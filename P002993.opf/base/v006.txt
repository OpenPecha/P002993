༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7719
113CN7726
ImageGroup:
ISBN:
LCCN:
n/a
n/a
Title:
གཅན་རོང་བསྟན་འཛིན་གྱི་གསུང་རྩོམ།
gcan rong bstan 'dzin gyi gsung rtsom/
to-be-supplied
Author:
to-be-supplied
n/a
Descriptor:
Original Publication:
Place:
Publisher:
n/a
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
Una
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



1:|:ཀྱི
U ཕྱིར། །ད་གང་།1
1: 1:|: ག་ས་ཅན་རིག་བཅུད་
1:|:# 7/12 ད་ མ་འདས། བདག་ གཡ
༡༢༨༽
ན་པ
།
།
ཚུན་བོད་ཡིག་དཔེ་རྙིང་
pཀློག་ཁང་།
rajiliate
STMPS
༄༅། །ཚར་པ་ནཱལེནྡའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ།
པོད་དྲུག་པ། །
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
སྒྲི
།
༧
།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་། །



གངས་ཅན་རིག་བཅུད་
༡༢༨
r
SIMPS
༄༅། །ཚར་པ་ནཱལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་དྲུག་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



བཀའ་འདྲི་ཞུ་ཡུལ།
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར། ་
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁྲོ་ཐར་འཇམ་བློ།
འགན་འཛིན་གཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སངས་རྒྱས་བསྟན་འཛིན།
ཟླ་བ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ།
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ། །
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགས་རྣམས་མ་ལུས་ཉེར་བསལ་ཏེ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



-
དཀར་ཆག་
.….....༠ 47
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་
ལེགས་བཤད་ཉི་མའི་འོད་ཟེར།…….....་
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་གཉིས་པའི་
རྣམ་བཤད་ལེགས་བཤད་ཉི་མའི་འོད་ཟེར།..
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་
རབ་བྱེད་གསུམ་པའི་རྣམ་པར་བཤད་པ། …..
……............ 95
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་གཞན་སེལ་བརྟག་པའི་
རབ་བྱེད་བཞི་པའི་ལེགས་བཤད་ཉི་མའི་འོད་ཟེར། ..….….
.....…..............122
རབ་བྱེད་ལྔ་པའི་འགྲེལ་པ་ཆད་པར་བརྗོད་བྱ་རྗོད་བྱེད་ཀྱི་རྣམ་གཞག་
ཟུར་དུ་ཕྱུང་བ་འདིར་བཅུག་པ་ལགས། ...….…..
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་འབྲེལ་པ་བརྟག་པའི་
རབ་ཏུ་བྱེད་པ་སྟེ་རབ་ཏུ་བྱེད་པ་དྲུག་པའི་རྣམ་པར་བཤད་པ། ..... .…………….......-167
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་ཏུ་བྱེད་བདུན་པ་
འགལ་བ་བརྟག་པའི་རབ་ཏུ་བྱེད་པ།….….….………....



དཀར་ཆག
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་མཚན་ཉིད་བརྟག་པའི་
རབ་བྱེད་བརྒྱད་པའི་རྣམ་པར་བཤད་པ། .....
................217
。。
。。
。。
。
。。。。
。。。



-
-
-
I
，
༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་རབ་བྱེད་དང་པོའི་ལེགས་བཤད་
ཉི་མའི་འོད་ཟེར་བཞུགས་སོ། །
་ གྲངས་མེད་འགྲོ་ལ་ཐུགས་རྗེ་ཆེར་གོམས་བདག་མེད་རྟོགས་པའི་ཡེ་ཤེས་གསལ། །
སྤངས་རྟོགས་གསུམ་ལྡན་བདེ་གཤེགས་མཆོག་བརྙེས་འགྲོ་བ་སྐྱོབ་པའི་གཉེན་གཅིག་པོ། །
བསྐལ་བཟང་ཞིང་འདིར་རྩོད་དུས་འགྲོ་ལ་མཁྱེན་བརྩེའི་སྤྱན་རས་ཆེར་གསལ་བའི། །ལྷ་
མིའི་སྟོན་པ་ཚད་མའི་སྐྱེས་བུ་ཟས་གཙང་སྲས་དེས་བདག་སྐྱོངས་ཤིག །ལུང་བཟང་མ་ལའི་
ཆུ་རྒྱུན་ལ་རེག་ཅིང་། །རིགས་བཟང་དཔལ་དུམ་ནགས་ཚལ་ཆེར་བསྐྱོད་པའི། །རྟོག་གེའི་
གསང་ཚིག་ལེགས་བཤད་དྲི་བཞོན་དེས། །སྙིང་གདུང་སེལ་བྱེད་ཕྱོགས་གླང་ཆོས་གྲགས་
རྒྱལ། །གང་གི་གནམ་ལྕགས་རིགས་པའི་ཐོག་མདའ་ནི། །གངས་ཅན་རྟོག་གེའི་བཞིན་
རས་ལ་འཕངས་པས། །འཕྲོག་བྱེད་སྙིང་གི་མེ་ལོང་འབིགས་མཁས་པའི། །འཇམ་
དབྱངས་གཞོན་ནུ་ས་སྐྱ་པཎ་ཆེན་རྒྱལ། །ངན་རྟོག་ལང་ལོང་གྱིས་གཟིར་ཕས་རྒོལ་གླང་
ཆེན་མྱོས་པའི་ཡིད། །ཟླ་ཟེར་སྟོང་གིས་མི་བཟློག་ཙནྡན་ཆུས་ཀྱང་མི་བཟོད་པ། །ལུང་
རིགས་ཚ་ཟེར་གྱིས་གདུངས་མཐུ་ལས་ཡིན་ཞེས་དྲི་ཟའི་དབྱངས། །འཆི་མེད་གཞོན་ནུས་
སྒྲོག་བྱེད་འབུམ་ཕྲག་གསུམ་པ་གཙུག་ན་རྒྱལ། །རིགས་པའི་གཞུང་ལུགས་ལྷ་ཡི་རིག་ ་
བྱེད་ཆེན་པོ་བཞི། །སྙིགས་དུས་རྟོག་གེའི་ངན་རྟོག་ཆུ་བོར་ནུབ་པའི་ཚེ། །གང་གི་རྣམ་



་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དཔྱོད་མཆེ་བས་བླངས་ནས་ས་ཆེན་འདིར། །མ་ལུས་ཁྱབ་མཛད་མ་ཏི་བི་ཛ་རྒྱལ་གྱུར་ཅིག །
དྲི་མེད་རིགས་པའི་ཆུ་བརྒྱ་འབྱུང་བའི་གནས། །སྡེ་བདུན་འོ་མའི་ཆུ་གཏེར་བསྲུབས་པའི་
བཅུད། །རྟོག་གེའི་དེ་ཉིད་རིགས་པའི་གཏེར་གཞུང་གི །བཅུད་འདི་བློ་གསལ་དགའ་བ་
བསྐྱེད་ཕྱིར་སྦྱིན། །
ཞེས་མཆོད་བརྗོད་རྩོམ་པར་དམ་བཅའ་སྔོན་དུ་འགྲོ་བས། རྟོག་གེའི་ཡང་སྙིང་ཚད་
མའི་དེ་ཉིད་རིགས་པའི་གཏེར་གྱི་དཀའ་གནས་ཀྱི་གནད་རྣམ་པར་འགྲེལ་བའི་ལེགས་
པར་བཤད་པ་དཀའ་འགྲེལ་གནད་ཀྱི་གསལ་བྱེད་འདི་འཆད་པ་ལ། བསྟན་བཅོས་རྩོམ་
པ་པོའི་ཆེ་བ་བརྗོད་པ་དང༌། བསྟན་བཅོས་དངོས་བཤད་པ་གཉིས། །དང་པོ་ཟུར་དུ་འཆད།
གཉིས་པ་ལ། ཚད་མ་སྡེ་བདུན་མདོ་དང་བཅས་པའི་ཡང་སྙིང་བསྡུས་པའི་བཅུད། ཚད་མ་
རིགས་པའི་གཏེར་གྱི་རབ་བྱེད་ཀྱི་གྲངས་བཤད་པ། གོ་རིམ་བཤད་པ། དེ་ལྡན་བསྟན་
བཅོས་དངོས་བཤད་པའོ། །དང་པོ་ནི། བསྟན་བཅོས་འདི་ལ་རབ་བྱེད་བཅུ་གཅིག་ཏུ་
གྲངས་ངེས་ཏེ། ཤེས་བྱེད་ཚད་མ་ལ་སྒྲོ་འདོགས་གཅོད་པའི་ཡན་ལག་ཏུ་རབ་བྱེད་དང་པོ་
བདུན་དུ་གྲངས་ངེས། ཤེས་བྱེད་ཚད་མའི་རང་བཞིན་གཏན་ལ་འབེབས་པ་ལ་རབ་བྱེད་ཕྱི་
མ་བཞིར་གྲངས་ངེས་པའི་ཕྱིར་རོ། །དང་པོ་གྲུབ་སྟེ། ཤེས་བྱའི་ཡུལ་གཏན་ལ་འབེབས་པ་
ལ་ཡུལ་བརྟག་པའི་རབ་བྱེད། ཤེས་བྱེད་ཀྱི་བློ་ལ་སྒྲོ་འདོགས་གཅོད་པ་ལ་བློ་བརྟག་པ།
བློས་ཡུལ་རྟོགས་ཚུལ་ལ་སྒྲོ་འདོགས་གཅོད་པ་ལ་སྤྱི་བྱེ་བྲག་བརྟག་པའི་རབ་བྱེད་སོགས་
ལྔ་བཞག་པའི་ཕྱིར། ཕྱི་མ་གྲུབ་སྟེ། རྟོག་པ་དང་རྟོག་མེད་ཀྱི་ཡུལ་གྱི་ངོ་བོ་གཞན་ལྡོག་
དང་། རྫ་ས་རྟོགས་ཚུལ་ལ་སྒྲོ་འདོགས་གཅོད་པ་ལ་སྤྱི་དང་བྱེ་བྲག་བརྟག་པ། རྟོག་པ་དང་
རྟོག་མེད་ཀྱི་འཛིན་སྟངས་ལ་སྒྲོ་འདོགས་གཅོད་པ་ལ་སྣང་སེལ་བརྟག་པ། རྟོག་པའི་
གྲོགས་བརྗོད་བྱ་རྗོད་བྱེད་ལ་སྒྲོ་འདོགས་གཅོད་པ་ལ་བརྗོད་བྱ་རྗོད་བྱེད་བརྟག་པ། བྱེད་
ལས་འབྲེལ་བའི་སྒོ་ནས་བསྒྲུབ་བྱ་བསྒྲུབ་པ་དང༌། འགལ་བའི་སྒོ་ནས་དགག་བྱ་འགོག་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
ཚུལ་ལ་སྒྲོ་འདོགས་གཅོད་པ་ལ་འབྲེལ་པ་བརྟག་པ་དང་འགལ་བ་བརྟག་པ་གཉིས་རྣམ་
པར་གཞག་པའི་ཕྱིར་རོ། །རྩ་བའི་གཉིས་པ་གྲུབ་སྟེ། ཤེས་བྱེད་ཚད་མ་ལ་ངོ་བོ་དང་དབྱེ་
བ་གཉིས་ཡོད་པའི་དང་པོ། སྤྱིར་མཚན་མཚོན་གཞི་གསུམ་དང༌། བྱེ་བྲག་ཏུ་ཚད་མའི་
མཚན་ཉིད་གཏན་ལ་འབེབས་པ་ལ། མཚན་ཉིད་བརྟག་པའི་རབ་བྱེད། དབྱེ་ན་མངོན་
རྗེས་གཉིས་སུ་གྲངས་ངེས་པའི་མངོན་སུམ་གཏན་ལ་འབེབས་པ་ལ་མངོན་སུམ་བརྟག་པ།
རྗེས་དཔག་ལ་མཚན་ཉིད་པ་དང་། བཏགས་པ་བ་གཉིས་ཡོད་པའི་དང་པོ་གཏན་ལ་
འབེབས་པ་ལ་རང་དོན་རྗེས་དཔག་བརྟག་པ། གཉིས་པ་གཏན་ལ་འབེབས་པ་ལ་གཞན་
དོན་རྗེས་དཔག་བརྟག་པའི་རབ་བྱེད་བཞག་པའི་ཕྱིར། །
གཉིས་པ་གོ་རིམ་འཆད་པ་ལ། ཐོག་མར་ཤེས་བྱ་སྤྱི་ལྡོག་ནས་གཏན་ལ་འབེབས་
པའི་རབ་བྱེད་བདུན་འཆད་པའི་རྒྱུ་མཚན་ཡོད་དེ། ཐོས་བསམ་གྱིས་གཏན་ལ་འབེབས་
པའི་གཞིའི་དབང་དུ་བྱས་ནས་ཡུལ་བརྟག །ལམ་གྱི་དབང་དུ་བྱས་ནས་བློ་བརྟག །འབྲས་
བུའི་དབང་དུ་བྱས་ནས་སྤྱི་བྱེ་བྲག་བརྟག་པ་སོགས་ལྔ་བཞག་པའི་ཕྱིར། དེ་ཡང་ཡུལ་
བརྟག་པས་གཞི་གཏན་ལ་འབེབས་ཚུལ་ཡོད་དེ། སྤྱིར་ཐུབ་པའི་གསུང་རབ་ལས། ཕྱི་
རོལ་གྱི་དོན་ཞལ་གྱིས་བཞེས་པའི་སྐབས། ཕྱི་དོན་བཀག་ནས་སེམས་ཙམ་ཞལ་གྱིས་
བཞེས་པའི་སྐབས། སེམས་བདེན་པ་བཀག་ནས་སྤྲོས་བྲལ་ཙམ་ཞལ་གྱིས་བཞེས་པའི་
སྐབས་གསུམ་ཡོད་པའི། དང་པོ་ཕྱི་དོན་ཁས་ལེན་གྱི་གྲུབ་མཐའ་ལ་བྱེ་མདོ་གཉིས་ཡོད་པ་
ལས། བྱེ་བྲག་སྨྲ་བའི་ལུགས་བཀག་ནས། མདོ་སྡེ་པའི་གྲུབ་མཐའི་མཐར་ཐུག །མི་རྟག་
སྡུག་བསྔལ་སྟོང་བདག་མེད་པ་སྟེ། ཁྱད་ཆོས་བཞི་ལྡན་གྱི་རྫས་རྡུལ་ཕྲ་རབ་དང༌།
བསགས་རྡུལ་ཕྲ་རབ། ཤེས་པ་སྐད་ཅིག་ཆ་མེད་གསུམ་ཡུལ་གྱི་གནས་ལུགས་མཐར་ཐུག་
ཏུ་གཏན་ལ་ཕབ། དེ་ལ་ཡང་ཆ་གཙང་རྗེས་འབྲང་དང་བཅས་པས། གཟུང་ཡུལ་རང་
མཚན་བསགས་རྡུལ་ཕྲ་རབ་གཅིག་ཉིད་དུ་བསྒྲུབས། །ཕྱི་དོན་འགོག་པའི་གྲུབ་མཐའ་ལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡང་རྣམ་བདེན་རྫུན་གཉིས་ཞེས་གྲགས་པའི་གནས་སྐབས་སུ། ཕྱི་རོལ་དོན་སྣང་གི་དབང་
ཤེས་ལ་དོན་དུ་སྣང་བ་ཤེས་པའི་བདག་ཉིད་དུ་བསྒྲུབས་ནས་བཟུང་འཛིན་རྫས་གཞན་
གྱིས་སྟོང་པའི་སྟོང་ཉིད་ཡུལ་གྱི་གནས་ལུགས་སུ་གཏན་ལ་ཕབ་ནས་རྣམ་བདེན་པའི་གྲུབ་
མཐའ་ལ་སྟེགས་བཅས། མཐར་ཐུག་དོན་སྣང་གི་དབང་ཤེས་ལ་དོན་དུ་སྣང་བ་བདེན་མེད་
སྒྲོ་བཏགས་སུ་བསྒྲུབས་ནས་གཟུང་འཛིན་གཉིས་སྟོང་གི་དེ་ཁོ་ན་ཉིད་ཡུལ་གྱི་གནས་
ལུགས་སུ་གཏན་ལ་ཕབ་སྟེ། རྣམ་རྫུན་པའི་གྲུབ་མཐའི་རྐང་ཚུགས་པར་བྱས་པ་ནི། རབ་
བྱེད་དང་པོའི་སྙིང་པོ་བསྡུས་པའི་ཕྱིར་རོ། །
བློ་བརྟག་པས་རྟོགས་བྱེད་ཀྱི་ལམ་གཏན་ལ་ཕབ་སྟེ། གཟུང་ཡུལ་རང་མཚན་
གཅིག་པོ་དེ་ཉིད། མངོན་གྱུར་དང༌། ལྐོག་གྱུར་གྱི་སྒོ་ནས་རྟོགས་པར་བྱེད་པའི་ཚད་མ་
མངོན་རྗེས་གཉིས་ནི་འོག་ནས་འཆད། འདིར་ཆ་བསྡུས་རྗེས་འབྲངས་དག་གིས། ཚད་
མིན་གྱི་བློ་ལ་ལྔར་དབྱེ་ནས། ཡིད་དཔྱོད་དང་མངོན་སུམ་བཅད་ཤེས་དང་། སྣང་ལ་མ་
རྟོགས་པའི་མངོན་སུམ་འདོད་པ་རྣམས་བཀག་སྟེ། བློའི་རིགས་ཐམས་ཅད་གཏན་ཚིགས་
ཀྱི་རིགས་པ་དང་གནད་གཅིག་པའི་སྒོ་ནས། རྟགས་ཡང་དག་ལྟར་རང་ཡུལ་གསར་དུ་
རྟོགས་པའི་ཚད་མ། མ་གྲུབ་པའི་གཏན་ཚིགས་ལྟར། ཡུལ་གསར་དུ་རྟོགས་པའི་མཐུ་མེད་
པ་མ་རྟོགས་པའི་བློ། འགལ་རྟགས་ལྟར། ཡུལ་ཕྱིན་ཅི་ལོག་ཏུ་འཛིན་པའི་ལོག་ཤེས། མ་
ངེས་པའི་གཏན་ཚིགས་ལྟར། རང་ཡུལ་ལ་མངོན་གྱུར་རམ་བག་ལ་ཉལ་གྱི་སོམ་ཉི་བསྐྱེད་
པའི་བློ་བཞིར་བསྡུས་ནས། འཇུག་ཡུལ་ཐོབ་བྱེད་ཀྱི་བློ་ཡིན་མིན་རྣམ་དབྱེ་ལེགས་པར་ཕྱེ་
བ་ནི་རབ་བྱེད་གཉིས་པ་བསྡུས་པའི་སྙིང་པོ་ཡིན་པའི་ཕྱིར་རོ། །་་
སྤྱི་དང་བྱེ་བྲག་བརྟག་པ་སོགས་རབ་བྱེད་ལྔས་འབྲས་བུ་གཏན་ལ་ཕབ་སྟེ། ཡུལ་
ཅན་གྱི་བློས། ཡུལ་སོ་སོར་རམ་འདྲེས་པར་རྟོགས་པའམ་འཛིན་པ་ནི། བློས་ཡུལ་དུ་བྱས་
པའི་འབྲས་བུའམ་བྱ་བ་ཡིན་བའི་ཕྱིར། དེ་ཡང་སྤྱི་དང་བྱེ་བྲག་བརྟག་པས་ནི་སྤྱིར་ཡུལ་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
ཅན་རྟོག་པ་དང་། རྟོག་མེད་ཀྱིས་ཡུལ་གྱི་གཙོ་བོ་སྤྱི་མཚན་དང་རང་མཚན་སོ་སོར་རྟོགས་
སོ་ཞེས་གཏན་ལ་ཕབ་སྟེ། དེ་ཡང་རང་མཚན་གྱི་རྣམ་གཞག་འོག་ཏུ་འཆེད་པར་བསམ་
ནས། འདིར་རློམ་ཚོད་ཀྱི་སྤྱི་བྱེ་བྲག་སོགས་ལ་རང་སྤྱིའི་ཡུལ་གཉིས་ཀ་ཡོད་མོད་སོང་ཚོད་
སྤྱི་བྱེ་བྲག་ཐམས་ཅད་སྤྱི་མཚན་དུ་གཏན་ལ་ཕབ་ནས། སྤྱི་བྱེ་བྲག་རྫ་ས་གཅིག་དང་རྫ་ས་
་ གཞན་དུ་འདོད་པ་སོགས་འགོག་པ་ནི་རབ་བྱེད་གསུམ་པ་བསྡུས་པའི་སྙིང་པོ་ཡིན་པའི་
ཕྱིར་རོ། །
སྣང་སེལ་བརྟག་པས་ནི། རྟོག་པ་དང་རྟོག་མེད་ཀྱི་འཛིན་སྟངས་སམ་འཇུག་ཚུལ་
གཏན་ལ་ཕབ་སྟེ། རྟོག་མེད་ཀྱི་ཤེས་པས་ནི། ཡུལ་ལ་སྣང་བའི་སྒོ་ནས་འཇུག་ཅིང་། དེ་
ཡང་རྟོག་མེད་མ་འཁྲུལ་བ་རྣམས་ཀྱིས་ནི། བློས་འཛིན་ཚུལ་དང་ཡུལ་གྱི་གནས་ལུགས་
མཐུན་པར་བསྒྲུབས་ནས། དེའི་འཛིན་སྟངས་ཀྱི་གཟུང་ཆ་ལ་རང་མཚན་དུ་འཇོག །རྟོག་
པས་ནི་ཡུལ་ལ་སེལ་བའི་སྒོ་ནས་འཇུག་ཅིང་། ཡུལ་ཅན་སྒྲ་རྟོག་ཐམས་ཅད་ཡུལ་གྱིས་
ཚུར་གཞག་པ་མིན་པར་བརྗོད་འདོད་ཀྱིས་ཕར་བཞག་པ་ཙམ་དུ་བསྒྲུབས་ནས། དེའི་
འཛིན་སྟངས་ཀྱི་བཟུང་ཆ་ལ་གཞན་སེལ་དུ་འཇོག་པ་ནི་རབ་བྱེད་བཞི་པ་བསྡུས་པའི་སྙིང་
པོ་ཡིན་པའི་ཕྱིར་དང་། ཁྱད་པར་དུ་བོད་གཞན་དག་གིས་གཞན་སེལ་ལ་གནད་ལོག་པར་
བཅོས་པ་བཀག་ནས། དངོས་པོ་རྣམས་དོན་དངོས་པོའི་གཤིས་ལུགས་ལ་རང་མིན་ལས་
ལོག་ནས། རང་རང་གི་ངོ་བོར་གནས་པ་ནི་དོན་རང་མཚན་གྱི་གཞན་སེལ། ཤེས་བྱ་
ཐམས་ཅད་ཡུལ་གྱི་དོན་སྟེང་ནས་རང་མིན་གྱིས་སྟོང་པ་ཙམ་ནི་མེད་དགག་གི་གཞན་སེལ།
ཡུལ་གྱི་གནས་ཚུལ་ཇི་ལྟར་ཡིན་ཀྱང་། སྒྲ་དང་རྟོག་པ་ལ་དེ་མིན་བཅད་ནས་དེར་སྣང་བ་
ཙམ་ལ་སྒྲ་བློའི་གཞན་སེལ་ཞེས་བཞག་ནས། གཞན་སེལ་གྱི་ལྟ་བ་ཕྱིན་ཅི་མ་ལོག་པར་
བསྟན་པ་ནི། རབ་བྱེད་དེའི་དགོས་པའི་གཙོ་བོ་ཡིན་པའི་ཕྱིར་རོ། །འོ་ན་གཞན་སེལ་གྱི་ལྟ་
བ་དེ་གང་ཡིན་ཞེ་ན། སྒྲ་རྟོག་ཐམས་ཅད་དངོས་པོའི་དབང་གིས་མི་འཇུག་པར། བརྗོད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འདོད་ཙམ་གྱིས་འཇུག་པར་རྟོགས་ཏེ། འཇིག་རྟེན་ཆོས་བརྒྱད་མགོ་སྙོམས་པར་བལྟ་བའི་
ལྟ་བ་འདི་ལ་གཞན་སེལ་གྱི་ལྟ་བ་ཞེས་འཇོག་སྟེ། སྒྲ་རྟོག་ཡུལ་ལ་འཇུག་ཚུལ་གྱི་གནད་
རྟོགས་པ་དེ་ལ་གཞན་སེལ་གྱི་ལྟ་བར་འཇོག་དགོས་པའི་ཕྱིར་རོ། ། །
བརྗོད་བྱ་རྗོད་བྱེད་བརྟག་པས་ནི། རྟོག་པའི་གྲོགས་རྗོད་བྱེད་སྒྲའི་འཇུག་ཚུལ་
གཏན་ལ་ཕབ་སྟེ། རང་མཚན་རྐྱང་པ་དང་། སྒྲ་དོན་རྐྱང་པ་རྗོད་བྱེད་སྒྲའི་དངོས་ཀྱི་བརྗོད་
བྱར་འདོད་པ་བཀག་ནས། སྣང་སེལ་སོ་སོར་མ་ཕྱེ་བའི་བུམ་པ་སོགས་རྗོད་བྱེད་སྒྲའི་
དངོས་ཀྱི་བརྗོད་བྱ་ཡིན་ལ། དེ་ཡང་སོང་ཚོད་ལ་བུམ་པའི་དོན་སྤྱི་ཁོ་ན་སྒྲའི་དངོས་ཀྱི་
བརྗོད་བྱར་སོང་བ་ཡིན་ནོ་ཞེས་དང་། སྒྲ་དེ་ལ་ཡང་འཆད་དུས་དང༌། འཇུག་དུས་གཉིས་ཕྱེ།
འཆད་དུས་ལ་དངོས་ཞེན་གཉིས་སུ་ཕྱེ་བ་ནི། རབ་བྱེད་ལྔ་པ་བསྡུས་པའི་སྙིང་པོ་ཡིན་པའི་
ཕྱིར། འགལ་འབྲེལ་བརྟག་པ་གཉིས་ཀྱིས་ནི། རྗེས་དཔག་གི་རྟེན་རྟགས་ཡང་དག་གི་རྩ་
བ་འགལ་འབྲེལ་གཉིས་གཏན་ལ་ཕབ་སྟེ། གཏན་ཚིགས་སྒྲུབ་ཆོས་དང་འབྲེལ་བའི་
སྟོབས་ཀྱིས་བསྒྲུབ་བྱ་བསྒྲུབ་ནུས་ཤིང་། དེ་ལྟ་བུའི་རྟགས་ཆོས་ཀྱི་འབྲེལ་པ་དེ་ཡང་དོན་ལ་
གྲུབ་པ་བཀག་ནས་བློ་ངོར་བསྒྲུབ། དེ་ཡང་བདག་གཅིག་དང་དེ་བྱུང་འབྲེལ་གཉིས་སུ་
བསྡུས་པ་དང་། རྟགས་དེ་དགག་ཆོས་དང་འགལ་བའི་སྒོ་ནས་དགག་བྱ་འགོག་ནུས་ཤིང་།
དེ་ལྟ་བུའི་འགལ་བ་དེ་ཡང་དོན་ལ་གྲུབ་པ་བཀག་ནས་བློ་ངོར་བསྒྲུབ། དེ་ཡང་ལྷན་ཅིག་མི་
གནས་འགལ་དང་ཕན་ཚུན་སྤང་བ་འགལ་གཉིས་སུ་བསྡུས་པ་ནི། རབ་བྱེད་དྲུག་པ་དང་
བདུན་པ་གཉིས་ཀྱི་སྙིང་པོ་བསྡུས་པའི་ཕྱིར་རོ། །
དེའི་རྗེས་སུ་ཤེས་བྱེད་ཚད་མའི་རང་བཞིན་གཏན་ལ་འབེབས་པ་ལ་རབ་བྱེད་བཞི་
འཇོག་པའི་རྒྱུ་མཚན་ཡོད་དེ། གནས་སྐབས་ཐོས་བསམ་གྱིས་གཏན་ལ་འབེབས་པའི་
གཞིའི་དབང་དུ་བྱས་ནས་མཚན་ཉིད་བརྟག་པ། ལམ་གྱི་དབང་དུ་བྱས་ནས་མངོན་སུམ་
དང་། རང་དོན་རྗེས་དཔག་བརྟག་པ་གཉིས། འབྲས་བུའི་དབང་དུ་བྱས་ནས་གཞན་དོན་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
རྗེས་དཔག་བརྟག་པའི་རབ་བྱེད་གཞག་པ་ཡིན་པའི་ཕྱིར། དེ་ཡང་མཚན་ཉིད་བརྟག་
པས་ནི། གཞི་གཏན་ལ་ཕབ་སྟེ། སོང་ཚོད་ཀྱི་མཚན་མཚོན་གཞི་གསུམ་པོ་སྤྱི་མཚན་ཁོ་ན་
དང༌། རློམ་ཚོད་ཀྱི་མཚན་མཚོན་གཞི་གསུམ་ལ་རང་སྤྱི་གཉིས་ཆར་ཡོད་པ་དང་། བྱེ་བྲག་
ཏུ་ཚད་མའི་མཚན་ཉིད་མཚན་གཞི་ངེས་བྱེད་སོགས་ཀྱི་གནད་བསྡུས་པ་ནི་རབ་བྱེད་བརྒྱད་
པའི་སྙིང་པོ་བསྡུས་པའི་ཕྱིར་རོ། །མངོན་སུམ་དང་རྗེས་དཔག་བརྟག་པ་གཉིས་ཀྱིས་ནི་
ལམ་གཏན་ལ་ཕབ་སྟེ། དོན་གཉེར་གྱི་སྐྱེས་བུས། འཇུག་ཡུལ་རང་མཚན་དེ་ཉིད། རྟགས་
ལ་མ་ལྟོས་པར་ཐོབ་བྱེད་ཀྱི་ལམ་མངོན་སུམ་དང་། རྟགས་ལ་ལྟོས་ནས་ཐོབ་བྱེད་ཀྱི་ལམ་
རྗེས་དཔག་ཡིན་པའི་ཕྱིར་དང༌། དེ་ཡང་མངོན་སུམ་བརྟག་པས་ནི། མངོན་སུམ་ཡང་དག །
ལོག་ཕྱོགས་མངོན་སུམ་ལྟར་སྣང་། ཚད་མའི་འབྲས་བུ་གསུམ་གྱི་སྙིང་པོ་བསྡུས་པའི་ཕྱིར་
དང༌། རང་དོན་རྗེས་དཔག་བརྟག་པས་ནི། གང་གིས་རྟོགས་པའི་རྟགས་དང་། རྟགས་
དེས་རྟོགས་པའི་བསྒྲུབ་བྱ་གཉིས་ལས། དང་པོ་ལ་ཡང་། རྟགས་ཀྱི་ལྟོས་གཞི་དང་། དེ་
ལྟོས་རྟགས་ཀྱི་རབ་དབྱེ་སོགས་ཀྱི་སྙིང་པོ་བསྡུས་པ་ཡིན་པའི་ཕྱིར་རོ། །
གཞན་དོན་རྗེས་དཔག་བརྟག་པས་ནི། འབྲས་བུ་གཏན་ལ་ཕབ་སྟེ། རང་རྒྱུད་ལ་
ཚད་མ་རྣམ་གཉིས་བསྐྱེད་པའི་དགོས་པ་ནི། སྒྲུབ་ངག་གི་སྒོ་ནས་སྐལ་ལྡན་རྗེས་སུ་འཛིན་
པ་དང༌། ཐལ་འགྱུར་གྱི་སྒོ་ནས་ལོག་སྨྲ་ཚར་གཅོད་པ་ཡིན་པའི་ཕྱིར་དང༌། དེ་ཡང་ངག་སྨྲ་
བ་པོ་རྒོལ་ཕྱི་རྒོལ་དཔང་པོ་གསུམ་གྱི་རྣམ་གཞག །སྨྲ་བའི་ངག་ལ་སྒྲུབ་ངག་དང་ཐལ་
འགྱུར། ངག་གི་བྱེད་པ་རྟོགས་པ་སྐྱེ་ཞིང་། ལོག་རྟོག་བཟློག་ཚུལ་གྱི་གནད་བསྡུས་པ་ནི།
རབ་དབྱེ་བཅུ་གཅིག་པའི་སྙིང་པོ་བསྡུས་པ་ཡིན་པའི་ཕྱིར་རོ། །འོ་ན་བསྟན་བཅོས་འདིར་
ཐོས་བསམ་གྱིས་གཏན་ལ་ཕབ་པའི་གཞི་ལམ་འབྲས་བུ་གསུམ་ཚར་གཉིས་སྟོན་པའི་རྒྱུ་
མཚན་ཅི་ཡིན་སྙམ་ན། དེའི་རྒྱུ་མཚན་ཡོད་དེ། ཤེས་བྱེད་ཚད་མའི་རང་བཞིན་འཆད་བྱེད་
ཀྱི་གཞི་ལམ་འབྲས་གསུམ་གྱི་རྣམ་གཞག་ཤེས་པའི་ཡན་ལག་ཏུ། ཤེས་བྱ་སྤྱི་ལྡོག་ནས་



་ གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འཆད་བྱེད་ཀྱི་གཞི་ལམ་འབྲས་བུ་གསུམ་པོ་དེ་སྔོན་དུ་སོང་ན། བདེ་བླག་ཏུ་རྟོགས་སླ་བ་
ལ་དགོངས་ནས། ཚར་གཉིས་སུ་བཤད་པ་ཡིན་པའི་ཕྱིར། འོ་ན་འདིར་སྒོམ་པས་ཉམས་
སུ་མྱོང་བའི་གཞི་ལམ་འབྲས་གསུམ་མི་སྟོན་པ་ཅི་ཡིན་སྙམ་ན། དེ་མ་བསྟན་པ་ཡང་མ་
ཡིན་ཏེ། སྒོམ་པས་ཉམས་སུ་མྱོང་བའི་གཞི་བདེན་བཞི། ལམ་ལྔ། འབྲས་བུ་འཕགས་པ་
གསུམ་སོགས་ཀྱི་རྣམ་གཞག་ནི། ནང་པའི་ཐུན་མོང་མིན་པའི་ཁྱད་ཆོས་ཡིན་པས། མངོན་
སུམ་བརྟག་པའི་རབ་བྱེད་ཀྱི་སྐབས་སུ་འབྱུང་བའི་ཕྱིར་རོ། །
གཞན་ཡང་རབ་བྱེད་བཅུ་གཅིག་པོ་དེའི་གྲངས་དང་གོ་རིམ་འཇོག་ཚུལ་ཡོད་དེ། །
ཤེས་བྱེད་ཡང་དག་པའི་ཤེས་པ་ལ་སྒྲོ་འདོགས་གཅོད་པའི་ཡན་ལག་ཏུ་རབ་བྱེད་དང་པོ་
བདུན་བཞག །ཤེས་བྱེད་ཡང་དག་པའི་ཤེས་པའི་རང་བཞིན་འཆད་པར་བྱེད་པ་ལ་མཚན་
ཉིད་བརྟག་པའི་རབ་བྱེད་བཞག །འཆད་བྱེད་རྟོག་གེའི་ཚིག་དོན་བརྒྱད་འཆད་པར་བྱེད་
པ་ལ་རབ་བྱེད་ཕྱི་མ་གསུམ་བཞག་པའི་ཕྱིར། ཕྱི་མ་གྲུབ་སྟེ། མངོན་སུམ་བརྟག་པས།
མངོན་སུམ་ཡང་དག་དང་ལྟར་སྣང་གཉིས་འཆད། རང་དོན་རྗེས་དཔག་བརྟག་པས། རྗེས་
དཔག་ཡང་དག་དང་ལྟར་སྣང་གཉིས་འཆད། གཞན་དོན་རྗེས་དཔག་བརྟག་པས། སྒྲུབ་ ་
ངག་ཡང་དག་དང་ལྟར་སྣང་གཉིས། སུན་འབྱིན་ཡང་དག་དང་ལྟར་སྣང་གཉིས་ཏེ་བཞི་
འཆད་པར་བྱེད་པའི་ཕྱིར་རོ། །གནད་འདི་དག་ཁོང་དུ་མ་ཆུད་པར། རྗེ་བཙུན་བོ་དོང་
ཕྱོགས་ལས་རྣམ་རྒྱལ་གྱི་རིགས་སྣང་ལས། ཕྱི་རབས་ཀྱི་རྟོག་གེའི་མིང་ཅན་འདི་དག་ནི། ་
ཚད་མའི་བསྟན་བཅོས་ཀྱི་རིམ་པ་ཙམ་ལ་ཡང་མཁས་པ་མ་ཡིན་ན་གཞན་ལྟ་ཅི་སྨོས་ཏེ།
ཚད་མ་ལས་གཙོ་བོར་བརྩམས་ཏེ་གཏན་ལ་འབེབས་པར་རིགས་པ་ལས། ཡུལ་ལ་སོགས་
པ་ཞར་གྱི་བརྗོད་བྱ་རྣམས་ལས་བརྩམས་ཏེ། ཚད་མ་ནི་འཕྲོས་པ་ལྟ་བུར་བཀྲལ་བར་
མཐོང་བའི་ཕྱིར་རོ། །
ཞེས་རིགས་གཏེར་གྱི་འཆད་ཚུལ་ལ་དགག་པ་བརྗོད་པ་ནི། རང་ཉིད་ཀྱིས་མ་
8.
.



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
དགོངས་པའི་རྣམ་འགྱུར་སྟེ། ཤེས་བྱེད་ཚད་མ་འཇོག་པ་ལ། ལས། བྱེད་པོ། བྱ་བའི་མི་
བསླུ་བ་གསུམ་ཚང་དགོས་ལ། ལས་གང་ལ་མི་བསླུ་བའི་ཡུལ་ལ་སྒྲོ་འདོགས་གཅོད་པར་
བྱེད་པ་ལ། ཡུལ་བརྟག་པ། བྱེད་པ་པོ་གང་གིས་མི་བསླུ་བའི་བློ་ལ་སྒྲོ་འདོགས་གཅོད་པར་
བྱེད་པ་ལ་བློ་བརྟག་པ། བྱ་བ་ཚུལ་ཇི་ལྟར་མི་བསླུ་བའི་འབྲས་བུ་ལ་སྒྲོ་འདོགས་གཅོད་
པར་བྱེད་པ་ལ་རབ་བྱེད་ལྔ་སྟེ། བདུན་པོ་དེ་སྔོན་དུ་སོང་ནས། དཀྱུ་ས་བསྟན་པའི་རྟ་
ཐོགས་མེད་དུ་རྒྱུག་པ་ལྟར། ཤེས་བྱེད་ཚད་མའི་རང་བཞིན་ལ་ངེས་པ་བདེ་བླག་ཏུ་རྙེད་
པའི་ཕྱིར་ན་འཆད་ཚུལ་རྨད་དུ་བྱུང་བའི་བཤད་སྲོལ་ཡིན་པའི་ཕྱིར་རོ། །དེ་ལས་གཞན་དུ་
ཡུལ་ལ་སོགས་པ་གཙོ་བོར་བཤད་ནས་ཚད་མ་འཕྲོས་པ་ལྟ་བུར་ཞར་བྱུང་དུ་བཤད་པའི་
རྒྱུ་མཚན་ཅི་ཡིན། ཡུལ་ལ་སོགས་པ་ཐོག་མར་བཤད། ཚད་མ་ཕྱི་ནས་བཤད་པའི་ཕྱིར་
ཟེར་ན། འོ་ན་ཁྱོད་རང་འཁྲིད་ལ་སོགས་པ་འཆད་པའི་ཚེ་ན། ཐོག་མར་དངོས་གཞིའི་
འཁྲིད་བཤད་ནས་སྔོན་འགྲོར་གྲགས་པ་རྣམས་རྗེས་ལ་འཆད་རིགས་པར་ཐལ། རྒྱུ་མཚན་
དེའི་ཕྱིར་རོ། ། །
་ གསུམ་པ་གྲངས་དང་གོ་རིམ་རྣམ་གཞག་དང་ལྡན་པའི་བསྟན་བཅོས་དངོས་བཤད་
པ་ལ་གསུམ། ཐ་སྙད་མཛེས་ཕྱིར་མཚན་དོན་བཤད། བསོད་ནམས་སྤེལ་ཕྱིར་མཆོད་
བརྗོད་བཤད། ངེས་པ་བསྐྱེད་ཕྱིར་གཞུང་དོན་བཤད་པའོ། །དང་པོ་ལ། བསྒྱུར་བཤད་
ཕྱག་དང་གསུམ། དང་པོ་ནི། བསྟན་བཅོས་འདིའི་མཚན་ལ་ཚད་མ་རིགས་པའི་གཏེར་
ཞེས་བྱ་ལ། དེ་ཉིད་ལེགས་སྦྱར་ཀྱི་སྐད་དོད་དང་སྦྱར་ན། པྲ་མཱ་ན་ཞེས་སོགས་ཏེ། པྲ་མཱ་ན་
ཚད་མ་དང་། ཡུལྟ་ནི་དྷི་རིགས་པའི་གཏེར་ལ་འཇུག་པའི་ཕྱིར་དང་། དེ་ལྟར་འདོགས་པའི་
རྒྱུ་མཚན་ཡང་། ཚད་མའི་བསྟན་བཅོས་ཀུན་གྱི་རིགས་པ་དྲི་མ་མེད་པའི་འབྱུང་ཁུངས་ཡིན་
པའི་ཕྱིར་རོ། །དེ་ལྟ་བུའི་འགྱུར་ཕྱག་དང་རྗེས་སུ་མཐུན་པའི་ཕྱག་ནི་འཕགས་པ་འཇམ་
དཔལ་སོགས་ཏེ། བར་ཆད་ཞི་བའི་ཆེད་ཡིན་ནོ། །གཉིས་པ་ལ་གསུམ། རྩ་བའི་བླ་མ་ལ་ ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བསྔགས་པ། བརྒྱུད་པའི་བླ་མ་ལ་བསྔགས་པ། བསྟན་བཅོས་རྩོམ་དགོས་པའི་རྒྱུ་མཚན་
བཤད་པའོ། །དང་པོ་ནི། བསྟན་བཅོས་འདི་རྩོམ་པའི་ཐོག་མར། ཁ་ཆེ་པཎ་ཆེན་ཉིད་ལ་
བསྔགས་པ་བརྗོད་ཚུལ་ཡོད་དེ། མཁྱེན་བརྩེ་ནུས་གསུམ་གྱི་ཡོན་ཏན་བརྗོད་པ་རང་བཞིན་
གྱི་རྒྱན་གྱི་སྒོ་ནས་བསྔགས་པ་བརྗོད་པའི་ཕྱིར། ཞེས་པ་ནི་ཤེས་བྱ་ཐམས་ཅད་སོགས་སོ། །
གཉིས་པ་ནི། བསྟན་བཅོས་རྩོམ་པའི་ཚེ་བརྒྱུད་པའི་བླ་མ་ཕྱོགས་གླང་ཆོས་གྲགས་ལ་
བསྔགས་པའི་ཚུལ་ཡོད་དེ། ཁྱད་ཆོས་ལྔའི་སྒོ་ནས་ཀླུའི་དབང་པོར་བསྟོད་པའི་གཟུགས་
ཅན་གྱི་རྒྱན་གྱི་སྒོ་ནས་བསྔགས་པའི་ཕྱིར་ཏེ། འདིའི་སྐབས་ཀྱི་དཔེ་ཅན་རིགས་པའི་དབང་
ཕྱུག་རྣམ་གཉིས། དཔེ་ཀླུའི་དབང་པོའི་ངོ་བོར་སྙན་ངག་གིས་སྦྱར་ཏེ་བསྟོད་པ་ཡིན་པའི་
ཕྱིར་རོ། །ཀླུའི་དབང་པོ་དེ་སྤྱི་གཙུག་ནོར་བུས་སྤྲས། དུག་སྨན་གྱི་ལྕེ་དབང་གཉིས་དང་
ལྡན། ངག་ནས་རླུང་འབྱིན་པའི་ཕུཊ་སྒྲ་སྒྲོགས། དུག་གི་ཟེར་གཞན་གྱིས་མི་བཟོད་དོ། །རྒྱ་
མཚོ་ཆེན་པོ་མི་སྐམ་ཞིང་མཛེས་པར་བྱེད་པའི་རྒྱན་དུ་གྱུར་པའི་ཁྱད་ཆོས་ལྔ་དང་ལྡན་པ་
ལྟར། རིགས་པའི་དབང་ཕྱུག་རྣམ་གཉིས་ཀྱང་། བློ་གྲོས་ཀྱི་སྤྱི་གཙུག་ལུང་རིགས་ཀྱི་ཡོན་
ཏན་གྱི་ནོར་བུས་སྤྲས། བདེན་གཉིས་རྣམ་འབྱེད་ཀྱི་རོ་འཛིན་གཉིས་དང་ལྡན། བདག་
མེད་དང་གཟུངས་འཛིན་གཉིས་སྟོང་གི་སྒྲ་འབྱིན་པའི་ཕུགས་སྒྲ། མཁྱེན་བརྩེའི་ལྟ་ཟེར་
ཕས་རྒོལ་གྱིས་མི་བཟོད། བློ་གསལ་བསྟན་འཛིན་རྒྱ་མཚོ་མི་སྐམ་ཞིང་མཛེས་པར་བྱེད་
པའི་རྒྱན་དུ་གྱུར་པ་སྟེ། ཀླུའི་དབང་པོར་འཇོག་པའི་ཁྱད་ཆོས་ལྔ་ཚང་བས་ན་དེ་ལྟར་
བསྔགས་པའི་ཕྱིར་རོ། །འདི་ལྟ་བུ་འཆད་པའི་ཚེ། བློ་གྲོས་ཀྱི་སྤྱི་གཙུག་ནོར་བུ་དང་འདྲ་
བའི་རྒྱན་གྱིས་སྤྲས་ཞེས་སོགས་དངོས་སུ་མི་སྦྱར་ཏེ། སྦྱར་ན་གཟུགས་ཅན་གྱི་རྒྱན་ཞིག་
ནས་དཔེ་རྒྱན་དུ་འགྱུར་བའི་ཕྱིར་རོ་ཞེས་པ་ནི། བློ་གྲོས་སྤྱི་གཙུག་ཞེས་སོགས་ཤོ་ལོ་ཀ་
གཅིག་གོ །གསུམ་པ་ནི། ས་པཎ་བདག་གིས་བསྟན་བཅོས་འདི་རྩོམ་ནུས་ཤིང་རྩོམ་
དགོས་པའི་རྒྱུ་མཚན་ཡོད་དེ། གངས་རིའི་ཁྲོད་འདིར་ཆ་གཙང་ལ་སོགས་པའི་མཁས་པའི་
10



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
རྒྱུ་སྐར་བྱེ་བ་ཕྲག་བརྒྱའི་བློ་གྲོས་ཀྱི་འོད་དཀར། དཔལ་ལྡན་ཆོས་གྲགས་ཀྱི་གསུང་རབ་
ཀྱི་པདྨོ་ལ་ལན་བརྒྱར་ཤར་མོད། ས་པཎ་བདག་གི་བློ་གྲོས་ཉི་འོད་ཀྱིས་མ་ཁྱབ་པ་དེ་སྲིད་དུ།
གཞུང་ལུགས་ཀྱི་དགོངས་དོན་གེ་སར་གྱི་སྙིང་པོ་གསལ་བར་མ་ནུས་པས་ན་དེ་གསལ་
བར་བྱ་བའི་ཕྱིར་དུ་ཤེས་ལྡན་གཟུར་གནས་དོན་གཉེར་གྱི་གདུལ་བྱ་རྣམས་ལ་བརྩེ་བས་
བསམ་པས་འཆད་དགོས་པའི་ཕྱིར་རོ། །ཞེས་པ་ནི། གངས་རིའི་ཁྲོད་འདིར་ཞེས་སོགས་
བློ་ཀ་ཕྱེད་དང་གཉིས་སོ། །འདིར་གངས་རིའི་ཁྲོད་འདིར་མཁས་པའི་རྒྱུ་སྐར་བྱེ་བ་བརྒྱས། །
དཔལ་ལྡན་གྲགས་པའི་གསུང་རབ་པདྨོ་རབ་ཕྱེ་མོད། ཅེས་པ་ལ། ཁ་ཅིག །འདི་འདྲ་སྙན་
ངག་གི་སྐྱོན་ཡིན་ཏེ། རྒྱུ་སྐར་གྱི་འོད་ཀྱིས་པདྨའི་ཁ་ཕྱེ་བ་མི་སྲིད་པས་ཡུལ་དང་འགལ་
བའི་སྙན་ཚིག་ཡིན་པའི་ཕྱིར། ཞེས་གསུངས། འདི་ལ་སྐྱོན་སྤོང་བྱེད་པ་ཁ་ཅིག་ན་རེ། འདི་
ལ་སྐྱོན་མེད་དེ། སྤྱིར་རྒྱུ་སྐར་གྱི་འོད་ཀྱིས་པདྨའི་ཁ་ཕྱེ་བ་མི་སྲིད་ཀྱང་། འདིར་ཕྱེ་བར་
བཤད་པ་ནི། མི་རིགས་པའི་རྒྱུ་རྒྱན་ཡིན་པས་ཤིན་ཏུ་མཛེས་པའི་ཕྱིར་རོ། །དཔེར་ན་སྙན་
ངག་མེ་ལོང་མ་ལས། ལྷ་ཅིག་ཁྱོད་ཀྱི་ཞབས་གཉིས་པོ། །དམར་བའི་ཉི་གཞོན་ལ་རེག་
པས། །ས་སྐྱོང་རྣམས་ཀྱི་ལག་པ་ཡི། །པདྨ་ཟུམ་པར་བྱེད་པ་ཅི། །ཞེས་ཉི་མས་པདྨ་ཟུམ་
པར་མི་བྱེད་ཀྱང་། མི་རིགས་པའི་རྒྱུ་རྒྱན་གྱི་སྐབས་སུ་ཟུམ་པ་དང་སྦྱར་བ་མཛེས་བྱེད་ཡིན་
པའི་ཕྱིར། ཞེས་ཟེར། འདི་ལ་ཡང་ཁ་ཅིག་ན་རེ། སྐྱོན་སྤོང་དེ་ཡང་མི་འཐད་དེ། མི་རིགས་
པའི་རྒྱུ་རྒྱན་གྱི་ཐ་སྙད་ནི། སྙན་ངག་མེ་ལོང་ལས་འབྱུང་གི །སྙན་ངག་གི་བསྟན་བཅོས་
གཞན་ན་མེད་ལ། སྙན་ངག་མེ་ལོང་ནི་ཕྱིས་ཤོང་རྡོ་རྗེ་རྒྱལ་མཚན་གྱིས་བསྒྱུར་བ་ཡིན་གྱི།
ས་པཎ་ཞལ་བཞུགས་དུས་མ་བསྒྱུར་བའི་ཕྱིར་རོ་ཞེས་ཟེར་རོ། །
རང་གི་འདོད་པ་ནི། སྤྱིར་མི་རིགས་པའི་རྒྱུ་རྒྱན་དང་སྦྱོར་བ་སྐབས་སུ་བབ་པའི་ཚེ་
རྒྱུ་སྐར་འོད་ཀྱིས་པདྨའི་ཁ་ཕྱེ་བར་བྱས་པ་ཞིག་རུང་མོད། སྐབས་འདིར་འདི་མི་རིགས་
པའི་རྒྱུ་མཚན་ལ་སྦྱར་ནས་རྒྱུ་སྐར་གྱིས་པདྨའི་ཁ་ཕྱེ་བར་བྱས་པ་མ་ཡིན་ཏེ། ཡིན་ནི། ཚིག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སྔ་མས་རྒྱུ་སྐར་གྱིས་པདྨའི་ཁ་ཕྱེ་བར་བསྟན་ནས། ཚིག་ཕྱི་མས་ཉི་འོད་མ་ཤར་བར་དུ་
པདྨའི་ཁ་ཕྱེ་བར་མི་ནུས་ཞེས་བསྟན་པ་ནི། རང་ཚིག་སྔ་ཕྱི་འགལ་བའི་ཕྱིར་རོ། །འོན་ཀྱང་
སྐྱོན་སྤོང་ལ་བརྗོད་པའི་གནོད་བྱེད་དེ་ཡང་ལྟར་སྣང་ཡིན་ཏེ། ཆོས་རྗེ་ས་པཎ་གྱི་དུས་སྙན་
ངག་མེ་ལོང་བོད་སྐད་དུ་མ་བསྒྱུར་ཡང་། རྒྱ་དཔེ་ཉིད་ལ་གཟིགས་པའི་སྙན་ངག་མེ་ལོང་གི་
རྒྱན་རྣམས། ཕྱིན་ཅི་མ་ལོག་པར་མཁྱེན་ནས། མཁས་པ་འཇུག་སྒོ་སོགས་སུ་དཔེར་བརྗོད་
མང་པོ་བརྩམས་མཛད་འདུག་པའི་ཕྱིར། དེས་ན་ཆ་གཙང་སོགས་ཀྱི་བློ་གྲོས་ཀྱི་རྒྱུ་སྐར་
དང་གཟུགས་ཅན་གྱི་རྒྱན་དུ་བྱས་ནས། དེ་ལྟ་བུའི་བློ་གྲོས་ཀྱི་རྒྱུ་སྐར་གྱི་འོད་འཕྲེང་། ཆོས་
གྲགས་གཞུང་གི་པདྨོ་ལ་ཤར་ཡང་། ས་པཎ་གྱི་བློ་གྲོས་ཀྱི་ཉི་འོད་མ་ཤར་བར་དུ། དགོངས་
དོན་གྱི་ཟེ་འབྲུ་མ་མཐོང་ཞེས་གཟུགས་ཅན་གྱི་རྒྱན་མཛད་པ་ཡིན་ལ། དེའི་ཚེ། གངས་རིའི་
ཁྲོད་འདིར་མཁས་པའི་རྒྱུ་སྐར་བྱེ་བ་བརྒྱས། །དཔལ་ལྡན་གྲགས་པའི་གསུང་རབ་པདྨོ་
རབ་ཕྱེ་མོད། །ཅེས་པ་ཅུང་ཚིག་སྣོན་པས། གངས་རིའི་ཁྲོད་འདིར་མཁས་པའི་རྒྱུ་སྐར་བྱེ་
བ་བརྒྱ། །དཔལ་ལྡན་གྲགས་པའི་གསུང་རབ་པདྨོ་ལ་ཤར་མོད། །ཅེས་པ་འདི་ཉིད་
དགོངས་པའི་སྙིང་པོར་ཤེས་པར་བྱའོ། །
གསུམ་པ་ངེས་པ་བསྐྱེད་ཕྱིར་གཞུང་དོན་བཤད་པ་ལ་གཉིས། ཤེས་བྱ་སྤྱིའི་རྣམ་
བཞག་བཤད། ཤེས་བྱེད་ཚད་མའི་རང་བཞིན་བྱེ་བྲག་ཏུ་བཤད་པའོ། །དང་པོ་ལ་གསུམ།
རྟོགས་བྱ་ཡུལ་གྱི་རྣམ་གཞག་བཤད། རྟོགས་བྱེད་བློའི་རྣམ་གཞག་བཤད། ཇི་ལྟར་རྟོགས་
ཚུལ་རྣམ་གཞག་བཤད་པའོ། །དང་པོ་ལ། མཚན་ཉིད་དང་དབྱེ་བ་གཉིས། དང་པོ་ནི།
བློས་རིག་པར་བྱ་བ་ཆོས་ཅན། ཡུལ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། ཞེས་འཆད་པ་ནི། ཡུལ་གྱི་མཚན་ཉིད་བློས་རིག་བྱ། །ཞེས་པའོ། །གཉིས་པ་དབྱེ་བ་
ལ་གསུམ། གཟུང་ཡུལ་གསུམ་དུ་འདོད་པ་དགག །རང་ལུགས་གཟུང་ཡུལ་གཅིག་ཏུ་
བསྒྲུབ། རྩོད་པ་སྤང་སྟེ་གནད་འགག་བཤད་པའོ། །དང་པོ་ལ། ཕྱོགས་སྔ་མ་ལ། ཆ་
12



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
བསྡུས་རྗེས་འབྲང་རྣམས་ན་རེ། སྤྱིར་ཡུལ་དེ་ལ་གཟུང་ཡུལ། ཞེན་ཡུལ། འཇུག་ཡུལ་
གསུམ་ཡོད་པའི། དང་པོ་གཟུང་ཡུལ་ལ་ཡང་གསུམ་སྟེ། གཟུང་ཡུལ་རང་མཚན། གཟུང་
ཡུལ་དོན་སྤྱི། གཟུང་ཡུལ་མེད་པ་གསལ་བ་དང་གསུམ་ལས། དང་པོ་མངོན་སུམ་གྱི་ཡུལ།
གཉིས་པ་རྟོག་པའི་གཟུང་ཡུལ། གསུམ་པ་རྟོག་མེད་ཤེས་པའི་གཟུང་ཡུལ་ཡིན་ཞེས་
ཟེར་རོ། །དེ་དགག་པ་ལ་གཉིས། ཡུལ་ཅན་འཁྲུལ་མེད་ཐལ་བས་དགག །ཡུལ་དེ་སྣང་
རུང་ཐལ་བས་དགག་པའོ། །དང་པོ་ནི། རྟོག་པ་དང་། རྟོག་མེད་ལོག་ཤེས་གཉིས་ཆོས་
ཅན། མ་འཁྲུལ་ཤེས་ཡིན་པར་ཐལ། གཟུང་ཡུལ་ཅན་གྱི་བློ་ཡིན་པའི་ཕྱིར། ཁོ་ན་རེ་མ་
ཁྱབ་སྟེ། ཐག་ཁྲ་ལ་སྦྲུལ་འཛིན་གྱི་བློ་དེ། གཟུང་ཡུལ་ཅན་ཡིན་ཡང་འཁྲུལ་བའི་ཕྱིར་
ཟེར་ན། དེ་ལ་ཡང་རྣམ་པར་ཕྱེ་བའི་ལན་བཏབ་སྟེ། ཐག་ཁྲ་སྦྲུལ་འཛིན་གྱི་རྟོག་པ་ཆོས་
ཅན། ཁྱོད་ཀྱི་གཟུང་ཡུལ་མེད་དེ། ཁྱོད་རྟོག་པ་ལོག་ཤེས་ཡིན་པའི་ཕྱིར། ཐག་ཁྲའི་ཁ་དོག་
མཐོང་བའི་མིག་ཤེས་ཆོས་ཅན། ཁྱོད་མ་འཁྲུལ་ཤེས་ཡིན་ཏེ། གཟུང་ཡུལ་ཅན་གྱི་བློ་ཡིན་
པའི་ཕྱིར་ཞེས་འཆད་པ་ལ། དོན་སྤྱི་དང་ནི་མེད་སྣང་གཉིས། །ཞེས་པ་ནས། ཡུལ་མེད་
པས་ན་སྦྲུལ་འཛིན་འཁྲུལ། །ཞེས་པའི་བར་བྱུང་། འདི་ལ་པཎ་ཆེན་ཤཱཀྱ་མཆོག་ལྡན་གྱིས་
རིགས་གཏེར་ཊི་ཀར། གཞན་དག་ན་རེ། ཟླ་བ་གཉིས་སྣང་གི་དབང་ཤེས་ཆོས་ཅན། མ་
འཁྲུལ་བར་ཐལ། གཟུང་ཡུལ་ཅན་ཡིན་པའི་ཕྱིར། ཞེས་པའི་སྐྱོན་འདི་ཅུང་ཟད་སྤོང་
དཀའ་བ་ཡིན་མོད། འདིའི་ལན་ཡང་སྔ་མ་དང་འདྲ་བར། ཟླ་བར་སྣང་བའི་ཆ་ནས་གཟུང་
ཡུལ་ཅན་དང་མ་འཁྲུལ་བ་གཉིས་ཀ་ཡིན་ཀྱང་། གཉིས་སུ་སྣང་བའི་གཟུང་ཡུལ་ནི་ཟླ་བ་
མ་ཡིན་ཏེ། དབང་པོ་བསླད་པ་ཁོ་ན་ལ་དེར་སྣང་བའི་ཕྱིར་ཞེས་གསུངས་པ་ནི། མཁས་
པའི་གཏམ་མ་ཡིན་ཏེ། ཐག་ཁྲ་ལ་སྦྲུལ་འཛིན་ཡིད་རྟོག་ལ་བསླད་པ་ཞུགས། དབང་པོ་ལ་
བསླད་པ་མ་ཞུགས་པས་འཁྲུལ་མ་འཁྲུལ་ཆ་གཉིས་སོ་སོར་ཡོད་ལ། ཟླ་གཉིས་སྣང་བའི་
ཚེ་དབང་པོ་ལ་བསླད་པ་ཞུགས་པས་དབང་ཤེས་དེ་ལ་མ་འཁྲུལ་བའི་ཆ་དབྱེར་མེད་པའི་
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཕྱིར་རོ། །གཉིས་པ་ཡུལ་སྣང་རུང་དུ་ཐལ་བ་ནི། དོན་སྤྱི་དང་ནི་མེད་པ་གསལ་བ་གཉིས་
ཆོས་ཅན། ཁྱོད་ཡུལ་རུང་ན་གནས་པའི་གང་ཟག་གཞན་གྱིས་ཀྱང་། ཁྱོད་ལ་ཡིད་གཏད་
པའི་ཚེ་སྒོ་ལྔའི་ཤེས་པ་གང་རུང་གིས་མཐོང་དུ་རུང་བར་ཐལ། །ཁྱོད་གཟུང་ཡུལ་ཡིན་པའི་
ཕྱིར། ཁོ་ན་རེ་མ་ཁྱབ་སྟེ། ལུས་ནང་གི་གློ་སྙིང་སོགས་གཟུང་ཡུལ་ཡིན་ཡང་གཞན་གྱི་མིག་
ཤེས་སོགས་ཀྱིས་མི་མཐོང་བའི་ཕྱིར་རོ། །ཟེར་ན། དཔེ་དོན་མི་མཚུངས་ཏེ། ནང་གི་གློ་
སྙིང་སོགས་ནི། ད་ལྟ་སྒྲིབ་བྱེད་དང་བཅས་པས། ཡུལ་རུང་མ་ཡིན་པས་ན་ལུས་ཀྱི་བདག་
པོ་རང་གི་མིག་ཤེས་ཀྱིས་ཀྱང་མི་མཐོང་ལ། ཕྱིས་སྒྲིབ་བྱེད་དང་བྲལ་ན་གཞན་གྱི་མིག་
ཤེས་ཀྱིས་མཐོང་བའི་ཕྱིར་དང་། ནང་གི་དབང་པོ་གཟུགས་ཅན་ནི་རྣམ་པ་ཀུན་དུ་མིག་
ཤེས་སོགས་ཀྱིས་མཐོང་བར་མི་ནུས་པའི་ཕྱིར། ཞེས་འཆད་པ་ནི། སྣང་ཡུལ་གཉིས་པོ་
ཤེས་པ་ལས། །ཞེས་སོགས་གློ་ཀ་ཕྱེད་དང་གསུམ་མོ། །རིགས་པའི་གཙོ་བོ་འདི་གཉིས་
ཀྱིས་དོན་འཐུས་མོད། གལ་ཏེ་ཁོ་ན་རེ། དོན་སྤྱི་དང་མེད་པ་གསལ་བ་གཉིས་ཆོས་ཅན།
ཁྱོད་ཀྱང་ཡུལ་རུང་མིན་པར་ཐལ། རང་རང་འཛིན་པའི་བློ་དང་རྟག་ཏུ་ཡུལ་ཡུལ་ཅན་དུ་
འབྲེལ་བའི་ཕྱིར་ཟེར་ན། རྣམ་པ་ཀུན་དུ་ཡུལ་རུང་མིན་པར་ཁས་བླངས་དགོས་བྱུང་བ་ཉིད་
ཀྱིས་གཟུང་ཡུལ་མིན་པར་གྲུབ་པ་ཡང་ཡིན་མོད། སྐྱོན་གཞན་ཡང་འཆད་པ་པོའི་བློ་ལ་
སྣང་བའི་བུམ་པའི་དོན་སྤྱི་ཆོས་ཅན། ཁྱོད་བརྗོད་ཀྱང་ཉན་པ་པོས་གོ་བའམ་རྟོགས་པར་
མི་འགྱུར་བར་ཐལ། ཁྱོད་འཆད་པ་པོ་ཁོ་ནའི་བློའི་ཡུལ་ཡིན་པའི་ཕྱིར། རྟགས་དངོས། དེ་
ལ་ཁོ་ན་རེ། ཉན་པ་པོས་འཆད་པ་པོའི་བློ་ལ་སྣང་བའི་བུམ་པའི་དོན་སྤྱི་མི་རྟོགས་ཀྱང་།།
བུམ་པའི་དོན་སྤྱི་མི་རྟོགས་པའི་སྐྱོན་མེད་དེ། ཉན་པ་པོ་རང་གི་བློ་ལ་སྣང་བའི་བུམ་པའི་
དོན་སྤྱི་རྟོགས་པའི་ཕྱིར་ཟེར་ན། འཆད་པ་པོས་ཉན་པོ་ལ་བུམ་པའི་བརྡ་སྦྱར་བའི་ཚེ། འདི་
ནི་བུམ་པའོ་ཞེས་ཐུན་མོང་དུ་མཚམས་སྦྱོར་མི་ནུས་པར་ཐལ། འཆད་པ་པོའི་བློ་ལ་སྣང་
བའི་བུམ་པའི་དོན་སྤྱི། ཉན་པ་པོའོ་བློ་ལ་མ་ཤར། ཉན་པ་པོའི་བློ་ལ་སྣང་བའི་བུམ་པའི་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
དོན་སྤྱི་ཡང་། འཆད་པ་པོའི་བློ་ལ་མ་ཤར་བའི་ཕྱིར། དེ་ལ་ཁོ་ན་རེ། མ་ཁྱབ་སྟེ། འཆད་
ཉན་བྱེད་པའི་བུམ་པའི་དོན་སྤྱི་གཉིས་པོ་དེ། ལྟོ་ལྡིར་བའི་རྣམ་པ་ཙམ་དུ་འདྲ་བས། འདྲ་བ་
ལ་ཞེན་ནས་ཐུན་མོང་དུ་གོ་ནུས་པའི་ཕྱིར་ཟེར་ན། འཆད་པ་པོའི་བློ་ལ་སྣང་བའི་དོན་སྤྱི་དེ།
ཉན་པ་པོའི་བློ་ལ་ཤར་རམ་མ་ཤར། ཤར་ན་དེ་ཆོས་ཅན། ཁྱོད་འཆད་པ་པོ་ཁོ་ནའི་བློའི་
ཡུལ་མིན་པར་ཐལ། ཁྱོད་ཉན་པ་པོའི་བློའི་ཡུལ་ཡིན་པའི་ཕྱིར་ཏེ། ཁྱོད་དེ་ལ་ཤར་བའི་
ཕྱིར། གལ་ཏེ་མ་ཤར་ན་དེ་ཆོས་ཅན། ཁྱོད་ཉན་པ་པོའི་བློའི་ཡུལ་མིན་པར་ཐལ། ཁྱོད་ལ་
མ་ཤར་བའི་ཕྱིར། གལ་ཏེ་དེ་ལ་འདོད་ལན་འདེབས་སོ་ཞེ་ན། འཆད་པ་པོ་དང་ཉན་པ་པོ་
གཉིས་ཀྱིས་བུམ་པ་ཐུན་མོང་དུ་འཛིན་པ་མི་སྲིད་པར་ཐལ། ཐུན་མོང་མ་ཡིན་པར་ཐ་དད་
ཁོ་ནར་བཟུང་བའི་ཕྱིར་རོ། །གལ་ཏེ་དེ་ལ་ཡང་སྐྱོན་མེད་དེ། དོན་ལ་ཐ་དད་ཁོ་ནར་བཟུང་
ཡང་། གཉིས་པོ་གཅིག་ཏུ་འཁྲུལ་ནས་ཐུན་མོང་དུ་གོ་ནུས་པའི་ཕྱིར་ཟེར་ན། ཉན་པ་པོའི་
རྒྱུད་ཀྱི་བུམ་འཛིན་རྟོག་པ་ཆོས་ཅན། ཁྱོད་ཀྱི་གཟུང་ཡུལ་མེད་པར་ཐལ། ཁྱོད་ཐ་དད་ལ་
གཅིག་ཏུ་འཛིན་པའི་འཁྲུལ་ཤེས་ཡིན་པའི་ཕྱིར། དེས་ན་ཆ་གཙང་དན་གསུམ་གྱི་མཁས་
རློམ་ཆོས་ཅན། ཁྱོད་སོར་རྩེས་བསྟན་པས་ནམ་མཁའ་མཐོང་བར་འདོད་པའི་བླུན་པོ་དང་
མཚུངས་ཏེ། ལུང་རིགས་ཀྱིས་བརྟག་ན་གཟུང་ཡུལ་དུ་མེད་པའི་དོན་སྤྱི་དང་མེད་པ་གསལ་
བ་གཟུང་ཡུལ་དུ་འདོད་པའི་རྒོལ་བ་ཡིན་པའི་ཕྱིར། ཞེས་འཆད་པ་ལ། རང་དང་རྟག་ཏུ་
འབྲེལ་བས་ན། །གཉིས་པོའང་ཡུལ་རུང་མིན་ཞེ་ན། །ཞེས་པ་ནས། ནམ་མཁའ་མཐོང་
ཞེས་བླུན་པོ་འཁྲུལ། །ཞེས་པའི་བར་བྱུང་ངོ༌། །འདིར་རང་ལ་ཤར་ན་རང་ཡུལ་ཡིན། །ཞེས་
པའི་རང་འགྲེལ་ལས། བློ་ལ་ཤར་ན་གང་ཟག་རང་རང་གི་བློ་དང་རྗེས་སུ་འབྲེལ་བའི་
སྤྱི་ནི། རང་རང་གི་ཡུལ་ཡིན་པས་ཐུན་མོང་དུ་མི་འཛིན་ལ། བློ་ལ་མ་ཤར་ན་ཡུལ་ཉིད་མ་
ཡིན་པས་ཕན་ཚུན་འདྲ་བར་མི་ཤེས་པའི་ཕྱིར། དོན་གོ་བ་མི་སྲིད་དོ། །ཞེས་པ་དཔྱད་པར་
བྱ་བའི་གནས་ཡིན་ཏེ། བློ་གང་ལ་དེའི་རྣམ་པ་མ་ཤར་ན་བློ་དེའི་ཡུལ་མ་ཡིན་ཞིང་། རྣམ་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཤར་ན་བློ་དེའི་ཐུན་མོང་མིན་པའི་ཡུལ་ཡིན་དགོས་ཞེས་བསྟན་པས། དེ་ལྟར་ཁས་བླང་དུ་
མི་རུང་བའི་ཕྱིར་ཏེ། གང་ཟག་སོ་སོའི་དབང་ཤེས་ལ་གཟུང་ཡུལ་ཐུན་མོང་བ་ཡོད་པའི་
ཕྱིར་དང་། སྣང་ཡུལ་དང་འཇུག་ཡུལ་ཐུན་མོང་བ་ཡོང་ཡོད་པའི་ཕྱིར་དང་། རང་རིག་རྣམ་
མེད་པ་དག་གི་ལུགས་ལྟར་ན། རང་རིག་ལ་ཡུལ་མེད་པར་ཐལ་བའི་སྐྱོན་ཡོང་ཡོད་པའི་
ཕྱིར་རོ། །ལུང་འདི་ཤེས་བྱེད་དུ་དྲངས་ནས། མཁན་ཆེན་གཡག་ཕྲུག་སངས་རྒྱས་དཔལ་
དང་། པཎ་ཆེན་དངོས་གྲུབ་དཔལ་འབར་སོགས་རང་རིག་ལ་ཡུལ་མེད་ཅེས་གསུངས་མོད།
ད་དུང་དཀའ་བའི་གནས་ལས་མ་གྲོལ་ཏེ། རང་ལ་ཤར་ན་རང་ཡུལ་ཡིན་ཞེས་པ་དེས། བློ་
དེ་ལ་ཡུལ་དེའི་རྣམ་པ་ཤར་ན། ཡུལ་དེ་བློ་དེའི་ཐུན་མོང་མིན་པའི་ཡུལ་ཡིན་པས་ཁྱབ་པ་
བསྟན་ལ། མ་ཤར་ན་ནི་དེ་ཡུལ་མིན། །ཞེས་པ་དེས། བློ་དེ་ལ་ཡུལ་དེའི་རྣམ་པ་མ་ཤར་ན།
ཡུལ་དེ་བློ་དེའི་ཡུལ་མིན་པའི་ཁྱབ་པ་བསྟན་པའི་ཕྱིར། འདོད་ན། ཁྱོད་རང་གིས་དཔྱད་མ་
དཔྱད་གཉིས་ཆར་གྱི་ཚེ་གཟུང་ཡུལ་ཐུན་མོང་བ་ཡོད་ཅིང་། དཔྱད་པའི་ཚེ་སྣང་ཡུལ་ཐུན་
མོང་བ་མེད་ཀྱང་མ་དཔྱད་པའི་ཚེ་སྣང་ཡུལ་ཐུན་མོང་བ་ཁས་ལེན་པར་བཤད་པ་དང་
འགལ་འདུའི་ཕུང་པོར་འབྱུང་བའི་ཕྱིར་རོ། །ཁོ་བོ་ལྟར་ན་འདི་ཕྱོགས་སྔ་ལ་ཁས་བླངས་
ནང་འགལ་སྟོན་པ་ཙམ་ཡིན་ཏེ། གོང་དུ་བཤད་ཟིན་པ་ལས་ཤེས་པའི་ཕྱིར་རོ། །
གཉིས་པ་རང་ལུགས་ནི། གཟུང་ཡུལ་གྱི་གཞལ་བྱ་ནི་རང་མཚན་གཅིག་ཁོ་ནར་
ངེས་ཏེ། དོན་སྤྱི་དང་མེད་པ་གསལ་བ་གཟུང་ཡུལ་ཡིན་པ་བཀག་ཟིན་པའི་ཕྱིར་རོ། །འོ་ན་
ཁོ་ན་རེ། རང་ལུགས་ཡུལ་གྱི་དབྱེ་བ་འཆད་པའི་ཚེ། གཟུང་ཡུལ་ཡིན་ན་རང་མཚན་ཡིན་
པས་ཁྱབ་ཅེས་སྨྲ་བ་ནི་འབྲེལ་མེད་ཁོ་ན་ཡིན་ཏེ། ཡུལ་གྱི་དབྱེ་བ་གང་ཡང་འཆད་རྒྱུ་མ་ ་
བྱུང་བའི་ཕྱིར་སྙམ་ན། རིགས་གཏེར་མཛད་པས་ཡུལ་གྱི་དབྱེ་བ་འཆད་པའི་ཚེ། གཞལ་བྱ་
རང་མཚན་གཅིག་ཁོ་ན། །ཞེས་སྨོས་པ་ཆོས་ཅན། རྣམ་བཅད་མེད་པ་མ་ཡིན་ཏེ། འདིའི་
ཕྱོགས་སྔ་མས། གཟུང་ཡུལ་གསུམ་དུ་འདོད་པ་བཀག་ནས། རང་ལུགས་གཟུང་ཡུལ་རང་
16



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
མཚན་གཅིག་པུར་ཤེས་པའི་ཆེད་ཡིན་པའི་ཕྱིར་དང༌། ཡུལ་ལ་གཟུང་ཡུལ་ཞེན་ཡུལ་
འཇུག་ཡུལ་གསུམ་དུ་བཤད་པ་དེ། གཟུང་ཡུལ་རང་མཚན་གཅིག་པོ་དེ་ལ་བློ་ཐ་དད་ཀྱིས་
འཇུག་ཚུལ་གྱི་སྒོ་ནས་ཕྱེ་བ་ཡིན་གྱི་དོན་ལོགས་པ་མེད་དོ་ཞེས་ཤེས་པར་བྱ་བའི་ཆེད་ཡིན་
པའི་ཕྱིར་དང་། སྤྱིར་གཞལ་བྱ་གཉིས་སུ་དབྱེ་བ་དེ་ཡང་། གནས་ཚུལ་གྱི་སྒོ་ནས་རང་
མཚན་གཅིག་པུར་འདུའོ། །ཞེས་གཞལ་བྱའི་དབྱེ་བསྡུ་ཤེས་པར་བྱ་བའི་ཆེད་ཡིན་པའི་
ཕྱིར། དེ་ཡང་ཇི་ལྟར་སྙམ་ན། གཟུགས་ཀྱི་སྐྱེ་མཆེད་ལྟ་བུ་ཞིག་ཆོས་ཅན། ཁྱོད་ཡུལ་
གསུམ་དུ་འཇོག་པའི་རྒྱུ་མཚན་ཡོད་དེ། རང་འཛིན་དོན་རིག་མངོན་སུམ་གྱིས་མངོན་གྱུར་
དུ་འཇལ་བའི་ཚེ་གཟུང་ཡུལ། རང་འཇལ་བྱེད་རྗེས་དཔག་གིས་ལྐོག་གྱུར་དུ་འཇལ་བའི་
ཚེ་ཞེན་ཡུལ། འཇལ་བྱེད་དེ་གཉིས་ལ་བརྟེན་ནས་སྐྱེས་བུས་འཇུག་པ་ན་མི་བསླུ་བས་
འཇུག་ཡུལ་དུ་གྱུར་པའི་ཕྱིར། ཞེས་འཆད་པ་ལ། གཞལ་བྱ་རང་མཚན་གཅིག་ཁོ་ན། །
ཞེས་དང་། རང་འགྲེལ་ལས། རང་མཚན་དེ་ཉིད་དངོས་སུ་འཇལ་ནི་གཟུང་ཡུལ་ཡིན་ལ།
ལྐོག་གྱུར་འཇལ་ན་ཞེན་ཡུལ་ཡིན་ཞིང་གཉིས་ཀའང་སྐྱེས་བུས་འཇུག་ན་མི་བསླུ་བས་ .
འཇུག་ཡུལ་ཡིན་ནོ་ཞེས་པ་འདི་བྱུང་། །
གསུམ་པ་རྩོད་པ་སྤང་བ་ལ་གཉིས་ཏེ། འཁྲུལ་ཤེས་གཟུང་ཡུལ་མེད་ལ་རྩོད་པ་
སྤང་། གཟུང་ཡུལ་རང་མཚན་ཉིད་ལ་རྩོད་པ་སྤང་བའོ། །དང་པོ་ལ་བཞི། ལུང་དང་འགལ་
བ་སྤང་། གཞན་དང་མཚུངས་པ་སྤང་། མྱོང་བ་དང་འགལ་བ་སྤང་། དགག་པ་ཚད་མས་མི་
རྟོགས་པར་ཐལ་བ་སྤང་བའོ། །དང་པོ་ནི། ཁོ་ན་རེ། སློབ་དཔོན་ཕྱོགས་གླང་གིས། མཚན་
ཉིད་གཉིས་གཞལ་བྱ། །ཞེས་གཞལ་བྱ་རང་སྤྱི་གཉིས་སུ་བཤད་པ་མི་འཐད་པར་ཐལ།
གཟུང་ཡུལ་ཡིན་ན་རང་མཚན་ཡིན་པས་ཁྱབ་པའི་ཕྱིར་ཟེར་ན། མ་ཁྱབ་སྟེ། ཕྱོགས་གླང་
ཡབ་སྲས་ཀྱིས། གཟུང་ཡུལ་གྱི་གཞལ་བྱ་ལ་རང་སྤྱི་གཉིས་ཡོད་ནས་གཞལ་བྱ་གཉིས་སུ་
བཤད་པ་མ་ཡིན་གྱི། རང་མཚན་གཅིག་པོ་དེ་ལ། ཚད་མ་གཉིས་ཀྱིས་འཇུག་ཚུལ་གྱི་སྒོ་
17 ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ནས་གཞལ་བྱ་གཉིས་སུ་བཤད་པ་ཙམ་ཡིན་པའི་ཕྱིར་ཏེ། རང་མཚན་དེ་ཉིད་མངོན་སུམ་
བཞག་པ་ཡིན་པའི་ཕྱིར་རོ། །ཞེས་འཆད་པ་ལ། ཡུལ་གཉིས་བཞེད་པས་གནོད་ཅེ་ན། །
འཇུག་ཚུལ་སྒོ་ནས་རང་སྤྱི་གཉིས། །ཞེས་པའི་རྩ་འགྲེལ་བྱུང་། འདིར་འུ་ཡུག་པ་རིགས་
སེང་སོགས་གཞལ་བྱ་ལ་རང་མཚན་གྱིས་ཁྱབ་པ་ཆོས་རྗེ་ས་སྐྱ་པཎྜི་ཏའི་དགོངས་པར་
མཛད་པ་ནི་མི་འཐད་དེ། འཇལ་ཚུལ་གྱི་སྒོ་ནས་སྤྱི་མཚན་གཞལ་བྱར་རང་ལུགས་ལ་ཁས་
བླངས་པ་དང་འགལ་བའི་ཕྱིར་དང་། སྤྱི་མཚན་གཞལ་བྱ་མིན་ན། རྗེས་དཔག་ཚད་མ་མིན་
པ་ཟློག་མི་ནུས་པའི་ཕྱིར། མཁས་པ་པཎ་ཤཱཀ་སོགས། འཇུག་ཡུལ་ལ་རང་མཚན་གྱིས་
ཁྱབ་པ་གཞུང་འདིའི་དགོངས་པར་མཛད་པ་ཡང་མི་འཐད་དེ། རྟགས་ཡང་དག་གང་དང་
གང་གི་བསྒྲུབ་བྱ་ཐམས་ཅད་རྟགས་ཅན་རྗེས་དཔག་དེའི་འཇུག་ཡུལ་དུ་ངེས་པར་བྱ་
དགོས་པའི་ཕྱིར་དང་། གཞན་དུ་ན་བསྒྲུབ་བྱ་ཡང་དག་ལ་རང་མཚན་གྱིས་ཁྱབ་པར་ཐལ་
བའི་ཕྱིར་རོ། ། །
འོ་ན། ཁྱོད་རང་གིས་གཟུང་ཡུལ་ཡིན་ན་རང་མཚན་ཡིན་པས་ཁྱབ་པ་ཁས་བླངས་
པ་ལ། གཞལ་བྱ་གཉིས་སུ་བཤད་པ་དང་འགལ་བའི་རྩོད་པ་དང་རྩོད་ལན་དུ། འཇུག་
ཚུལ་སྒོ་ནས་རང་སྤྱི་གཉིས་ཀྱིས་གཟུང་ཡུལ་ཞེས་བཤད་པ་གཉིས་ཆར་ལ་འབྲེལ་མེད་དེ།
གཟུང་ཡུལ་ལ་རང་མཚན་གྱིས་ཁྱབ་པ་ལ་གཞལ་བྱ་གཉིས་བཤད་པ་དང་འགལ་བའི་སྐྱོན་
འཕེན་པ་མཁས་པའི་རྣམ་འགྱུར་མ་ཡིན་པའི་ཕྱིར་དང་། དེའི་ལན་དུ་ཡང་། སྤྱིར་གཞལ་
བྱ་ལ་གཉིས་སུ་ཕྱེ་བ་ཡིན་གྱི། གཟུང་ཡུལ་ལ་གཉིས་སུ་མ་བཤད་ཅེས་པ་ཙམ་གྱིས་ཆོག་
པའི་ཕྱིར་རོ། །གཞན་ཡང་། གཞལ་བྱ་རང་མཚན་གཅིག་ཁོ་ན། །ཞེས་པའི་རང་འགྲེལ་
ལས། ཤེས་པའི་ཡུལ་ནི་རང་གི་མཚན་ཉིད་གཅིག་ཁོ་ན་ཡིན་པས། བླང་དོར་བྱེད་པ་
18



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར། །
ཐམས་ཅད་རང་གི་མཚན་ཉིད་ཡོད་མེད་ལ་འཇུག་གི །དོན་བྱེད་མི་ནུས་པ་ལ་དགོས་ནུས་
མེད་པའི་ཕྱིར་མི་འཇུག་སྟེ། རྣམ་འགྲེལ་ལས། རང་གི་མཚན་ཉིད་གཅིག་གཞལ་བྱ། །
ཡོད་མེད་ཉིད་དུ་དཔྱོད་རྣམས་ཀྱི། །དོན་བྱ་དེ་ལས་གྲུབ་ཕྱིར་རོ། །ཞེས་དང་། མེད་པ་
གཞལ་བྱ་མ་ཡིན་ཕྱིར། །གཅིག་ཉིད་ཅེ་ན་ཁོ་བོའང་འདོད། །ཅེས་གསུངས་པས་སོ། །ཞེས་
བཤད་པས། རྣམ་རིགས་ཀྱི་གཞུང་དེ་རྣམས་ཁོག་སྒྲིག་དགོས་པས། རྣམ་འགྲེལ་གྱི་གཞུང་
དེ་རྣམས་ཀྱི་དངོས་བསྟན་གྱི་གཞལ་བྱ་ཡང་གཟུང་ཡུལ་ལ་རང་མཚན་ཁོ་ནར་ངེས་སམ་ཞེ་
ན་ཁོ་བོ་ཅག་གིས་གཟུང་ཡུལ་ལ་རང་མཚན་གྱིས་ཁྱབ་པར་སྨྲས་པ་ལ་རྩོད་པ་དང་། རྩོད་
ལན་དེ་ལྟར་འདེབས་དགོས་པ་ནི། །ཕྱོགས་སྔའི་གནད་ཀྱིས་ཤེས་དགོས་ཏེ། གཟུང་ཡུལ་
ལ་རང་སྤྱི་གཉིས་མེད་པ་གསལ་བ་དང་གསུམ་དུ་ཁས་བླངས་པས། ཕྱོགས་སྔ་མ་ལ་
དོགས་པ་དེ་ངེས་པར་སྐྱེ་ཞིང་དེ་གསལ་དགོས་པའི་ཕྱིར། རྣམ་རིགས་ཀྱི་གཞུང་གཉིས་
ཁོག་སྒྲིག་ཅིས་ཀྱང་དགོས་མོད། རྣམ་འགྲེལ་གྱི་གཞུང་གཉིས་ཀྱི་དངོས་བསྟན་གྱི་གཞལ་
བྱ་ནི་རང་མཚན་སྤྱི་ཙམ་ཡིན་གྱི། གཟུང་ཡུལ་ཁོ་ནར་མ་ངེས། རིགས་གཏེར་གྱི་གཞུང་
དེའི་དངོས་བསྟན་གྱི་གཞལ་བྱ་ནི་གཟུང་ཡུལ་ཁོ་ནར་བྱེད་དགོས་ཏེ། ཕྱོགས་སྔ་མས་
གཟུང་ཡུལ་གསུམ་དུ་འདོད་པ་བཀག་ནས། རང་ལུགས་གཟུང་ཡུལ་རང་མཚན་གཅིག་ཁོ་
ནར་སྒྲུབ་པའི་སྐབས་ཡིན་པའི་ཕྱིར་རོ། །
དེས་ན་རྣམ་རིགས་གཉིས་ཆར་གྱི་སྙིང་པོ་དྲིལ་ན་འདི་ལྟར་ཡིན་ཏེ། གོང་དུ། སྤྱིར་
གཞལ་བྱ་ཙམ་ལ་རང་སྤྱི་གཉིས་སུ་བཤད་ནས། དེ་ཡང་གནས་ཚུལ་གྱི་སྒོ་ནས་གཞལ་བྱ་
རང་མཚན་གཅིག་པུར་བསྡུས་པའི་ཆེ། འོ་ན་གཞལ་བྱ་ལ་རང་སྤྱི་གཉིས་མ་ངེས་པར་ཐལ།
གནས་ཚུལ་གྱི་སྒོ་ནས་གཞལ་བྱ་རང་མཚན་གཅིག་པུར་འདུ་བའི་ཕྱིར་ཟེར་ན་མ་ཁྱབ་སྟེ།
གནས་ཚུལ་གྱི་གཞལ་བྱ་དེ་ཉིད་ཚད་མས་མཇལ་བའི་ཚེ་ན། རང་གི་ངོ་བོས་འཇལ་བ་དང་།
གཞན་གྱི་ངོ་བོས་འཇལ་བ་སྟེ་གཉིས་ལས་གཞན་པའི་འཇུག་ཚུལ་གསུམ་པ་ནི་མེད་ལ།



་
གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གཞན་གྱི་ངོ་བོས་འཇལ་བའི་ཚེ་ན་སྤྱི་མཚན་གཞལ་བྱར་བྱེད་དགོས་པའི་ཕྱིར། དེ་ཡང་
རྟགས་དང་པོ་གྲུབ་སྟེ། གནས་ཚུལ་གྱི་གཞལ་བྱ་ལ་མངོན་ལྐོག་གཉིས་སུ་ངེས་ཞིང་།
མངོན་གྱུར་རྣམས་ནི་རང་གི་ངོ་བོས་འཇལ། ལྐོག་གྱུར་རྣམས་ནི་གཞན་གྱི་ངོ་བོས་འཇལ་
བའི་ཕྱིར། འོ་ན་གནས་ཚུལ་གྱི་གཞལ་བྱ་མངོན་ལྐོག་གཉིས་པོ་དེ་གང་། དེ་རང་གཞན་གྱི་
ངོ་བོས་འཇུག་ཚུལ་ཇི་ལྟར་བྱེད་སྙམ་ན། གཟུང་ཡུལ་གཟུགས་སྒྲ་སོགས་ནི་གཞལ་བྱ་
མངོན་གྱུར་ཡིན་ཏེ། དེ་ཚུར་མཐོང་དབང་མངོན་གྱིས་མངོན་གྱུར་དུ་གཏན་ལ་ཕབ་སྟེ་ངེས་
པ་འདྲེན་ནུས་པའི་ཕྱིར། དོན་ལྔ་ལས་གཞན་པའི་རང་མཚན་ཐམས་ཅད་གཞལ་བྱ་ལྐོག་
གྱུར་ཡིན་ཏེ། ཚུར་མཐོང་དབང་མངོན་གྱིས་གཏན་ལ་འབེབས་མི་ནུས་པར་གཞན་རྟགས་
ལ་བརྟེན་ནས་ངེས་པ་འདྲེན་དགོས་པའི་ཕྱིར། །
དེ་ལྟར་ཡང་རྣམ་འགྲེལ་ལས། གང་ལ་དོན་གྱི་ནུས་པ་ལས། །རྗེས་འགྲོ་ལྡོག་པ་ ་
ཅན་གྱི་བློ། །དེ་ལ་འཛིན་པ་རང་དབང་ཅན། །དེ་ལས་གཞན་པའི་དབང་པོ་འདས། །མ་
མཐོང་བདག་ཉིད་ངོ་བོ་དེ། །རྟོགས་པའི་རྟེན་ནི་དོན་གཞན་ཡིན། །ཞེས་གསལ་བར་
བཤད་པའི་ཕྱིར་རོ། །རང་བཞན་གྱི་ངོ་བོས་རྟོགས་ཚུལ་ལ། སྡེ་བདུན་རབ་གསལ་ལས།
རང་གི་ངོ་བོ་ལ་རང་མཚན་རང་ངོས་ནས་གཏད་པའི་རྣམ་པ་ལ་རང་གི་ངོ་བོར་གཞག་པ་
དང་། རང་མཚན་ཉིད་ལ་རང་གི་ངོ་བོར་བཞག་པ་གཉིས་ལས། སྔ་མ་ནི་དོན་རང་མཚན་
དང༌། ཕྱི་མ་ནི་ཤེས་པ་རང་མཚན་རང་གི་ངོ་བོའི་དོན་ཡིན་ལ་ཞེས་པ་དང་། སྔ་མ་དེ་དོན་
རང་མཚན་རང་གི་ངོ་བོར་མི་འཐད་དེ། དེ་ལས་རྫས་གཞན་ཡིན་པའི་ཕྱིར་ཞེ་ན། སྐྱོན་མེད་
དེ་རང་མཚན་རང་ངོས་ནས་གཏད་པའི་རྣམ་པ་ཡིན་པས་རང་གི་ངོ་བོའི་མིང་གིས་བཏགས་
པའི་ཕྱིར་རོ། །རྟོག་པ་ལ་སྣང་བའི་རྣམ་པ་ནི། རང་མཚན་རང་ངོས་ནས་མ་གཏད་པར་
གཞན་བག་ཆགས་ཀྱིས་བཞག་པའི་རྣམ་པ་ཡིན་པས་གཞན་གྱི་ངོ་བོ་ཞེས་གསུངས་སོ། །
གནད་འདི་མ་རྟོགས་ན། དེ་ནི་རང་གཞན་ངོ་བོ་ཡིས། །ཞེས་སོགས་ཀྱི་གཞུང་དོན་བསྐལ་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
པའི་བར་དུ་རྙེད་པ་མི་སྲིད་དོ། །ཞེས་བཤད། དེ་ཡང་ཅུང་ཟད་དཔྱད་དེ། འོ་ན། སྒྲ་མི་རྟག་
རྟོགས་པའི་རྗེས་དཔག་ལ་སྣང་བའི་རྣམ་པ་དེ། སྒྲ་མི་རྟག་པའི་དོན་སྤྱི་ཡིན་པར་ཐལ། དེ་
མི་རྟག་པ་གཞན་གྱི་ངོ་བོས་རྟོགས་པའི་སྐབས་ཀྱི་གཞན་གྱི་ངོ་བོ་དེ་ཡིན་པའི་ཕྱིར་རོ། ། །
དེས་ན་རང་གི་ལུགས་ནི། གཟུགས་འཛིན་དབང་མངོན་དེས་གཟུགས་རང་གི་ངོ་
བོས་རྟོགས་ཏེ། དེས་གཟུགས་རང་ཉིད་མངོན་སུམ་དུ་སྣང་བའི་སྒོ་ནས་རྟོགས་པའི་ཕྱིར།
སྒྲ་མི་རྟག་པར་རྟོགས་པའི་རྗེས་དཔག་དེས། སྒྲ་མི་རྟག་པ་གཞན་གྱི་ངོ་བོས་རྟོགས་ཏེ།
དེས་སྒྲ་མི་རྟག་པའི་དོན་སྤྱི་སྣང་བའི་སྒོ་ནས་རྟོགས་པའི་ཕྱིར། རྩ་བའི་རྟགས་གཉིས་པ་
རང་མཚན་དེ་ཉིད་གཞན་གྱི་ངོ་བོས་འཇལ་བའི་ཚེ་ན་སྤྱི་མཚན་གཞལ་བྱར་འཇོག་དགོས་ཏེ།
སྒྲ་མི་རྟག་རྟོགས་ཀྱི་རྗེས་དཔག་དེས། སྒྲ་མི་རྟག་པ་དོན་སྤྱིའི་ཚུལ་གྱིས་འཇལ་བའི་ཚེ་ན།
རློམ་ཚོད་ལ་སྒྲ་མི་རྟག་པ་རང་མཚན་དང་། སོང་ཚོད་ལ་སྒྲ་མི་རྟག་པའི་དོན་སྤྱི་གཞལ་བྱར་
སོང་བའི་ཕྱིར། འོ་ན་ཚད་མ་ལ་མངོན་རྗེས་གཉིས་སུ་གྲངས་ངེས་པར་བསྒྲུབ་པ་ལ།
གཞལ་བྱ་རང་མཚན་ལ་མངོན་ལྐོག་གཉིས་སུ་གྲངས་ངེས་པའི་ཕྱིར་ཞེས་བཀོད་པས་ཆོག་
པར་སོང་བ་ལ། གཞལ་བྱ་རང་སྤྱི་གཉིས་སུ་གྲངས་ངེས་པའི་ཕྱིར། ཞེས་པའི་རྟགས་
བཀོད་པ་ལ་དགོས་ནུས་ཅི་ཞིག་ཡོད་ཅེ་ན། འཇུག་ཚུལ་གྱི་གཞལ་བྱ་རང་མཚན་ལ་མངོན་
ལྐོག་གཉིས་ཡོད་པའི་རྒྱུ་མཚན་གྱིས། སྤྱིར་གཞལ་བྱ་ལ་རང་སྤྱི་གཉིས་ཡོད་པར་བསྒྲུབ་
ནུས་ཏེ། འཇུག་ཡུལ་ལྐོག་གྱུར་དེ། རྟོགས་ལ་བརྟེན་ནས་འཇལ་བའི་ཚེ། ལྐོག་གྱུར་དེའི་
དོན་སྤྱིའི་གཞལ་བྱར་གྲུབ་ཟིན་པའི་ཕྱིར་རོ། །གནད་འདི་ངེས་པར་དྲན་དངོས་སོ། །དོན་
འདི་དག་ནི་རྣམ་རིགས་གཉིས་ཆར་གྱི་སྙིང་པོ་བསྡུས་པའི་བཅུད་ཡིན་ཏེ། འཇུག་ཚུལ་སྒོ་
ནས་རང་སྤྱི་གཉིས། ཞེས་པའི་རང་འགྲེལ་ལས། གཞལ་བྱ་གཉིས་ཡོད་ནས་གཉིས་སུ་
གསུངས་པ་མ་ཡིན་གྱི། འཇལ་ཚུལ་གྱི་སྒོ་ནས་མངོན་གྱུར་གྱི་རང་མཚན་རང་གིས་འཇལ་
བ་དང༌། ལྐོག་གྱུར་གྱི་རང་མཚན་གཞན་ལས་འཇལ་བ་ལ་དགོངས་ནས་གཉིས་སུ་
21
་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གསུངས་པ་ཡིན་ཏེ། རྣམ་འགྲེལ་ལས། དེ་ནི་རང་གཞན་ངོ་བོ་ཡི། །རྟོགས་ཕྱིར་གཞལ་བྱ་
གཉིས་སུ་བཞེད། ཅེས་དང་། གཞལ་བྱ་གཉིས་ཕྱིར་ཚད་མ་གཉིས། །དོན་བྱེད་ནུས་དང་མི་
ནུས་ཕྱིར། །ཞེས་གསུངས་པ་ལྟར་རོ། །རྩ་བའི་རྩོད་སྤོང་གཉིས་པ་ལ་ཁོ་ན་རེ། དོན་སྤྱི་
གཞལ་བྱར་ཁས་བླངས་པ་ལ་འཕྲོས་ནས། ཟླ་བ་གཉིས་སྣང་གི་དབང་ཤེས་ལ་སྣང་བའི་ཟླ་
གཉིས་དེ་གཞལ་བྱ་གསུམ་པ་ཡིན་པར་ཐལ། བུམ་པའི་དོན་སྤྱི་དེ་འཇུག་ཚུལ་གྱི་སྒོ་ནས་
གཞལ་བྱ་གཉིས་པ་ཡིན་པ་གང་ཞིག །དེ་གཉིས་རང་མཚན་མིན་མཉམ་དུ་མཚུངས་པའི་
ཕྱིར་ཟེར་ན། མ་ཁྱབ་སྟེ། མེད་པ་གསལ་བ་དེ་གཞལ་བྱར་བཞག་པ་ལ་དགོས་ནུས་མེད།
དོན་སྤྱི་གཞལ་བྱར་བཞག་པ་ལ་དགོས་ནུས་ཡོད་པའི་ཕྱིར། དང་པོ་དེར་ཐལ། ཟླ་གཉིས་
དེ་ལ་ཟླ་བ་རང་མཚན་པར་ཞེན་ཞུགས་ཐོབ་གསུམ་མེད་པའི་ཕྱིར་དང་། ཡོད་ན་ཟླ་བ་
གཉིས་སྣང་གི་དབང་ཤེས་དེ་ཚད་མ་གསུམ་པར་ཐལ་བའི་སྐྱོན་ཡོད་པའི་ཕྱིར་རོ། ། །
རྟགས་གཉིས་པ་བསྒྲུབ་པ་ལ། སྒྲ་མི་རྟག་པའི་དོན་སྤྱི་ཆོས་ཅན། ཁྱོད་གཞལ་བྱར་
བཞག་པ་ལ་དགོས་ནུས་ཡོད་དེ། ཁྱོད་སྒྲ་མི་རྟག་པ་རང་མཚན་པ་མ་ཡིན་ཡང་། ཁྱོད་
འཇལ་བྱེད་ཀྱི་ཚད་མས་སྒྲ་མི་རྟག་པར་ཞེན་ནས་ཞུགས་པས་འཇུག་ཡུལ་སྒྲ་མི་རྟག་པ་རང་
མཚན་པ་དེ་ཐོབ་པར་ནུས་པའི་ཕྱིར་རོ། །འོ་ན་མེད་པ་གསལ་བ་དེ་གང་ཡིན་སྙམ་ན། འདི་
ལྟར་བརྟག་སྟེ། རང་སྤྱི་གཉིས་སུ་མ་འདུས་པའི་མེད་པ་གསལ་བ་ཞེས་བྱ་བ་གྲུབ་པ་མེད་དེ།
ཟླ་བ་གཉིས་སྣང་གི་དབང་ཤེས་ལ་ཟླ་གཉིས་སྣང་ཙམ་དེ་ནི་ཤེས་པ་ཡིན། དེ་ལ་སྣང་བའི་
ཟླ་གཉིས་ནི་མེད་ངེས་ཡིན། རྗེས་འབྲང་གི་རྟོག་པ་ལ་ཟླ་གཉིས་སུ་སྣང་ཙམ་དེ་ནི་སྤྱི་
མཚན་ཡིན་པའི་ཕྱིར། ཞེས་འཆད་པ་ལ། མེད་པའང་གཞལ་བྱར་མཚུངས་ཞེ་ན། །ཞེས་
སོགས་ཤློ་ཀ་ཕྱེད་དང་གཉིས་སོ། །འདིར་པཎ་ཤཱཀ་པས་ཊཱི་ཀར། དངོས་པོ་ལ་བརྟེན་པའི་
དོན་སྤྱི་རྣམས་ཞེན་ཞུགས་ཐོབ་གསུམ་ཚང་བས་གཞལ་བྱར་འཇོག །དངོས་མེད་ལ་བརྟེན་
པའི་དོན་སྤྱི་རྣམས་དེ་མ་ཚང་བས་གཞལ་བྱར་མི་འཇོག་ཅེས་བཤད་པ་ནི། ཁྱོད་རང་གི་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
རྣམ་འགྲེལ་གྱི་ཊི་ཀ་དང་འགལ་ཏེ། དེ་ཉིད་ལས། །ཡོད་པ་ཉིད་ལ་མི་རྟག་པས་ཁྱབ་པ་
དང་། གཞལ་བྱ་ཉིད་ལ་རང་མཚན་གྱིས་ཁྱབ་པ་ནི་གནད་གཅིག་པས། སེལ་ངོའི་གཞལ་
བྱས་གཞལ་བྱའི་གོ་མི་ཆོད་པར་བཤད་པའི་ཕྱིར་རོ། །
རྩོད་སྤོང་གསུམ་པ་ནི། དོན་སྤྱི་དང་མེད་པ་གསལ་བ་ཆོས་ཅན། གཟུང་ཡུལ་ཡིན་ཏེ།
དེ་གཉིས་འཛིན་བྱེད་ཀྱི་ཤེས་པ་གཉིས་ཉམས་སུ་མྱོང་བའི་རང་རིག་གིས་ཤུགས་ལ་གྲུབ་
པའི་ཕྱིར་ཟེར་ན། མ་ཁྱབ་སྟེ། འཛིན་བྱེད་ཀྱི་ཤེས་པ་གཉིས་པོ་དེ་འཁྲུལ་ཤེས་ཡིན་པས་
གཟུང་ཡུལ་མེད་ཅིང་། དེ་གཉིས་ལ་ཡུལ་སྣང་བའི་རྣམ་པ་དེ་ནི་མྱོང་བྱེད་རང་རིག་གིས་
མྱོང་བའི་ཕྱིར་ན་ཤེས་པ་ཡིན་པའི་ཕྱིར་རོ། །ཞེས་འཆད་པ་ལ། དངོས་མེད་གཉིས་པོ་རང་
རིག་གིས། །ཞེས་སོགས་བྱུང་ངོ༌། །
རྩོད་པ་བཞི་པ་ནི། ཁོ་ན་རེ། བུམ་པའི་དོན་སྤྱི་ཆོས་ཅན། ཁྱོད་གཞལ་བྱ་མ་ཡིན་
པར་ཐལ། ཁྱོད་གནས་ཚུལ་གྱི་གཞལ་བྱ་མ་ཡིན་པའི་ཕྱིར། ཟེར་ན་མ་ཁྱབ་སྟེ། ཁྱོད་
གནས་ཚུལ་གྱི་གཞལ་བྱ་མ་ཡིན་ཡང་། ཁྱོད་འཇལ་བྱེད་ཀྱི་ཚད་མས་ཁྱོད་ལ་དགག་སྒྲུབ་
བྱས་པ་ལས་འཇུག་ཡུལ་བུམ་པ་རང་མཚན་ཐོབ་པའི་ཕྱིར། ཞེས་འཆད་པ་ལ། རང་མཚན་
མིན་པའི་ཡུལ་མེད་ན། །ཞེས་སོགས་ཤློ་ཀ་གཅིག་གོ །སྐབས་འདིར་ཅུང་ཟད་མཐའ་
དཔྱད་ན། ཡུལ་ལ་མཚན་ཉིད་དང་དབྱེ་བ་གཉིས་ལས་དང་པོ་ནི། བློས་རིག་པར་བྱ་བའོ། །
གཉིས་པ་དབྱེ་ན་སྣང་ཡུལ། འཇུག་ཡུལ། ཞེན་ཡུལ། གཟུང་ཡུལ་ལོ། །འདིའི་བཞིའི་རྣམ་
བཞག་ལ་དགག་གཞག་སྤང་གསུམ་ལས། སྔ་རབས་པ་ཁ་ཅིག །སྣང་ཡུལ་ཤེས་པ་ཀུན་ལ་
ཡོད། །གཟུང་ཡུལ་དོན་རིག་མངོན་སུམ་དབང་། །ཞེན་ཡུལ་རྟོག་པའི་སྒོས་ཆོས་ཡིན། །
འཇུག་ཡུལ་དོན་མཐུན་ཀུན་ལ་ཡོད། །ཅེས་སྨྲ་བ་དང༌། ཕྱིས་གོ་རམས་ཆེན་པོ་སོགས།
བར་པ་གཉིས་འཐད་ཀྱང་། སྔ་ཕྱི་གཉིས་མི་འཐད་དེ། རྟོག་མེད་ལོག་ཤེས་ལ་སྣང་ཡུལ་
མེད་པའི་ཕྱིར་དང་། བཅད་ཤེས་ལ་འཇུག་ཡུལ་མེད་པའི་ཕྱིར་རོ། །དེས་ན་རྟོག་པ་ཐམས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
ཅད་དང་། རྟོག་མེད་མ་འཁྲུལ་ཤེས་པ་ཐམས་ཅད་ལ་སྣང་ཡུལ་ཡོད་ཅིང་། རྟོག་མེད་འཁྲུལ་
ཤེས་ལ་སྣང་ཡུལ་མེད་ཅེས་གསུངས་སོ། །འོ་ན་ཟླ་བ་གཉིས་སྣང་གི་དབང་ཤེས་ཀྱི་སྣང་
ཡུལ་ཡོད་པར་ཐལ། ཟླ་བ་གཉིས་སྣང་གི་དབང་ཤེས་དེའི་སྣང་ཡུལ་ཡིན་པའི་ཕྱིར་ཏེ།
ཁྱོད་ཟླ་བ་གཉིས་སྣང་གི་དབང་ཤེས་ལ་རྣམ་མེད་དུ་དངོས་སུ་སྣང་བའི་ཡུལ་ཡིན་པའི་ཕྱིར།
ཁྱབ་པ་དངོས་ཏེ། སྡེ་བདུན་རབ་གསལ་ལས། དེས་རྣམ་པ་གཏད་པའི་སྒོ་ནས་སྣང་བའམ་
རྣམ་མེད་དུ་དངོས་སུ་སྣང་བ་གང་རུང་དུ་གྱུར་པའི་ཡུལ་དེ། སྣང་ཡུལ་གྱི་མཚན་ཉིད་དུ་
བཤད་པའི་ཕྱིར། རྩ་རྟགས་དེར་ཐལ། དེ་ཁྱོད་ལ་རང་རིག་མངོན་སུམ་ཡིན་པའི་ཕྱིར།
ཁྱབ་པ་དངོས་ཏེ། རང་རིག་མངོན་སུམ་གྱིས་ཁོ་རང་གི་ཡུལ་རྣམ་མེད་དུ་རྟོགས་ཞེས་ཁྱོད་
རང་གིས་བཤད་པའི་ཕྱིར་གལ་ཏེ་རྩ་རྟགས་མ་གྲུབ་སྟེ། ཟླ་བ་གཉིས་སྣང་གི་དབང་ཤེས་དེ།
ཁོ་རང་གི་ངོ་བོ་ལ་རང་རིག་མངོན་སུམ་ཡིན་གྱི་ཁོ་རང་ལ་དེར་ཁས་མི་ལེན་ནོ་ཟེར་ན།
དེའི་སྣང་ཡུལ་ལ་ཡོད་པར་ཐལ། དེའི་ངོ་བོ་དེའི་སྣང་ཡུལ་ཡིན་པའི་ཕྱིར། རྟགས་སྔར་
ལྟར་རོ། །གལ་ཏེ་དེ་འདྲ་སྐྱོན་ཅན་ཡིན་ནོ་ཟེར་ན། ཟླ་བ་གཉིས་སྣང་གི་དབང་ཤེས་ཀྱི་སྣང་
ཡུལ་ཡོད་པར་ཐལ། ཟླ་བ་གཉིས་སྣང་གི་དབང་ཤེས་ཀྱི་ཡུལ་དེའི་སྣང་ཡུལ་ཡིན་པའི་ཕྱིར།
མ་གྲུབ་ན་དེ་ཆོས་ཅན། ཁྱོད་དེར་ཐལ། ཁྱོད་དེ་ལ་གསལ་བར་སྣང་བ་གང་ཞིག །དེའི་
ཡུལ་ཡིན་པའི་ཕྱིར། རྟགས་གཉིས་ཆོས་ཅན་གྱིས་འགྲུབ། མ་གྲུབ་ན། དེ་ཆོས་ཅན། ཁྱོད་
ཀྱི་ཡུལ་དེ་ཁྱོད་ཉིད་ཡུལ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། ཡང་ཟླ་བ་གཉིས་
སྣང་གི་དབང་ཤེས་ཆོས་ཅན། ཁྱོད་ཀྱི་སྣང་ཡུལ་ཡོད་པར་ཐལ། ཁྱོད་ལ་གསལ་བར་སྣང་
བའི་ཡུལ་ཡོད་པའི་ཕྱིར། ཁྱབ་སྟེ། རང་འགྲེལ་ལས། སྣང་བ་སྤྱིའི་མཚན་ཉིད་ནི་རྟོག་མེད་
ཀྱི་ཤེས་པས་མཐོང་བའོ། །ཞེས་བཤད་པའི་ཕྱིར། རྩ་རྟགས་དེར་ཐལ། ཁྱོད་རྟོག་མེད་ཤེས་
པ་ཡིན་པའི་ཕྱིར། ཡང་རྟོག་པ་ཆོས་ཅན། ཁྱོད་ལ་གསལ་བར་སྣང་བའི་ཡུལ་ཡོད་པར་
ཐལ། ཁྱོད་ལ་སྣང་ཡུལ་ཡོད་པ་གང་ཞིག །ཁྱོད་ལ་སྣང་བའི་ཡུལ་ཡོད་ན། ཁྱོད་ལ་སྣང་
24



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
ཡུལ་ཡོད་པས་མ་ཁྱབ་པའི་ཕྱིར། ཕྱི་མ་མ་གྲུབ་ན། རྟོག་མེད་ལོག་ཤེས་ཆོས་ཅན་གྱིས་
གཤོག །རྟགས་གྲུབ་སྟེ་ཁྱེད་ལ་གསལ་བར་སྣང་བའི་ཡུལ་ཡོད་པའི་ཕྱིར། གལ་ཏེ་རྩ་བར་
མ་གྲུབ་སྟེ་ཁོའི་སྣང་ཡུལ་དུ་འཇོག་པ་ལ་ཁོ་ལ་རྣམ་པ་གཏད་པའམ། རྣམ་མེད་དུ་དངོས་སུ་
དུ་སྣང་བ་གང་རུང་ཞིག་དགོས་སོ་ཟེར་ན། ཁྱོད་རང་གི་རྩ་བའི་བཞེད་པ་དེར་སྣང་མོད།
མི་ཐར་ཏེ། ཟླ་བ་གཉིས་སྣང་གི་དབང་ཤེས་ཀྱི་ཡུལ་ཆོས་ཅན། ཁྱོད་དེའི་སྣང་ཡུལ་ཡིན་
པར་ཐལ། ཁྱོད་དེ་ལ་རྣམ་པ་གཏད་པའི་སྒོ་ནས་སྣང་བའི་ཡུལ་ཡིན་པའི་ཕྱིར་ཏེ། ཁྱོད་དེ་
ལ་གཞན་རིག་གི་ཤེས་པར་སོང་བའི་ཡུལ་ཡིན་པའི་ཕྱིར་ཏེ། དེ་ཁྱོད་ལ་གཞན་རིག་གི་ཤེས་
པ་ཡིན་པའི་ཕྱིར། ཡང་སྔོན་འཛིན་དབང་མངོན་གྱིས་དྲངས་ནས་སྐྱེས་པའི་སྔོན་པོ་དྲན་
པའི་དྲན་ཤེས་ཆོས་ཅན། ཁྱོད་ཀྱི་འཇུག་ཡུལ་མེད་པར་ཐལ། ཁྱོད་བཅད་ཤེས་ཡིན་པའི་
ཕྱིར། ཁྱབ་པ་དངོས། འདོད་ན། ཡོད་པར་ཐལ། ཁྱོད་འཁྲུལ་ནས་འཇུག་ཡུལ་རང་མཚན་
ཐོབ། །ནང་དུ་རང་རིག་ཚད་མར་འདོད། །ཅེས་པའི་སྐབས་ནས་དངོས་བསྟན་གྱི་ཤེས་པ་
ཡིན་པའི་ཕྱིར་ཏེ། ཁྱོད་སྔོན་པོའི་ལྡོག་པ་ངེས་པ་ནི། རྟོག་པ་ཡིན་ཕྱིར་གཞན་སེལ་ཡིན། །
ཞེས་པའི་སྐབས་ནས་དངོས་བསྟན་གྱི་ཤེས་པ་ཡིན་པའི་ཕྱིར་ཏེ། ཆོས་ཅན་ཡིན་པའི་
ཕྱིར་རོ། །ལེགས་པར་སོམས་ཤིག །ཡང་པཎ་ཆེན་ཤཱཀྱའི་མཚན་གྱིས་འཇུག་ཡུལ་ཡིན་ན།
རང་མཚན་ཡིན་པས་ཁྱབ། དེ་ལ་འཇུག་ཡུལ་མངོན་ལྐོག་གཉིས་ཡོད་ཅེས་གསུངས་སོ། །
འོ་ན་ནམ་མཁའ་དངོས་མེད་ཆོས་ཅན། རང་མཚན་ཡིན་པར་ཐལ། ནམ་མཁའ་དངོས་
མེད་དུ་རྟོགས་པའི་རྗེས་དཔག་གི་འཇུག་ཡུལ་ཡིན་པའི་ཕྱིར་ཏེ། ནམ་མཁའ་དངོས་མེད་དུ་
བསྒྲུབ་པའི་རྟགས་ཡང་དག་གི་བསྒྲུབ་བྱ་ཡང་དག་ཡིན་པའི་ཕྱིར་རོ། །ཁྱབ་སྟེ། སྒྲ་མི་རྟག་
པར་བསྒྲུབ་པར་བྱེད་པའི་བསྒྲུབ་བྱ་ཡང་དག་ཡིན་ན། སྒྲ་མི་རྟག་རྟོགས་ཀྱི་རྗེས་དཔག་གི་
འཇུག་ཡུལ་ཡིན་དགོས་པའི་ཕྱིར་རོ། །ཡང་ཕུང་པོ་བདག་མེད་ཡིན་པ་ཆོས་ཅན། རང་
མཚན་ཡིན་པར་ཐལ། ཕུང་པོ་བདག་མེད་དུ་རྟོགས་པའི་རྗེས་དཔག་གི་འཇུག་ཡུལ་ཡིན་
25



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པའི་ཕྱིར་ཏེ། ཕུང་པོ་བདག་མེད་དུ་བསྒྲུབ་པའི་བསྒྲུབ་བྱ་ཡང་དག་ཡིན་པའི་ཕྱིར་རོ། །འདི་
ལ་རྩ་བར་འདོད་དེ། ཕུང་པོ་བདག་མེད་དེ་རྣལ་འབྱོར་མངོན་སུམ་གྱི་ཡུལ་ཡིན་པས།
བདག་བཀག་པའི་གསལ་རིག་གི་ཆ་ལ་འཇོག་པའི་ཕྱིར་གསུང་ངོ་། །དེ་ཆོས་ཅན། རང་
མཚན་མ་ཡིན་པར་ཐལ། དགག་པ་ཡིན་པའི་ཕྱིར། མ་གྲུབ་ན། དེར་ཐལ། ཕུང་པོ་བདག་
མེད་དུ་བསྒྲུབ་པའི་དགག་རྟགས་ཡང་དག་ཁས་ལེན་རིགས་པའི་ཕྱིར། མ་ཁྱབ་ན་ཕུང་པོ་
བདག་མེད་དུ་བསྒྲུབ་པའི་ཞེ་འདོད་ཀྱི་སྒྲུབ་ཆོས་ཀྱང་ཡིན། དགག་པ་ཡང་ཡིན་པའི་གཞི་
མཐུན་ཁས་ལེན་རིགས་པར་ཐལ། དེའི་ཕྱིར། འདོད་ན་གང་ཡིན་སྨོས་ཤིག །ཡང་དེར་
ཐལ། ཕུང་པོ་བདག་མེད་དུ་འཛིན་པའི་རྟོག་པ་དེ་དགག་རྟོག་ཡིན་པའི་ཕྱིར་ཏེ། ཕུང་པོ་
བདག་ཡོད་དུ་འཛིན་པའི་རྟོག་པ་དེ་སྒྲུབ་རྟོག་ཡིན་པའི་ཕྱིར་ཏེ། བདག་འཛིན་པའི་རྟོག་པ་
དེ་སྒྲུབ་རྟོག་ཡིན་པའི་ཕྱིར་རོ། ། །
ཡང་བདག་མེད་དགག་པ་ཡིན་པར་ཐལ། བདག་མེད་དགག་པ་ཡིན་པའི་ཕྱིར་ཏེ།
རྟག་དངོས་མེད་པ་དགག་པ་ཡིན་པའི་ཕྱིར་ཏེ། བུམ་པ་མེད་པ་དགག་པ་ཡིན་པའི་ཕྱིར་ཏེ།
བུམ་པ་ཡོད་པ་སྒྲུབ་པ་ཡིན་པའི་ཕྱིར། ཀུན་མཁྱེན་གོ་རམས་པ་ཆེན་པོས། འཇུག་ཡུལ་ལ་
རང་མཚན་གྱིས་མ་ཁྱབ་ཀྱང་། ཀུན་ཏུ་ཐ་སྙད་པའི་ཚད་མས་འཇུག་ལྡོག་བྱ་བའི་ཡུལ་
ཡིན་ན། རང་མཚན་ཡིན་པས་ཁྱབ་ཅེས་གསུང་ངོ༌། །འོ་ན་ཀུན་ཏུ་ཐ་སྙད་ཀྱི་ཚད་མའི་
འཇུག་ཡུལ་ཡིན་ན། རང་མཚན་ཡིན་པས་ཁྱབ་པར་ཐལ། དེའི་ཕྱིར། འདོད་ན། ཉེར་ལེན་
གྱི་ཕུང་པོ་བདག་མེད་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཉེར་ལེན་གྱི་
ཕུང་པོ་བདག་མེད་དུ་རྟོགས་པའི་རྗེས་དཔག་གི་ཡུལ་ཡིན་པའི་ཕྱིར། ཁྱབ་སྟེ། རྗེས་དཔག་
ཡིན་ན། ཀུན་ཏུ་ཐ་སྙད་པའི་ཚད་མ་ཡིན་དགོས་པའི་ཕྱིར་རོ། །དེ་ཡིན་ན། རང་འབྲས་དྲན་
ཤེས་འདྲེན་བྱེད་ཡིན་དགོས་པའི་ཕྱིར། ལེགས་པར་དཔྱོད་ཅིག །ཡང་པཎ་ཆེན་དངོས་
གྲུབ་དཔལ་འབར་གྱིས་རིགས་གཏེར་ཊི་ཀར། ཡུལ་བཞིའི་ཟུང་འཇུག་གཞལ་བྱ་གཉིས། །



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
རང་མཚན་དུ་ངེས་སྣང་ཞེན་གྱི། །ཡུལ་ལ་རང་སྤྱི་ཆ་གཉིས་ཡོད། །ཅེས་དང་། མདོ་སྡེའི་
གྲུབ་མཐའ་ལ་གནས་ཚེ། །དཔྱད་དང་མ་དཔྱད་གཉིས་ཀར་རུའང་། །གཟུང་ཡུལ་ཐུན་མོང་
ཁས་ལེན་ཞིང་། །དོན་རིག་ཤེས་པས་ཕྱི་རོལ་དོན། །འཛིན་དང་མི་འཛིན་སོ་སོར་ངེས། །མ་
དཔྱད་སྣང་ཡུལ་ཐུན་མོང་ལ། །འདོད་ཅིང་དཔྱད་ཚེ་སྣང་བའི་ཡུལ། །ཐུན་མོང་མི་འདོད་
གཞན་གྱི་དོན། །ཞེས་དེ་ལྟར་ཁས་ལེན་ནོ། ། །
འོ་ན་དཔྱད་པ་གཞིར་བཞག་མཛོད་ལ་ཉོན་ཅིག །ཚུལ་མཐོང་ལྷས་སྦྱིན་གྱི་རྒྱུད་ཀྱི་
དབང་ཤེས་དང་། མཆོད་སྦྱིན་གྱི་རྒྱུད་ཀྱི་དབང་ཤེས་གཉིས་ཀྱི་སྣང་ཡུལ་ཐུན་མོང་བ་ཡོད་
པར་ཐལ། གཟུགས་དེ་དེ་གཉིས་ཀྱི་སྣང་ཡུལ་ཐུན་མོང་བ་ཡིན་པའི་ཕྱིར་ཏེ། དེ་རེ་རེ་ནས་
ཡིན་པའི་ཕྱིར། མ་གྲུབ་ན། གཟུགས་ཆོས་ཅན། ཁྱོད་ཚུར་མཐོང་ལྷས་སྦྱིན་གྱི་རྒྱུད་ཀྱི་
དབང་ཤེས་ཀྱི་སྣང་ཡུལ་ཡིན་པར་ཐལ། ཁྱོད་དེའི་རྒྱུད་ཀྱི་གཟུགས་ཀྱི་རྣམ་ལྡན་དུ་སྐྱེས་
པའི་དབང་ཤེས་ཀྱི་སྣང་ཡུལ་ཡིན་པའི་ཕྱིར་ཏེ། ཁྱོད་དེ་ལ་གསལ་བར་སྣང་བའི་ཡུལ་ཡིན་
པའི་ཕྱིར་ཏེ། དེ་ཁྱོད་ལ་གསལ་བར་སྣང་བའི་ཚུལ་གྱིས་འཇལ་བའི་ཚད་མ་ཡིན་པའི་ཕྱིར།
མ་གྲུབ་ན་དེ་ཆོས་ཅན། ཁྱོད་དེར་ཐལ། ཁྱོད་གཟུགས་ལ་མངོན་སུམ་གྱི་ཚད་མ་ཡིན་པའི་
ཕྱིར་ཏེ། ཁྱོད་དེ་གཟུང་ཡུལ་དུ་བྱེད་པའི་ཚད་མ་ཡིན་པའི་ཕྱིར་རོ། །འདིར་དཔྱད་དགོས་པ་
དུ་མ་ཞིག་ཡོད་དེ། འོག་ནས་འཆད་དོ། ། །
གཉིས་པ་རང་ལུགས་ལ། དབྱེ་བསྡུ་སོ་སོའི་རང་བཞིན་བཤད་པ་གསུམ། དང་
པོ་ལ། སྤྱིར་ཡུལ་དེ་ལ། ཡུལ་ཅན་གྱི་སྒོ་ནས་བཞིར་འཇོག་སྟེ། རྟོག་མེད་ཤེས་པ་སྤྱིའི་
དབང་དུ་བྱས་ནས་སྣང་ཡུལ། དོན་རིག་མངོན་སུམ་ཁོ་ནའི་དབང་དུ་བྱས་ནས་གཟུང་ཡུལ།
རྟོག་པ་དོན་མཐུན་གྱི་དབང་དུ་བྱས་ནས་ཞེན་ཡུལ། ཡུལ་རྟོགས་བྱེད་ཀྱི་དབང་དུ་བྱས་
ནས་འཇུག་ཡུལ་བཞག་པའི་ཕྱིར་རོ། །གཉིས་པ་ནི། དེ་ཐམས་ཅད་བསྡུས་ན་གསུམ་དུ་
འདུས་ཏེ། གསལ་སྣང་གི་ཡུལ་ཐམས་ཅད་སྣང་ཡུལ། མི་གསལ་བར་སྣང་བའི་ཡུལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཐམས་ཅད་ཞེན་ཡུལ། དེ་གཉིས་ལ་བརྟེན་ནས་སྐྱེས་བུའི་འཇུག་བྱ་ཐམས་ཅད་འཇུག་ཡུལ་
དུ་འདུ་བའི་ཕྱིར། དེ་ཡང་སྒྲོ་མ་བཏགས་པའི་གནས་ལུགས་ཀྱི་སྒོ་ནས་རང་མཚན་གཅིག་
པུར་འདུ་སྟེ། སྤྱི་མཚན་རྟོག་པས་སྒྲོ་བཏགས་པའི་ཕྱིར་རོ། ། །
གསུམ་པ་ལ་བཞི་ལས། སྣང་ཡུལ་ལ་མཚན་ཉིད་དང་དབྱེ་བ་མཚན་གཞི་དང་
གསུམ། དང་པོ་ནི། རྟོག་མེད་ཤེས་པས་གསལ་བར་སྣང་བའི་སྒོ་ནས་རིག་པར་བྱ་བའོ། །
གཉིས་པ་དབྱེ་ན། རྟོག་མེད་ཤེས་པ་དང་། འཕགས་པའི་སྣང་བ་གཉིས་སོ། །གསུམ་པ་ནི་
ཤེས་བྱ་ཐམས་ཅད་སྣང་ཡུལ་ཡིན་ཏེ། མངོན་སུམ་གསལ་བར་སྣང་བའི་ཕྱིར་རོ། །གཉིས་
པ་གཟུང་ཡུལ་ལ། མཚན་ཉིད་སོགས་གསུམ་ལས། དང་པོ་ལ། དངོས་དང་། ཟུར་གྱི་རྣམ་
བཅད་གཉིས། དང་པོ་ནི། རང་འབྲས་དོན་རིག་མངོན་སུམ་ལ་རང་འདྲའི་རྣམ་པ་གཏོད་
བྱེད་ཀྱི་ཕྱིའི་སྐྱེ་མཆེད་རགས་པ་དེའོ། །གཉིས་པ་ལ། རང་འབྲས་ཞེས་པ་དེས། རང་དང་
དུས་མཉམ་པ་རྣམས་གཟུང་ཡུལ་ཡིན་པ་གཅོད། རང་འདྲའི་རྣམ་པ་གཏོད་བྱེད་ཅེས་པ་
དེས། ་ རང་རིག་སོགས་ལ་གཟུང་ཡུལ་ཡོད་པར་གཅོད་དེ། རང་རིག་ལ་ཕྱི་རོལ་རྒྱང་ཆད་
ལྟ་བུའི་རྣམ་པ་འཆར་རྒྱུ་མེད་པའི་ཕྱིར་རོ། །ཕྱིའི་སྐྱེ་མཆེད་ཅེས་པས། ནང་གི་སྐྱེ་མཆེད་
དང་། རིགས་པ་ཞེས་པས། རྡུལ་ཕྲན་གཟུང་ཡུལ་ཡིན་པར་གཅོད་དོ། །གཉིས་པ་ལ་དབྱེ་ན།
གཟུགས་སོགས་དོན་ལྔའོ། །གསུམ་པ་མཚན་གཞི་ནི། སྤྱིར་གཟུང་ཡུལ་ཡིན་ན། ཕྱིའི་སྐྱེ་
མཆེད་དང་། དེའི་ནང་ནས་རགས་པ་ཡིན་པས་ཁྱབ་སྟེ། ནང་གི་སྐྱེ་མཆེད་རྣམས་རགས་པ་
ཡིན་ཡང་ཚུར་མཐོང་དབང་མངོན་གྱིས་མི་མཐོང་། རྡུལ་ཕྲན་ཡན་གར་བས་དབང་ཤེས་ལ་
རང་འདྲའི་རྣམ་པ་གཏོད་མི་ནུས་པའི་ཕྱིར་རོ། །དེས་ན་དོན་འདི་དག་ཤེས་པ་ལ། ཕྲ་
རགས་ཀྱི་ཁྱད་པར་ངོས་བཟུང་བ་དང་། ཕྱི་ནང་གི་ཁྱད་པར་ངོས་བཟུང་བ་གཉིས། དང་
པོ་ནི། སྤྱིར་རྡུལ་དེ་ལ་རྡུལ་རགས་པ་དང་། རྡུལ་ཕྲན་གཉིས། དང་པོ། རྡུལ་རགས་པ་
དང༌། །རྡུལ་ཕྲན་ཁྱད་པར་ཅན་དང་། བསགས་རྡུལ་དང་། ཟླ་བཅས་ཀྱི་རྡུལ་བཞི་དོན་
28
，



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར། །
གཅིག་ཅིང་། རགས་པ་དེ་ལ་གཟུགས་ཅན་གྱི་སྐྱེ་མཆེད་བཅུ་ཆར་ཡོད། གཉིས་པ་རྡུལ་ཕྲ་
རབ་དང་། རྫས་རྡུལ་ཕྲ་རབ། ཟླ་མེད་ཀྱི་རྡུལ་ཕྲ་རབ། ཕྱོགས་ཀྱི་ཆ་མེད་ཀྱི་རྡུལ་ཕྲ་རབ་
བཞི་དོན་གཅིག་ཅིང་། དེ་ལ་བསགས་རྡུལ་ཕྲ་རབ་དང་། རྫས་རྡུལ་ཕྲ་རབ་གཉིས་ལས་ ་
དང་པོ་དང་རགས་པ་དོན་གཅིག་གོ། །གཉིས་པ་ཕྱི་ནང་གི་ཁྱད་པར་ནི། མིག་སོགས་
དབང་པོ་ལྔ་ནི་ནང་གི་སྐྱེ་མཆེད་དང་། གཟུགས་སོགས་དོན་ལྔ་ནི་ཕྱིའི་སྐྱེ་མཆེད་དུ་
འཇོག་གོ ། །
འོ་ན་སྐྱེ་མཆེད་བཅུ་པོ་དེ་ལ་ཕྲ་རགས་སུ་འཇོག་ཚུལ་ཇི་ལྟར་བྱེད། རྫས་རྡུལ་ཕྲ་རབ་
དེ་སྐྱེ་མཆེད་བཅུ་པོ་གང་དུ་བསྡུ་སྙམ་ན། དེ་དག་ནི་ཕྱི་དོན་བདེན་གྲུབ་ཁས་ལེན་པའི་གྲུབ་
མཐའི་རང་སྐྱོན་ཡིན་པས་བྱེ་མདོ་གཉིས་ཆར་ལ་དཀའ་བའི་གནས་སུ་གྱུར་མོད། བྱེ་བྲག་
སྨྲ་བས། རྫས་རྡུལ་ཕྲ་རབ་ནི་གཟུགས་ཅན་མ་ཡིན་ལ། གཟུགས་ཅན་གྱི་ཆུང་མཐའ་
བསགས་རྡུལ་ཕྲ་རབ་ཡིན་ལ། དེ་ལ་ཡང་རྡུལ་རྫས་བརྒྱད་འདུས་དགོས་པས་རགས་པ་
ཡིན་ཞིང་། གནད་དེས་ན། རྫས་རྡུལ་ཕྲ་རབ་ཡིན་ན། སྐྱེ་མཆེད་བཅུ་པོ་གང་རུང་ཡིན་པས་
ཁྱབ། གཟུགས་ཅན་སྐྱེ་མཆེད་བཅུ་ལ་རགས་པ་ཡིན་པས་ཁྱབ་ཅེས་འདོད། མདོ་སྡེ་པའི་
སྐབས་འདིར་ཡང་། གཟུགས་ཅན་སྐྱེ་མཆེད་བཅུ་པོ་གང་རུང་ལ་རགས་པ་ཡིན་པས་ཁྱབ་
པས། རྫས་རྡུལ་ཕྲ་རབ་ཡིན་ན། སྐྱེ་མཆེད་བཅུ་པོ་གང་རུང་མིན་པས་ཁྱབ།གནད་དེས་ན།།
རྫས་རྡུལ་ཕྲ་རབ་ལ་རྡུལ་རྫས་བརྒྱད་པོ་གང་ཡང་མེད་དེ། ཡོད་ན། རྫས་རྡུལ་ཕྲ་རབ་ཏུ་
དུ་གྱུར་པའི་དྲིའི་རྡུལ་རྫས་ཆོས་ཅན། རང་རྒྱུ་འབྱུང་བཞི་འདུས་པ་ལས་བྱུང་བའི་རྫས་ཡིན་
པར་ཐལ། འབྱུང་འགྱུར་ཡིན་པའི་ཕྱིར་ཏེ། ཁྱོད་དྲིའི་སྐྱེ་མཆེད་ཡིན་པའི་ཕྱིར་ཏེ། དྲིའི་རྡུལ་
རྫས་ཡིན་པའི་ཕྱིར། འདོད་ན། ཆ་མེད་ཀྱི་རྡུལ་ཕྲན་མིན་པར་ཐལ་ལོ། །རོ་གཟུགས་
སོགས་ལའང་དེས་བསྒྲེ། གལ་ཏེ་དེར་གྱུར་པའི་འབྱུང་བཞི་གང་རུང་གི་རྡུལ་ཕྲ་རབ་ཡོད་ན།
དེར་གྱུར་པའི་མེའི་རྡུལ་ཕྲན་ཆོས་ཅན། ཁྱོད་རང་དང་ལྷན་ཅིག་པའི་ཆུ་མེ་རླུང་གསུམ་དང་
29



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
ལྷན་ཅིག་ཏུ་གནས་པར་ཐལ། ཁྱོད་མེའི་ཁམས་ཡིན་པའི་ཕྱིར། ཁྱབ་སྟེ། འབྱུང་བཞི་ལྷན་
ཅིག་འབྲལ་མི་རུང་དུ་གནས་པ་དེ། བྱེ་མདོའི་གྲུབ་མཐའི་རྩ་བ་ཡིན་པའི་ཕྱིར་རོ། །དེས་ན་
ཆ་མེད་ཀྱི་རྡུལ་ཕྲན་ལ་བརྟེན་ནས། རགས་པ་ནམ་ཞིག་རྩོམ་ནུས་པའི་ཚེ་རྡུལ་རྫས་བརྒྱད་
ཅིག་ཆར་གྲུབ་པ་ཡིན་གྱི། རགས་པ་མ་གྲུབ་བར་དུ། རྡུལ་རྫས་བརྒྱད་དང་། གཟུགས་
ཅན་སྐྱེ་མཆེད་བཅུའི་རྣམ་བཞག་གང་ཡང་འཇོག་ཏུ་མེད་དོ་ཞེས་ཁོ་བོས་སྨྲ་སྟེ། འོག་ནས་
རིམ་པས་འཆད་དོ། །གསུམ་པ་ཞེན་ཡུལ་ལའང་གསུམ་ལས། དང་པོ་ནི། ཞེན་ནས་རིག་
པར་བྱ་བའོ། །གཉིས་པ་དབྱེ་ན། རྟོག་པ་དོན་མཐུན། རྗོད་བྱེད་ཀྱི་སྒྲ་དོན་མཐུན། སོ་སོའི་
སྐྱེ་བོའི་ཞེན་ཡུལ་དང་གསུམ། གསུམ་པ་ནི་ཤེས་བྱ་ཐམས་ཅད་ལ་འཇོག་གོ །བཞི་པ་
འཇུག་ཡུལ་ལ་གསུམ་ལས། དང་པོ་ནི། ཡུལ་ཅན་དོན་མཐུན་ལ་བརྟེན་ནས་སྐྱེས་བུས་
འཇུག་པར་བྱ་བའོ། །གཉིས་པ་དབྱེ་ན། ཚད་མ། བཅད་ཤེས། རྗོད་བྱེད་ཀྱི་སྒྲ་དོན་མཐུན།
སྐྱེས་བུའི་འཇུག་ཡུལ་དང་བཞིའོ། །གསུམ་པ་ནི་ཤེས་བྱ་ཐམས་ཅད་དོ། །ཡང་དངོས་ཡུལ་
དང་དམིགས་ཡུལ་ཞེས་གྲགས་པ་ནི། ཁྱོད་ཤེས་པ་ཡིན་ན། ཁྱོད་ཀྱི་དམིགས་ཡུལ་དང་
དངོས་ཡུལ་གཉིས་ཡོད་པས་ཁྱབ་བོ། །དེ་ལ་དོགས་པ་འདི་ལྟར་བཅད་དེ། སྒྲ་རྟག་འཛིན་
གྱི་སྒྲོ་འདོགས་ཆོས་ཅན། ཁྱོད་ཀྱི་ཞེན་ཡུལ་མེད་པར་ཐལ། ཁྱོད་རྟོག་པ་དོན་མི་མཐུན་
ཡིན་པའི་ཕྱིར། ཁྱབ་པ་དངོས། འདོད་ན། དེའི་ཞེན་ཡུལ་ཡོད་པར་ཐལ། སྒྲ་དེ་དེའི་ཞེན་
ཡུལ་ཡིན་པའི་ཕྱིར་ཏེ། སྒྲ་རྟག་འཛིན་གྱི་སྒྲོ་འདོགས་དང༌། སྒྲ་མི་རྟག་པར་ངེས་པའི་ངེས་
ཤེས་གཉིས་ཞེན་ཡུལ་སྒྲ་ལ་དམིགས་ནས་ཞེན་སྟངས་ཐ་དད་དུ་ཞེན་པ་ཡིན་པའི་ཕྱིར་ཏེ།
ངེས་དང་སྒྲོ་འདོགས་ཞེན་ཡུལ་གཅིག་ཅེས་བཤད་པའི་ཕྱིར། ཡང་ཉེར་ལེན་གྱི་ཕུང་པོ་ལ་
བདག་ཏུ་འཛིན་པའི་སྒྲོ་འདོགས་ཆོས་ཅན། ཁྱོད་ཀྱི་ཞེན་ཡུལ་མེད་པར་ཐལ། ཁྱོད་རྟོག་པ་
དོན་མི་མཐུན་ཡིན་པའི་ཕྱིར། འདོད་ན། ཡོད་པར་ཐལ། ཉེར་ལེན་གྱི་ཕུང་པོ་དེ་དེའི་ཞེན་
ཡུལ་ཡིན་པའི་ཕྱིར་ཏེ། རང་འགྲེལ་ལས། དཔེར་ན་ཞེན་ཡུལ་བདེན་པ་དང་ལྡན་ཡང་ཕུང་
3)



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
པོ་ལ་བདེན་འཛིན་ཞེན་ཡུལ་ལ་འཁྲུལ་བ་དང་། ཞེན་ཡུལ་དངོས་པོར་མེད་ཀྱང་རི་བོང་གི་
རྭ་དངོས་མེད་དུ་དཔོག་པའི་རྗེས་དཔག་ལ་སོགས་པ་ཞེན་ཡུལ་ལ་མ་འཁྲུལ་བར་འགྱུར་
བའི་ཕྱིར། ཞེས་བཤད་པའི་ཕྱིར་རོ་ཟེར་ན། ལུང་འདྲེན་གཉིས་ལ་མ་ཁྱབ་སྟེ། སྒྲོ་འདོགས་
དེ་དག་གིས་ཞེན་པར་བྱས་པའི་གཞི་ལ་ཞེན་ཡུལ་གྱི་མིང་བཏགས་པ་ཙམ་ཡིན་པའི་ཕྱིར།
གཞན་དུ་ལུང་གི་ཚིག་ཟིན་ལ་འཁྲི་ན། རི་བོང་རྭ་དངོས་མེད་དུ་རྟོགས་པའི་རྗེས་དཔག་དེ།
དེའི་ཞེན་ཡུལ་ལ་མ་འཁྲུལ་བ་ཡིན་པར་ཐལ། འགྲེལ་པ་བཤད་མ་ཐག་པ་དེའི་ཕྱིར། ཡང་
དུང་དཀར་སེར་པོ་ཡིན་པ་དེ། དུང་དཀར་སེར་འཛིན་གྱི་མིག་ཤེས་ཀྱི་གཟུང་ཡུལ་ཡིན་
པར་ཐལ། རང་འགྲེལ་ལས། གཟུང་ཡུལ་ལ་འཁྲུལ་མ་འཁྲུལ་ནི་གཟུང་ཡུལ་དངོས་པོར་
ཡོད་མེད་ཀྱིས་འཇོག་པ་ཡིན་ནོ་ཞེས་སོགས་བཤད་པའི་ཕྱིར། ཡང་སྒྲ་མི་རྟག་པའི་དོན་
སྤྱི་དེ། སྒྲ་མི་རྟག་རྟོགས་ཀྱི་རྗེས་དཔག་གི་གཟུང་ཡུལ་ཡིན་པར་ཐལ། རང་འགྲེལ་ལས།
རྗེས་དཔག་གཟུང་ཡུལ་མེད་པ་བཟུང་བས་འཁྲུལ་པ་ཡིན་ཡང་འཁྲུལ་པ་དངོས་པོ་ཉིད་
ཡིན་པས་ཤེས་པ་ཡིན་ནོ་ཞེས་བཤད་པའི་ཕྱིར་རོ། །ཐལ་འགྱུར་དེ་གཉིས་ལ་འདོད་ན།
ཁྱོད་དེ་གཉིས་ཀྱི་དངོས་རྒྱུ་ཡིན་པར་ཐལ། ཁྱོད་དེ་གཉིས་ཀྱི་གཟུང་ཡུལ་ཡིན་པའི་ཕྱིར།
ཁྱབ་སྟེ། རྒྱུ་ཡི་དངོས་པོ་མ་གཏོགས་པ། །གཟུང་བ་ཞེས་བྱ་གཞན་ཅི་ཡང་མེད། །ཅེས་
བཤད་པའི་ཕྱིར་རོ། །འོ་ན་ཁྱོད་རང་ལུང་གཉིས་པོ་དེའི་དོན་ཅི་སྙམ་ན། ལུང་སྔ་མ་དེའི་
དོན་ནི། རྟོག་མེད་འཁྲུལ་ཤེས་ཀྱི་སྣང་ཡུལ་ལ་གཟུང་ཡུལ་ཞེས་མིང་བཏགས་པ་ཡིན་ལ།
ཕྱི་མ་ནི་རྗེས་དཔག་གི་སྣང་ཡུལ་ལ་གཟུང་ཡུལ་གྱི་མིང་བཏགས་ནས། དེ་དངོས་པོར་མེད་
པ་ལ། མེད་པ་བཟུང་བ་ཞེས་བཤད་པ་ལེགས་སོ། །
ཡང་བུམ་པ་མེད་པར་འཛིན་པའི་རྟོག་པ་ཆོས་ཅན། ཁྱོད་ཀྱི་ཞེན་ཡུལ་མེད་པར་
ཐལ། ཁྱོད་རྟོག་པ་དོན་མི་མཐུན་ཡིན་པའི་ཕྱིར། འདོད་ན་ཡོད་པར་ཐལ། བུམ་པ་མེད་པ་
དེའི་ཞེན་ཡུལ་གང་ཞིག །དེ་ཡོད་པའི་ཕྱིར། དང་པོ་དེར་ཐལ། དེ་དེའི་ཡུལ་གྱི་གཙོ་བོ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་པའི་ཕྱིར་རོ། །ཞེས་སོགས་སྤྲོས་ཏེ་ཤེས་པར་བྱའོ། །
རྩ་བའི་རྩོད་སྤོང་གཉིས་པ་ལ་རྩོད་པ་དང་ལན་གཉིས། དང་པོ་ནི། ཁོ་ན་རེ། ཁྱོད་
འདོད་པའི་གཟུང་ཡུལ་རང་མཚན་གཅིག་ཉིད་ཀྱང་མི་འཐད་པར་ཐལ། ཕྱིའི་གཟུང་ཡུལ་
མཁས་པ་ཕྱོགས་གླང་ཆོས་གྲགས་ཀྱིས་བཀག །ནང་ཤེས་པའི་གཟུང་ཡུལ་འདིར་མི་
བཞེད་པའི་ཕྱིར་རོ་ཟེར་ན། གཉིས་པ་ལན་ལ་གསུམ། གྲུབ་མཐའི་རྣམ་དབྱེ་སྤྱིར་བཤད།
བདེ་བར་གཤེགས་པའི་ལུགས་བསྒྲུབ། སློབ་དཔོན་གྱིས་གཏན་ལ་ཕབ་ཚུལ་ལོ། །དང་
པོ་ནི། གཟུང་ཡུལ་སོགས་ཀྱི་རྣམ་བཞག་ལ་སྤྱིར་གྲུབ་མཐའི་རྣམ་དབྱེ་དང་སྐབས་ཕྱེད་
དགོས་ཏེ། མུ་སྟེགས་ཆད་སྨྲ་བ། ཆོས་ཐམས་ཅད་རྒྱུ་མེད་ངོ་བོ་ཉིད་ཀྱིས་བྱུང་བར་འདོད།
དབང་ཕྱུག་པ། ལྷ་དབང་ཕྱུག་ཆེན་པོས་བློའི་གཡོ་བ་ལས་སྣོད་བཅུད་ཐམས་ཅད་བྱུང་བར་
འདོད་གྲངས་ཅན་པ་སྤྱིའི་གཙོ་བོ་ལས་རྣམ་འགྱུར་ཐམས་ཅད་བྱུང་བར་འདོད། གཟེགས་
ཟན་པ་དང་ཉན་ཐོས་སྡེ་གཉིས། རྡུལ་ཕྲན་ཆ་མེད་བསགས་པ་ལས་བརྟན་གཡོ་ཐམས་
ཅད་ཀྱི་ལུས་ལོངས་སྤྱོད་སོགས་བསྒྲུབས་པར་འདོད། སེམས་ཙམ་པ་བག་ཆགས་སད་
པའི་སེམས་སྣང་ལས་སྣོད་བཅུད་ཐམས་ཅད་གྲུབ་པར་འདོད། དབུ་མ་པ་ཐ་སྙད་རྟེན་
འབྲེལ་གྱི་གནད་ཀྱིས་ཆོས་གང་ཡང་བདེན་པར་གྲུབ་པ་མེད་དོ་ཞེས་བཞེད་པའི་ཕྱིར་རོ། །
ཞེས་འཆད་པ་ནི། ཕྱི་ཡི་གཟུང་ཡུལ་མཁས་པས་བཀག །ཞེས་པ་ནས། ཐ་དད་རང་གཞན་
སྡེ་པ་འདོད། །ཅེས་པའི་བར་བྱུང་། །
གཉིས་པ་ནི། སྤྱིར་ཐུབ་པའི་དབང་པོས། ཆོས་སྟོན་ཚུལ་གྱི་རིམ་པ་གསུམ་ལ་གྲུབ་
མཐའི་རིམ་པ་བཞི་འབྱུང་སྟེ། མ་དཔྱད་པ་འཇིག་རྟེན་མཐུན་འཇུག་ལ་དགོངས་ཏེ། ཆོས་
མངོན་པ་གསུངས་པའི་ཚེ་རྡུལ་ཕྲན་ཞལ་གྱིས་བཞེས་པའི་རིམ་པ་གཅིག་འབྱུང་སྟེ། རིམ་
པ་འདིའི་གྲུབ་མཐའ་འཛིན་པ་ལ་བྱེ་མདོ་གཉིས།ཅུང་ཟད་དཔྱད་པ་ཐ་སྙད་ཀྱི་བདེན་པ་ལ་
དགོངས་ཏེ་ལང་གཤེགས་དང་རྒྱན་སྟུག་པོ་སོགས་གསུངས་པའི་ཚེ། ཕྱི་དོན་བཀག་ནས་
བྱ



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
སེམས་ཙམ་ཞལ་གྱིས་བཞེས་པའི་རིམ་པ་གཅིག་བྱུང་སྟེ། རིམ་པ་འདིའི་གྲུབ་མཐའ་འཛིན་
པ་ལ་སེམས་ཙམ་པ། ཤིན་ཏུ་དཔྱད་པ་དོན་དམ་པའི་བདེན་པ་ལ་དགོངས་ཏེ། ཤེར་ཕྱིན་ ་
གྱི་མདོ་གསུངས་པའི་ཚེ། ཆོས་ཐམས་ཅད་བདེན་མེད་སྤྲོས་བྲལ་དུ་ཞལ་གྱིས་བཞེས་པའི་ ་
རིམ་པ་གཅིག་བྱུང་སྟེ། རིམ་པ་འདིའི་གྲུབ་མཐའ་འཛིན་པ་ལ། དབུ་མ་པ་ཞེས་བཞག་པ་
ཡིན་པའི་ཕྱིར། ཞེས་འཆད་པ་ལ། རང་འགྲེལ་ལས། དང་པོ་དགོངས་པ་ངོས་བཟུང་བ་ནི།
ཐུབ་པས་ཕྱི་རོལ་དཔྱོད་པ་ན་རྡུལ་ཕྲན་ཞལ་གྱིས་བཞེས་ལ། ཐ་སྙད་ཀྱི་དེ་ཁོ་ན་དཔྱོད་པ་
ན་སེམས་ཙམ་ཞལ་གྱིས་བཞེས་ཤིང་། དོན་དམ་པའི་དེ་ཁོ་ན་ཉིད་ལ་འཇུག་པ་ན་སྤྲོས་པ་
བྲལ་བ་ལ་འཇུག་པར་མཛད་དོ། །ཞེས་སོགས་བྱུང་ངོ་། །
གསུམ་པ་ནི། དེ་ལྟར་སྟོན་པས་གདུལ་བྱ་འཁྲིད་ཚུལ་གྱི་རིམ་པ་གསུམ་ལ། གྲུབ་
མཐའི་འཇོག་མཚམས་རིམ་པ་བཞི་བྱུང་བ་ལས། མདོ་དང་སྡེ་བདུན་རིགས་གཏེར་དང་ ་
བཅས་པའི་སྐབས་འདིར། རིམ་པ་དང་པོ་གཉིས་གཏན་ལ་ཕབ་སྟེ། ཕྱི་དོན་ཁས་ལེན་པའི་
ཚེ་བྱེ་སྨྲ་བའི་ལུགས་བཀག་ནས་མདོ་སྡེ་བའི་གྲུབ་མཐའ་དང་། །ཕྱི་དོན་འགོག་པའི་ཚེ་
མཐར་ཐུག་རྣམ་བདེན་བཀག་ནས། རྣམ་རྫུན་གྱི་གྲུབ་མཐའ་གཏན་ལ་ཕབ་པའི་ཕྱིར་རོ། །
ཞེས་འཆད་པ་ལ། རང་འགྲེལ་ལས། གཉིས་པ་དེ་སློབ་དཔོན་གྱིས་ཇི་ལྟར་གཏན་ལ་ཕབ་
ཚུལ་ནི། དོན་རིག་དང་རྣམ་རིག་གཉིས་སོ། །ཞེས་དང་། དེ་ལྟར་གྲུབ་མཐའ་བཞི་ལས་
སློབ་དཔོན་ནི་ཕྱི་རོལ་གྱི་དོན་ཞལ་གྱིས་བཞེས་པ་ན་མདོ་སྡེ་པ་ལྟར་མཛད་ལ། ཤེས་བྱ་
ནང་ལ་འཇུག་པ་ན་རྣམ་མེད་ཞལ་གྱིས་བཞེས་སོ་ཞེས་པ་འདི་བྱུང་། དེས་ན་དཔྱད་དགོས་
པ་གནད་དུ་ཆེ་བ་ནི། གངས་ཅན་གྱི་རྔོག་ལོ་ཙཱ་བ་ཆ་གཙང་རྗེས་འབྲང་དང་བཅས་པ་
རྣམས་སྡེ་བདུན་གྱི་མཐར་ཐུག་འཇིག་རྟེན་གྲགས་སྡེ་དཔྱོད་པའི་དབུ་མར་གནས་སོ་ཞེས་
སྨྲ་བ་ལ། འཇམ་དབྱངས་ས་ལོ་ཙཱ་བས། དེ་བཀག་ནས་གཞུང་འདིའི་མཐར་ཐུག་རྣམ་རྫུན་
དུ་བཀྲལ་བ་ལ། གཟིགས་པའི་སྤྱན་ཡངས་ཤཱཀྱ་མཆོག་ལྡན་ན་རེ། བྱམས་པ་ཐོགས་མེད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རྗེས་འབྲང་དང་བཅས་པའི་མཐར་ཐུག་གི་དགོངས་པ་ནི། གཞན་སྟོང་དབུ་མར་གནས་པ་
ཡིན་ཏེ། མདོ་སྡེ་རྒྱན་ལས། སེམས་ལས་གཞན་མེད་པར་ནི་བློས་རིག་ནས། །དེ་ནས་
སེམས་ཀྱང་མེད་པ་ཉིད་དུ་རྟོགས། །ཞེས་དང་། མེད་ཕྱིར་གཅིག་ཤོས་ཀྱང་མེད་འགྱུར། །
ཞེས་དང་། རྣམ་འགྲེལ་ལས། དེ་ལ་གཅིག་ནི་མེད་པས་ཀྱང་། །གཉིས་ཀའང་ཉམས་པར་
འགྱུར་བ་ཡིན། །ཞེས་དང་། གཞུང་འདིར། དོན་མེད་དེས་ན་རྣམ་པའང་མེད། །ཅེས་
གཉིས་སྣང་གི་སེམས་བདེན་མེད་དུ་བཤད་ནས། གཉིས་མེད་ཀྱི་རང་རིག་རང་གསལ་
མཐར་ཐུག་ཏུ་གཏན་ལ་ཕབ་པའི་ཕྱིར། དེས་ན་འདིར་གྲུབ་མཐའ་སྨྲ་བ་བཞིའི་ཟླས་ཕྱེ་
བའི་དབུ་མ་པ་ཡིན་གྱི་སེམས་ཙམ་པ་མ་ཡིན་ཏེ། སེམས་ཙམ་པས། ཕྱི་དོན་བཀག་ནས་
དོན་སྣང་གི་ཤེས་པ་བདེན་གྲུབ་ཏུ་འདོད་པ་ལས། འདིར། དོན་སྣང་གི་ཤེས་པ་ཐམས་ཅད་
བདེན་མེད་དུ་བཤད་པའི་ཕྱིར། མིང་གི་ཁྱད་པར་ཡང་བོད་གངས་ཅན་འདིར་སེམས་ཙམ་
བདེན་རྫུན་གཉིས་ཞེས་གྲགས་ཀྱང་། རྒྱ་གར་འཕགས་པའི་ཡུལ་དུ། སེམས་ཙམ་པ་དང་།
རྣལ་འབྱོར་སྤྱོད་པའི་དབུ་མ་པ་ཞེས་གྲགས་སོ། །ཞེས་འཆད་དོ། །འདི་ནི་དངོས་སྨྲ་བ་དང༌།
དབུ་མ་པའི་ཤན་མ་ཕྱེད་པའི་རྣམ་འགྱུར་ཡིན་ཏེ། དངོས་པོ་བདེན་གྲུབ་ཁས་ལེན་པ་ལ་
དངོས་སྨྲ་བ་དང༌། ཆོས་ཐམས་ཅད་བདེན་མེད་དུ་རྟོགས་ནས་བདེན་གྲུབ་ཀྱི་ཆོས་ཁས་མི་
ལེན་པ་ལ་དབུ་མ་པ་ཞེས་འཇོག་དགོས་པའི་ཕྱིར་དང་། རང་གི་རྒྱུ་རྐྱེན་ལས་སྐྱེས་པའི་རྟེན་
འབྲེལ་ཡིན་ན། བདེན་གྲུབ་ཡིན་པས་ཁྱབ་པ་ཁས་ལེན་པ་ནི། དངོས་སྨྲ་བའི་གྲུབ་མཐའི་
རྩ་བ་དང་། དེ་ཡིན་ན་བདེན་མེད་ཡིན་པས་ཁྱབ་པ་དབུ་མ་པའི་གྲུབ་མཐའི་རྩ་བ་ཡིན་པ་ནི།
རྣམ་དཔྱོད་དང་ལྡན་པས་གསལ་བར་མཐོང་བའི་ཕྱིར་རོ། །གལ་ཏེ་དེ་ལྟར་ཡིན་ཡང་།
ངེད་ཀྱི་རྣམ་རྫུན་དབུ་མ་པས། བདེན་གྲུབ་ཀྱི་རྟེན་འབྲེལ་ཁས་མ་བླངས་ཏེ། གཞན་དབང་
ཐམས་ཅད་བདེན་མེད་དུ་ཁས་བླངས་པའི་ཕྱིར་རོ། །ཟེར་ན། འོ་ན་ཁྱོད་རང་གིས་རྣམ་
འགྲེལ་ཊི་ཀར། གཞུང་འདིའི་མཐར་ཐུག་ཏུ་ཁས་བླངས་པའི་གཉིས་མེད་ཀྱི་ཡེ་ཤེས་དེ། །



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
སྐད་ཅིག་གིས་འཇིག་པའི་མི་རྟག་པ་དང་། རྒྱུན་གྱིས་རྟག་པར་ཁས་བླངས་པ་དེ་མི་འཐད་
པར་ཐལ། ཡེ་ཤེས་དེ་རྒྱུས་བསྐྱེད་པའི་རྟེན་འབྲེལ་མིན་པའི་ཕྱིར། གསུམ་ཆར་ཨེ་དྲན།
གནད་ཀྱི་གཙོ་བོ་ནི། བྱམས་ཆོས་བར་པ་གསུམ་རྣམ་རིགས་དང་བཅས་པའི་སྐབས་འདིར།
གང་ཟག་གི་བདག་མེད་རྟོགས་ནས་བཟུང་བ་ཕྱི་དོན་བདེན་མེད་དུ་མ་རྟོགས་པའི་ལྟ་བ་
གཅིག །གཟུང་བ་ཕྱི་དོན་བདེན་མེད་དུ་རྟོགས་ཀྱང༌། དོན་སྣང་གི་དབང་ཤེས་ལ་དོན་དུ་
སྣང་བ་བདེན་མེད་དུ་མ་རྟོགས་པའི་ལྟ་བ་གཅིག །དེ་ཡང་བདེན་མེད་དུ་རྟོགས་ནས་
གཉིས་སྟོང་གི་དེ་ཁོ་ན་ཉིད་བདེན་མེད་དུ་མ་རྟོགས་པའི་ལྟ་བ་གཅིག་དང་གསུམ་གསལ་
བར་བཤད་ནས། དེ་གསུམ་ལ་རིམ་བཞིན། གང་ཟག་གི་བདག་མེད་རྟོགས་པའི་ལྟ་བ།
བཟུང་བ་ཆོས་ཀྱི་བདག་མེད་རྟོགས་པའི་ལྟ་བ། འཛིན་པ་ཆོས་ཀྱི་བདག་མེད་རྟོགས་པའི་
ལྟ་བ་ཞེས་བཞེད་ཅིང་། དེ་ཡང་དང་པོ་ནི་དེ་ཉན་ཐོས་དང་ཐུན་མོང་བ། བར་པ་དེ་རང་རྒྱལ་
དང་ཐུན་མོང་བ། གསུམ་པ་དེ་ཐེག་ཆེན་དང་ཐུན་མོང་མ་ཡིན་པའི་ལྟ་བར་འཇོག་ལ།།
གནད་དེ་ཡང་ཐེག་ཆེན་གྱི་སྦྱོར་ལམ་དང་སྦྱར་ན། དྲོད་སྣང་བ་ཐོབ་པའི་ཏིང་ངེ་འཛིན། རྩེ་
མོ་སྣང་བ་མཆེད་པའི་ཏིང་ངེ་འཛིན། བཟོད་པ་བཟུང་མེད་རྟོགས་པའི་ཏིང་ངེ་འཛིན། ཆོས་
མཆོག་འཛིན་མེད་རྟོགས་པའི་ཏིང་ངེ་འཛིན་ཞེས་སྦྱར་ནས། ཐེག་ཆེན་གྱི་སྦྱོར་ལམ་བཟོད་
པ་མན་ཆད་དུ། བཟུང་བ་ཕྱི་རོལ་དོན་ལ་བདེན་འཛིན་གྱི་སྒྲོ་འདོགས་བཅད། ཆོས་མཆོག་
གི་ཚེ། དོན་སྣང་གི་ཤེས་པའི་སྣང་ཆ་ལ་བདེན་པའི་སྒྲོ་འདོགས་བཅད་དེ། གཉིས་སྣང་གི་
རྣམ་རྟོག་ནུབ། མཐོང་ལམ་གྱི་ཚེ་གཉིས་སྟོང་དེ་ཉིད་མངོན་སུམ་དུ་གཟིགས་ནས་ནམ་
མཁའ་གཡའ་དག་པ་ཉི་མ་ཤར་བ་ལྟར་གསལ་སྟོང་གི་ཆོས་ཉིད་མཐོང་བ་ནི། ལུགས་
འདིའི་ལམ་བགྲོད་པའི་རིམ་པ་བླ་ན་མེད་པ་ཡིན་ལ། དེའི་ཚེ། སྦྱོར་ལམ་བཟོད་པ་མན་
ཆད་ཀྱི་ལྟ་བ་ནི། སེམས་ཙམ་པའི་ལྟ་བ་དང་། ཆོས་མཆོག་ཡན་ཆད་ཀྱི་ལྟ་བ་ནི་དབུ་མའི་
ལྟ་བ་ཡིན་ནོ་ཞེས་ཁས་ལེན་རིགས་པར་ཐལ། སེམས་ལས་གཞན་མེད་པར་ནི་བློས་རིག་



་ གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ནས། །ཞེས་པ་དང་། དེ་ལ་གཅིག་ནི་མེད་པས་ཀྱང་། །ཞེས་པ་དང་། གཅིག་དང་དུ་མ་
བྲལ་བའི་ཕྱིར། །དོན་མེད་དེས་ན། ཞེས་པའི་སྐབས་ཀྱི་ལྟ་བ་ནི། སྦྱོར་ལམ་བཟོད་པ་མན་
ཆད་ཀྱི་ལྟ་བ་དང་། དེ་ནས་སེམས་ཀྱང་མེད་པ་ཉིད་དུ་རྟོགས། །ཞེས་པ་དང་། གཉིས་
ཀའང་ཉམས་པར་འགྱུར་བ་ཡིན། །ཞེས་དང་། རྣམ་པའང་མེད་ཅེས་པའི་སྐབས་ཀྱི་ལྟ་བ་
ནི་སྦྱོར་ལམ་ཆོས་མཆོག་ཡན་ཆད་ཀྱི་ལྟ་བར་འཇོག་དགོས་པ་གང་ཞིག །ཁྱོད་རང་གིས་
ཁས་བླངས་པ་དེའི་ཕྱིར་རོ། །འདོད་ན་ཁྱོད་རང་གི་ལུགས་ལ་དབུ་མའི་ལྟ་བ་ལ་བརྟེན་ནས་
ཐེག་ཆེན་གྱི་ལམ་ལྔ་བགྲོད་པ་གཅིག་མེད་པར་ཐལ། ཐེག་ཆེན་གྱི་སྦྱོར་ལམ་བཟོད་པ་
མན་ཆད་ཀྱི་ལྟ་བ་དེ་སེམས་ཙམ་པའི་ལྟ་བ་ཡིན་པའི་ཕྱིར་རོ། །གནད་དེས་ན། ཕྱིས་བྱོན་
པའི་རྒྱ་བོད་ཀྱི་མཁས་པ་ཕལ་པོ་ཆེ་ལ་སེམས་ཙམ་རྣམ་བདེན་རྫུན་གཉིས་ཞེས་རླུང་ལྟར་
གྲགས་པ་འདི་ལ་ཡང་དགོས་ནུས་ཁྱད་པར་ཅན་ཅི་ཡོད་བརྟག་དགོས་ཏེ། སྐབས་འདིའི་
ཐེག་ཆེན་གྱི་སྦྱོར་ལམ་བཟོད་པ་མན་ཆད་ཀྱི་ལྟ་བ་དེ། རྣམ་བདེན་པའི་ལྟ་བ་དང་། ཆོས་
མཆོག་ཡན་ཆད་ཀྱི་ལྟ་བ་འདི་ལ་རྣམ་རྫུན་པའི་ལྟ་བ་ཞེས་གཞག་པ་ཙམ་ལས། རྣམ་བདེན་
རྫུན་གཉིས་ཆར་གྱི་ལྟ་བ་ལ། ཐེག་ཆེན་གྱི་ལམ་ལྔ་བགྲོད་ལུགས་རང་སྐྱ་ཐུབ་པ་རེ་མ་བྱུང་
འདུག་པའི་ཕྱིར་རོ། །གནད་དེ་ཤིན་ཏུ་གོ་དགོས་ཀྱང་། སྔོན་ཆད་ཀྱི་མཁས་པ་རྣམས་ཀྱིས་
ནི་བོར། ཕྱིན་ཆད་ཀྱི་མཁས་པ་རྣམས་ཀྱིས་རྙེད་དཀའ་བས། ཤེས་ལྡན་སྐལ་བར་འཚམ་
པ་ཡོད་ན། ཉིན་དང་མཚན་དུ་བསམ་པར་གྱིས་ཤིག ། ་ ་
ད་ནི་སྐབས་སུ་བབས་པ་དོན་རིག་དང་། རྣམ་རིག་ཏུ་གཏན་ལ་ཕབ་པ་གཉིས་ཡོད་
པའི་དང་པོ་ལ་དགག་བཞག་སྤང་གསུམ་མོ། །དང་པོ་ལའང་བྱེ་སྨྲ་བའི་ལུགས་དགག་པ་
ལ་བྱེ་བྲག་སྨྲ་བ་ན་རེ། རྟེན་བཅས་ཀྱི་མིག་དབང་གཟུགས་ཅན་དེ་གཟུགས་ལ་ལྟ་བྱེད་
ཡིན་གྱི། མིག་གི་རྣམ་ཤེས་ཀྱིས་གཟུགས་མི་མཐོང་སྟེ། མཐོང་ན་བར་དུ་ཆོད་པའི་
གཟུགས་ཀྱང་མཐོང་བར་ཐལ་བའི་ཕྱིར་རོ། །དེས་ན་མིག་དབང་དང་དུས་མཉམ་པའི་
ས36



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
གཟུགས་ཀྱི་སྐྱེ་མཆེད་དེ་དེའི་གཟུང་ཡུལ་དུ་ཁས་ལེན་ནོ། །མི་འཐད་དེ། མིག་དབང་དེ་
བེམ་པོར་ཡིན་པས་ལྟ་བྱེད་དུ་མི་རུང་བའི་ཕྱིར་དང་། ཁོ་དང་དུས་མཉམ་པའི་གཟུགས་ཁོ་
ལ་དེ་བྱུང་གི་འབྲེལ་པ་མ་གྲུབ་པས་ཁོའི་གཟུང་ཡུལ་དུ་མི་རིགས་པའི་ཕྱིར་རོ། །ཞེས་
འཆད་པ་ལ། ཆོད་པ་མིན་ཕྱིར་རྣམ་ཤེས་མིན། །ཞེས་སོགས་ཤློ་ཀ་གཅིག་གོ །འདིར་བྱེ་སྨྲ་
བས། མིག་ཤེས་ཀྱིས་གཟུགས་ཡུལ་དུ་མི་བྱེད་པར་འདོད་པ་ནི་མ་ཡིན་ཏེ། མཛོད་ལས།
གཉིས་ཀྱིས་རྣམ་ཤེས་ཕྱི་ཡི་ལྔ། །ཞེས་ཕྱིའི་སྐྱེ་མཆེད་ལྔ་ལ་ཡུལ་ཅན་དབང་ཤེས་ཡིད་ཤེས་
་ གཉིས་གཉིས་ཡོད། ཆོས་ཀྱི་སྐྱེ་མཆེད་ལ་ཡུལ་ཅན་གཅིག་ལས་མེད་པར་བཤད་པའི་ཕྱིར།
ཡང་ཁ་ཅིག །མཛོད་ལས། མིག་རྣ་ཡིད་ཀྱི་རྣམ་ཤེས་དང༌། །གསུམ་གྱི་ཉམས་སུ་མྱོང་
གང་དེ། །མཐོང་ཐོས་རྣམ་པར་ཤེས་པ་དང་། །རྟོགས་པ་ཡིན་ཏེ་རིམ་བཞིན་བཤད། །ཅེས་
མིག་ཤེས་ཀྱིས་གཟུགས་མཐོང་བར་བཤད་པས། འདིར་ཕྱོགས་སྔར་བཀོད་པ་ནི། མིག་
ཤེས་ཁོ་ནས་གཟུགས་མཐོང་བ་མ་ཡིན་གྱི། མིག་ཤེས་དང་མིག་དབང་གཉིས་ཆར་གྱིས་
གཟུགས་མཐོང་བར་འདོད་པ་ལ་དགག་པ་བརྗོད་པ་ཡིན་ནོ་ཞེས་ཟེར། དེ་ནི་ཆ་རྒྱུས་མེད་
པའི་གཏམ་ཡིན་ཏེ། མཛོད་ལས། མིག་དང་ཆོས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་
པ་བརྒྱད། །མིག་གིས་གཟུགས་རྣམས་མཐོང་རྟེན་བཅས། །དེ་ལ་བརྟེན་པའི་རྣམ་ཤེས་
མིན། །ཞེས་མིག་དབང་གིས་གཟུགས་མཐོང་བས་ལྟ་བར་འཇོག་ལ། མིག་ཤེས་ནི་
གཟུགས་མ་མཐོང་ཞིང་། ལྟ་བར་འཇོག་པའི་རྒྱུ་མཚན་ཡང་མེད་པས་ལྟ་བར་མི་འཇོག་
པར་བཤད་པ་དང་འགལ་བའི་ཕྱིར་དང་། ལུང་སྔ་མ་དེ་ནི་ཉི་འོག་བྱེ་སྨྲ་བའི་ལུགས་ལྟར་
ཡིན་ལ། འདི་ནི་ཁ་ཆེ་བྱེ་བྲག་སྨྲ་བའི་ལུགས་ཡིན་པའི་ཕྱིར་རོ། ། །
ཆ་བསྡུས་རྗེས་འབྲང་ན་རེ། དབང་མངོན་དང་དུས་མཉམ་པའི་གཟུགས་དེ་དེའི་
གཟུང་ཡུལ་ཡིན་ཏེ། དུས་མི་མཉམ་ན་མི་མཐོང་བའི་ཕྱིར་ཟེར་ན། དབང་མངོན་ཆོས་ཅན།
ཁྱོད་རང་དང་དུས་མཉམ་པའི་གཟུགས་གཟུང་ཡུལ་དུ་བྱེད་པའི་ཤེས་པ་མ་ཡིན་པར་ཐལ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཁྱོད་དེ་དང་མ་འབྲེལ་བའི་ཕྱིར། གལ་ཏེ་དེ་ལ་དུས་མཉམ་པ་དང་། རྒྱུར་གྱུར་པའི་གཟུང་
ཡུལ་ཡོད་དོ་སྙམ་ན། དེ་ཆོས་ཅན། ཁྱོད་ལ་དུས་མཉམ་པའི་གཟུང་ཡུལ་གྱི་དགོས་པ་མེད་
པར་ཐལ། ཁྱོད་རང་གི་རྒྱུར་གྱུར་པའི་གཟུང་ཡུལ་ལས་གྲུབ་ཟིན་པའི་ཕྱིར་རོ། །ཞེས་
འཆད་པ་ལ། ཡུལ་དང་རྣམ་ཤེས་དུས་མཉམ་ནི། །ཞེས་སོགས་བྱུང་ངོ་། །
གཉིས་པ་རང་ལུགས་ནི། དམིགས་རྐྱེན་ཡུལ། བདག་རྐྱེན་དབང་པོ། དེ་མ་ཐག་
རྐྱེན་ཡིད་བྱེད་གསུམ་ཚོགས་པའི་གནས་སྐབས་ཀྱི་གཟུགས་ཀྱི་སྐྱེ་མཆེད་ཆོས་ཅན། ཁྱོད་
རང་འབྲས་གཟུགས་འཛིན་དབང་མངོན་གྱི་གཟུང་ཡུལ་ཡིན་ཏེ། དེ་ལ་རང་འདྲའི་རྣམ་པ་
གཏོད་བྱེད་ཀྱི་ཕྱིའི་སྐྱེ་མཆེད་ཡིན་པའི་ཕྱིར་རོ། །གཟུགས་འཛིན་དབང་མངོན་ཆོས་ཅན།
ཁྱོད་སྐྱེ་བ་ལ་རྐྱེན་གསུམ་ཀ་དགོས་ཀྱང་ཁྱོད་རང་གི་དམིགས་རྐྱེན་གཟུགས་ཀྱི་རྣམ་པ་དང་
འདྲ་བར་སྐྱེ་བའི་རྒྱུ་མཚན་ཡོད་དེ། ཟས་སོགས་བུའི་རྒྱུ་ཡིན་ཡང་། བུ་ཕ་མ་གང་རུང་གི་
གཟུགས་དང་འདྲ་བར་སྐྱེ་བ་ལྟར། ཁྱོད་རང་གི་དམིགས་རྐྱེན་དང་འདྲ་བར་སྐྱེ་བ་དེ་དངོས་
པོའི་ཆོས་ཉིད་ཡིན་པའི་ཕྱིར། དེས་ན། ཡུལ་གཟུགས་ཀྱི་སྐྱེ་མཆེད་ཆོས་ཅན། ཁྱོད་ལ་
འབྲས་བུ་གཉིས་ཡོད་དེ། རང་འབྲས་གཟུགས་སྐད་ཅིག་མ་གཉིས་པའི་ཉེར་ལེན་བྱས་ཏེ་
དེ་བེམ་པོར་བསྐྱེད་པ་དང་། རང་འབྲས་གཟུགས་འཛིན་དབང་མངོན་གྱི་ལྷན་ཅིག་བྱེད་
རྐྱེན་བྱས་ཏེ། དེ་ཤེས་པར་བསྐྱེད་པའི་བྱ་བ་བྱེད་པའི་ཕྱིར་རོ། །གནད་དེ ས་ན། བློ་
གཟུགས་འཛིན་དབང་མངོན་ཡང་ཆོས་ཅན། ཁྱོད་ཚུལ་གཉིས་པ་ཅན་ཡིན་ཏེ། ཁྱོད་ལ་
གཟུགས་ཀྱི་རྣམ་པ་དངོས་སུ་གཏད་པས་ཡུལ་གཟུགས་ཤེས་པའི་ཚུལ་གཅིག་དང༌། རྣམ་
པ་དེ་བློ་རང་གི་ངོ་བོ་ཡིན་པས་བློ་རང་ཉིད་ཤེས་པའི་ཚུལ་གཅིག་དང་གཉིས་ཡོད་པའི་
ཕྱིར།ཞེས་འཆད་པ་ནི། ཡུལ་དང་དབང་པོ་ཡིད་ལ་བྱེད། །ཅེས་སོགས་ཤློ་ཀ་ཕྱེད་དང་
གཉིས་སོ། །དེ་དག་གིས་ནི། གོང་གི་རྩོད་ལན། ཕྱི་དོན་ཁས་ལེན་པའི་ཚེ་ན། ཕྱི་རོལ་པས་
འདོད་པའི་རྡུལ་ཕྲན་རྟག་དངོས་དང་། རང་སྡེས་འདོད་པའི་ཟླ་མེད་ཀྱི་རྡུལ་ཕྲན་དང་།



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
རགས་པ་ཡིན་ཡང་ནང་གི་དབང་པོ་རྣམས་གཟུང་ཡུལ་ཡིན་པ་བཀག་ནས། ཕྱིའི་སྐྱེ་མཆེད་
བསགས་རྡུལ་རིགས་པ་རྣམས་གཟུང་ཡུལ་ཡིན་ནོ་ཞེས་དང་། འཛིན་བྱེད་ཀྱང་། བྱེ་སྨྲས་
འདོད་པའི་དབང་པོ་གཟུགས་ཅན་ལྟ་བྱེད་ཡིན་པ་བཀག་ནས། འཁྲུལ་རྒྱུས་མ་བསླད་པའི་
སྒོ་ལྔའི་ཤེས་པ་རྣམས་གཟུང་ཡུལ་ཅན་ཡིན་ནོ་ཞེས་དང་། ལྟ་ཚུལ་ཡང་བྱེ་སྨྲས་འདོད་པའི་
རྒྱུ་འབྲས་དུས་མཉམ་པ་དང༌། ཡུལ་རྣམ་མེད་དུ་འཛིན་པ་བཀག་ནས། རང་ལ་རྣམ་པ་
གཏོད་ནུས་ན་རང་དུས་སུ་འདས་ཟིན་ཡང་རང་གི་གཟུང་ཡུལ་ཡིན་ནོ་ཞེས་མདོ་སྡེ་པའི་
གྲུབ་མཐའ་ཕྱོགས་གླང་ཆོས་གྲགས་ཀྱིས་བཤད་པ་ལྟར་སྙིང་པོ་བསྡུས་ནས་འཇམ་མགོན་
ས་སྐྱ་པ་ཉིད་ཀྱིས་ལེགས་པར་བཤད་པ་ཡིན་ནོ། ། །
གསུམ་པ་རྩོད་པ་སྤང་བ་ལ། གནད་དུ་ཆེ་བ་འདི་དཔྱད་དགོས་ཏེ། དབང་ཤེས་ཀྱི་
གཟུང་ཡུལ་ལ་རྡུལ་རྫས་བརྒྱད་འདུས་པར་ཁས་བླངས་པ་ལ། འོ་ན་དབང་ཤེས་དེ་སྤྱིའི་
སྤྱོད་ཡུལ་ཅན་ཡིན་པར་ཐལ། དེ་ཚོགས་སྤྱིའི་སྤྱོད་ཡུལ་ཅན་ཡིན་པའི་ཕྱིར། འདོད་མི་
ནུས་ཏེ། དེ་རང་གི་མཚན་ཉིད་ཁོ་ནའི་ཡུལ་ཅན་ཡིན་པའི་ཕྱིར། ཞེས་པའི་རྩོད་པ་ལན་དང་
བཅས་པ། ཆོས་མངོན་པ་མཛོད་དང་། རྣམ་འགྲེལ་དུ་ཞིབ་པར་བཤད་པ་ལ་མཁས་པའི་
གཙུག་རྒྱན་གོ་ཤཱཀ་རྣམ་པ་གཉིས་ལ་སོགས་པས་བྱེ་མདོ་གཉིས་ཀྱི་རྩ་བའི་གྲུབ་མཐའ་ལ།
རགས་པ་རྫས་སུ་མ་གྲུབ་པས། གཟུང་ཡུལ་ཡིན་ན། རགས་པ་མིན་པས་ཁྱབ་ཅིང་། རྡུལ་
ཕྲན་ཁོ་ན་ཡིན་པས་ཁྱབ་ཅེས་གསུངས་པ་འདི། གཞུང་གི་དགོངས་པ་གཏན་ནས་མ་ཡིན་ཏེ།
མཛོད་འགྲེལ་དུ་དོགས་པ་དགོད་པའི་ཚེ། དེ་ལྟར་ན་སྤྱི་ལ་དམིགས་པའི་ཕྱིར་རྣམ་པར་
ཤེས་པའི་ཚོགས་ལྔ་པོ་དག་སྤྱིའི་ཡུལ་ཅན་དུ་འགྱུར་གྱི། རང་གི་མཚན་ཉིད་ཀྱི་ཡུལ་ཅན་
མིན་ནམ་ཞེ་ན། ཞེས་བཤད་ལ། དེའི་དོན་ནི། དབང་ཤེས་ཆོས་ཅན། སྤྱིའི་ཡུལ་ཅན་ཡིན་
པར་ཐལ། ཚོགས་སྤྱི་གཟུང་ཡུལ་དུ་བྱེད་པའི་ཤེས་པ་ཡིན་པའི་ཕྱིར་ཏེ། ཁྱོད་ཀྱི་གཟུང་
ཡུལ་དེ་རྡུལ་རྫས་བརྒྱད་འདུས་ཡིན་པས་ཚོགས་སྤྱི་ཡིན་པའི་ཕྱིར། འདོད་ན། ཁྱོད་རང་གི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
མཚན་ཉིད་གཟུང་ཡུལ་དུ་བྱེད་པའི་ཤེས་པ་མིན་པར་ཐལ་བ་དང༌། རྟོག་པ་ཡིན་པར་ཐལ།
དེའི་ཕྱིར་རོ། །ཞེས་པའི་དོན་ཡིན་ལ། དེའི་ལན་དུ་མཛོད་འགྲེལ་ལས། འདི་དག་ནི་སྐྱེ་
མཆེད་ཀྱི་རང་གི་མཚན་ཉིད་ཀྱི་ཡུལ་ཅན་དུ་འདོད་ཀྱི། རྫས་ཀྱི་རང་གི་མཚན་ཉིད་ཀྱི་ནི་མ་
ཡིན་པས་ཉེས་པ་མེད་དོ། །ཞེས་གསུངས། དེའི་དོན་ནི། སྔར་གྱི་སྐྱོན་དེ་མི་འབྱུང་སྟེ། སྤྱི་
དེ་ལ་ཡང་ཚོགས་སྤྱི་དང་། སྒྲ་དོན་གྱི་སྤྱིའི་དབྱེ་བ་དང་། རང་མཚན་དེ་ལ་ཡང་། སྐྱེ་མཆེད་
རང་མཚན་དང་། རྫས་རང་མཚན་གྱི་རྣམ་དབྱེ་སོགས་སོ་སོར་བྱེད་ན་སྐྱོན་སྤོང་རྟོགས་སླ་
བའི་ཕྱིར། དེ་ཡང་སྙིང་པོ་དྲིལ་ན། དབང་ཤེས་རྟོག་པར་ཐལ་བ་དང་། རང་གི་མཚན་ཉིད་
ཀྱི་ཡུལ་ཅན་མིན་པར་ཐལ་བའི་སྐྱོན་མེད་དེ། དེ་ཚོགས་སྤྱིའི་ཡུལ་ཅན་ཡིན་ཡང་། སྒྲ་སྤྱིའི་
སྤྱོད་ཡུལ་ཅན་མིན་པའི་ཕྱིར་དང་། རྗེས་རང་མཚན་གྱི་ཡུལ་ཅན་མ་ཡིན་ཡང་། སྐྱེ་མཆེད་
རང་མཚན་གྱི་ཡུལ་ཅན་ཡིན་པའི་ཕྱིར། འོ་ན་རྟགས་ཕྱི་མ་དེའི་གནད་ཅི་ཡིན་སྙམ་ན། སྐྱེ་
མཆེད་རང་མཚན་དང་། རྗེས་རང་མཚན་གཉིས་ཀྱི་ཟླས་ཕྱེ་བའི་རྫས་རང་མཚན་ནི། ཟླ་
མེད་ཀྱི་རྫས་རྡུལ་ཕྲ་རབ་ཡིན་ལ། སྐྱེ་མཆེད་རང་མཚན་ནི་གཟུགས་ཅན་གྱི་སྐྱེ་མཆེད་བཅུ་
ལ་འཇོག་པས། མིག་ཤེས་སོགས་ལྔ་ཆོས་ཅན། ཁྱོད་སྐྱེ་མཆེད་རང་རང་གི་མཚན་ཉིད་ཀྱི་
ཡུལ་ཅན་ཡིན་ཏེ། རང་རང་གི་ཡུལ་དུ་འོས་པའི་གཟུགས་ཀྱི་སྐྱེ་མཆེད་སོགས་སོ་སོར་ཡུལ་
དུ་བྱེད་ཀྱི། གཟུགས་སྒྲ་སོགས་ཕན་ཚུན་འཆོལ་བར་ཡུལ་དུ་བྱེད་མི་ནུས་པའི་ཕྱིར། དེ་
ཆོས་ཅན། ཟླ་མེད་ཀྱི་རྫས་རྡུལ་སོ་སོ་བའི་ཡུལ་ཅན་ནི་མ་ཡིན་ཏེ། དེས་ཁྱོད་ལ་རྣམ་པ་
གཏད་པར་མི་ནུས་པའི་ཕྱིར་རོ། །དོན་འདི་ཉིད་དཔལ་ལྡན་ཆོས་གྲགས་ཀྱི་དགོངས་པ་
ཡིན་ཏེ། རྡུལ་ཕྲན་གཞན་དག་མེད་པར་ནི། །རྡུལ་ཕྲན་ཁྱད་པར་དེ་ཡང་མེད། །ཤེས་དེ་
གཅིག་ལ་ངེས་མིན་ཕྱིར། །སྤྱི་ཡི་སྤྱོད་ཡུལ་ཅན་དུ་བཤད། །ཅེས་དང་། དབང་ཡུལ་དེ་ཕྱིར་
རྡུལ་ཕྲན་མིན། །ཞེས་བཤད་པའི་ཕྱིར། གལ་ཏེ་གཞུང་དེའི་དོན་ནི། རྡུལ་ཕྲན་འདུས་པའི་
སྐབས་ཀྱི་རྡུལ་ཕྲན་སོ་སོ་བ་དེ། དབང་ཤེས་ཀྱི་གཟུང་ཡུལ་ཡིན་པ་དང་། ཟླ་མེད་ཡན་གར་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
བ་གཟུང་ཡུལ་མིན་པར་བསྟན་པ་ཙམ་ཡིན་ནོ་ཞེ་ན། དེ་ཉིད་ཀྱིས་ཁོ་བོའི་འདོད་པ་འགྲུབ་
པ་ཡིན་ཏེ། རྡུལ་ཕྲན་དང་རགས་པ་གཉིས་ཀྱིས་ཟླས་ཕྱེ་བའི་རྡུལ་ཕྲན་ནི། ཟླ་མེད་ཀྱི་རྡུལ་
ཕྲན་ཁོ་ན་ལ་འཇོག་དགོས་ཤིང་། བསགས་རྡུལ་ཕྲ་རབ་དང་། རྡུལ་ཕྲན་ཁྱད་པར་ཅན་
ཞེས་པ་དེ་དག་ལ་རྡུལ་ཕྲན་གྱི་མིང་བཏགས་ཀྱང་། རགས་པ་ཁོ་ན་ཡིན་གྱི། རྡུལ་ཕྲན་
མཚན་ཉིད་པ་མིན་པའི་ཕྱིར། དེའི་གནད་ཀྱང་བཤད་པར་བྱ་དགོས་ཏེ། དཔྱོད་ལྡན་ཡོད་
ན་ཡིད་ཆེས་ཁྱད་པར་ཅན་བསྐྱེད་དགོས་པའི་ཕྱིར་རོ། །
འོ་ན་ཇི་ལྟར་སྙམ་ན། གཟུགས་མིང་དུས་མཐའ་རྡུལ་ཡིག་དང་། །སྐད་ཅིག་ཕྲ་རབ་
རྡུལ་དང་ནི། །རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རི་བོང་ལུག་དང་གླང་། །ཉི་ཟེར་
རྡུལ་དང་སྲོ་མ་དང་། །དེ་ལས་བྱུང་དང་དེ་བཞིན་དུ། །སོར་ཚིགས་ཞེས་བྱ་གོང་བདུན་
བསྒྱུར། །ཞེས་པའི་སྐབས་ཀྱི་གཟུགས་ཀྱི་ཆུང་མཐའ་མཐར་ཐུག་ཏུ་གྱུར་པའི་རྡུལ་ཕྲ་རབ་
ཅེས་མིང་བཏགས་པ་དེ་ནི། རྡུལ་ཕྲ་རགས་གཉིས་ཀྱི་ཟླས་ཕྱེ་བའི་རྡུལ་ཕྲན་མ་ཡིན་གྱི།
བསགས་རྡུལ་ལམ། རགས་པའི་ཆུང་མཐའ་མཐར་ཐུག་ཡིན་པའི་ཕྱིར་ཏེ། དེའི་སྐབས་ཀྱི་
རྡུལ་ཕྲ་རབ་དེ་ལ་ཡང་རྡུལ་རྫས་བརྒྱད་འདུས་དགོས་པར་བཤད་པའི་ཕྱིར་ཏེ། མཛོད་
འགྲེལ་ལས། ཐམས་ཅད་པས་ཕྲ་བའི་གཟུགས་ནི་བསགས་པའི་རྡུལ་ཕྲ་རབ་ཅེས་བྱ་སྟེ།
དེ་ལས་ཆེས་ཆུང་བ་ནི་མིན་ནོ། །དེ་འདོད་པའི་ཁམས་ན། སྒྲ་ཡང་མེད་དབང་པོ་ཡང་མེད་
པ་ཞིག་ཡིན་ན་ནི་རྫས་བརྒྱད་དང་ལྡན་པར་སྐྱེ་སྟེ། གང་ཡང་རུང་བ་ཞིག་མེད་པར་ནི་མ་
ཡིན་ནོ་ཞེས་བཤད་པའི་ཕྱིར་རོ། །གནད་འདི་འཇམ་མགོན་ས་སྐྱ་པ་ཉིད་ཀྱི་དགོངས་པ་
ཡང་ཡིན་ཏེ། རང་འགྲེལ་ལས། ཡུལ་རྣམ་པ་ནི་རགས། ཡིད་ཉེ་བར་གཏད་པ་ནི་ཡོད།
འཁྲུལ་བའི་རྒྱུ་མཚན་ནི་མེད་པས་ཡུལ་རུང་ན་གནས་པའི་གང་ཟག་གཞན་གྱིས་ཀྱང་
མཐོང་བར་འགྱུར་ཏེ། དབང་ཤེས་ཀྱི་ཡུལ་རྡུལ་ཕྲ་རབ་ཡིན་ཡང་དེར་མི་སྣང་བས་ཡུལ་དུ་
མི་འཇོག་པ་བཞིན་ནོ། །ཞེས་གཟུང་ཡུལ་རྣམས་རྡུལ་ཕྲན་ཆ་མེད་བསགས་པ་ལས་གྲུབ་པ་
41



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་ཡང་། རྡུལ་ཕྲན་གྱིས་རྣམ་པ་གཏོད་མི་ནུས་པས་གཟུང་ཡུལ་དུ་མི་འཇོག་ཅེས་བཤད་
འདུག་པའི་ཕྱིར་རོ། ། །
གཉིས་པ་རྣམ་རིག་གཏན་ལ་ཕབ་པ་ལ་གསུམ། གཞན་གྱིས་བརྟགས་པ་དགག་
རང་ལུགས་རྣམ་རིག་བསྒྲུབ། གཞན་གྱི་རྩོད་པ་སྤང་བའོ། །དང་པོ་ལ་གསུམ། ཕྱི་དོན་
བཀག་སྟེ་བཟུང་བ་བདག་མེད་བསྒྲུབ། རྣམ་པ་བཀག་སྟེ་འཛིན་པ་བདག་མེད་བསྒྲུབ།
ཀུན་རྫོབ་འཇིག་རྟེན་གྲགས་སྡེ་སྤྱོད་པ་དགག་པའོ། །དང་པོ་ནི། གང་ཟག་གི་བདག་མེད་
པར་མ་ཟད། ཕྱི་དོན་ཡང་ཆོས་ཅན། བདེན་པར་མེད་དེ། བདེན་པའི་གཅིག་དང་བདེན་
པའི་དུ་མ་གང་རུང་དང་བྲལ་བའི་ཕྱིར། གཉིས་པ་ནི། ཕྱི་དོན་མེད་པར་མ་ཟད། ཕྱི་རོལ་དུ་
སྣང་བའི་དབང་ཤེས་ལ་དོན་དུ་སྣང་བ་ཡང་ཆོས་ཅན། བདེན་པར་མེད་དེ། བདེན་པའི་
གཅིག་དང་དུ་མ་གང་རུང་དང་བྲལ་བའི་ཕྱིར། དེས་ན་ཐོག་མར་ཕྱི་དོན་བཀག་པའི་ཚེ།
རང་གང་ལ་སྣང་བའི་ཤེས་པའི་བདག་ཉིད་ལས་རྫ་ས་གཞན་པའི་ཕྱི་དོན་མེད་པར་རྟོགས་ཏེ།
གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་རྟོགས་པའི་ལྟ་བའམ། སྣང་བ་ཐམས་
ཅད་སེམས་ཀྱི་བདག་ཉིད་དུ་རྟོགས་པའི་ལྟ་བ་འཆད་དེ། འདི་ལ་རྣམ་བདེན་པའི་ལྟ་བ་
ཞེས་གྲགས་ཤིང་། དོན་དུ་ན། ལུགས་འདིའི་གཟུང་བ་ཆོས་ཀྱི་བདག་མེད་རྟོགས་པའི་ལྟ་
བ་ཞེས་བྱ་སྟེ། ཐེག་ཆེན་གྱི་སྦྱོར་ལམ་བཟོད་པ་སྐྱེས་པའི་ཚེ་འདི་ལ་གསལ་སྣང་དོན་མཐུན་
ཞིག་འཆར་བ་ཡིན་ནོ། །དེའི་རྗེས་དབང་ཤེས་ལ་དོན་དུ་སྣང་བའི་གཉིས་སྣང་བདེན་པ་
བཀག་པའི་ཚེ། གཟུང་འཛིན་གཉིས་སུ་སྣང་བའི་གཉིས་སྣང་མ་ལུས་པར་ནུབ་སྟེ། གཟུང་
འཛིན་གཉིས་སྟོང་གི་དེ་ཁོ་ན་ཉིད་རྟོགས་པའི་ལྟ་བ་འཆར་ཏེ། འདི་ལ་རྣམ་རྫུན་པའི་ལྟ་བ་
ཞེས་གྲགས་ཤིང་དོན་དུ་ན་ལུགས་འདིའི་འཛིན་པ་ཆོས་ཀྱི་བདག་མེད་རྟོགས་པའི་ལྟ་བ་
ཞེས་བྱ་སྟེ། ཐེག་ཆེན་སྦྱོར་ལམ་ཆོས་མཆོག་གི་ཚེ་འདི་ལ་གསལ་སྣང་དོན་མཐུན་ཤར་ཏེ།
མཐོང་ལམ་གྱི་ཚེ་མངོན་དུ་འགྱུར་བ་ཡིན་ཏེ། མདོ་སྡེ་རྒྱན་ལས། དེ་ནས་དེ་འདྲར་འགྱུར་
།



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར།
བ་ཡི། །བྱང་ཆུབ་སེམས་དཔའ་མཉམ་གཞག་པས། །ཞེས་པ་ནས། འཛིན་པ་གཉིས་དང་
བྲལ་བ་ཐོབ། །ཅེས་པའི་བར་ལས་གསལ་བར་བཤད་པའི་ཕྱིར་རོ། །གསུམ་པ་ནི། ཆ་
གཙང་པ་རྣམས། ལུགས་འདིའི་ཀུན་རྫོབ་ཀྱི་རྣམ་གཞག་འཇིག་རྟེན་ན་གྲགས་པ་ལྟར་
ཁས་ལེན་ཟེར་བ་ནི་མི་འཐད་དེ། རིགས་པའི་གཞུང་ནས་བཤད་པའི་ཚད་མ་དང་ཚད་མིན་
གྱི་རྣམ་གཞག་འཆོལ་བར་འགྱུར་བའི་ཕྱིར་རོ། །ཞེས་འཆད་པ་ལ། གཅིག་དང་དུ་མ་བྲལ་
བའི་ཕྱིར། །ཞེས་སོགས་ཤློ་ཀ་གཅིག་གོ། །གཉིས་པ་རྣམ་རིག་བསྒྲུབ་པ་ནི། གཟུགས་
འཛིན་དབང་མངོན་ལ་གཟུགས་སུ་སྣང་བ་ཆོས་ཅན། ཤེས་པ་ཡིན་ཏེ། གསལ་རིག་ཡིན་
པའི་ཕྱིར་དང་། གཟུགས་འཛིན་དབང་མངོན་དང་ལྷན་ཅིག་དམིགས་ངེས་ཡིན་པའི་ཕྱིར།
ཞེས་འཆད་པ་ལ། གསལ་དང་ལྷན་ཅིག་དམིགས་པས་འགྲུབ། །ཅེས་སོགས་གློ་ཀ་
གཅིག་གོ །
གསུམ་པ་རྩོད་སྤང་ལ་གསུམ། རྣམ་རྫུན་དོན་ལ་དབུ་མའི་རྩོད་པ་སྤང་། རྣམ་བདེན་
དོན་ལ་དོན་སྨྲའི་རྩོད་པ་སྤང་། གྲུབ་དོན་བསྡུས་ཏེ་གོང་གི་རྩོད་ལན་གདབ་པའོ། །དང་པོ་ནི།
དབུ་མ་པ་ན་རེ། ཁྱོད་ལ་སེམས་ཀྱང་བདེན་པར་མེད་པར་ཐལ་སེམས་རྒྱུན་ནི་ཡན་ལག་
ཅན་རྫས་གཞན་འགོག་པའི་རིགས་པས་ཁེགས། སེམས་སྐད་ཅིག་ནི། ཕྱི་དོན་རྡུལ་ཕྲན་
འགོག་པའི་རིགས་པས་ཁེགས་པའི་ཕྱིར། ཟེར་ན། འོ་ན་དུས་ཀྱི་ཐུང་བའི་སྐད་ཅིག་མ་
གཅིག་མི་སྲིད་པར་ཐལ། སྐད་ཅིག་མ་ཐམས་ཅད་འདས་མ་འོངས་ད་ལྟར་གྱི་སྐད་ཅིག་མ་
གསུམ་གྱི་བདག་ཉིད་ཡིན་པའི་ཕྱིར། རྟགས་དངོས། འདོད་ན། སྐད་ཅིག་མ་གསུམ་མི་
སྲིད་པར་ཐལ། རྩོམ་གཞིའི་སྐད་ཅིག་མ་གཅིག་མི་སྲིད་པའི་ཕྱིར། འདི་ལ་བོད་རྣམས།
རྡུལ་ཕྲན་བདེན་གྲུབ་དང་སྐད་ཅིག་བདེན་གྲུབ་འགོག་པའི་རིགས་པ་མཚུངས་སོ་ཟེར་ན།
དེ་མི་མཚུངས་པར་ཐལ། རགས་པ་རྩོམ་པའི་ཚེ་ཕྱོགས་དྲུག་གི་རྡུལ་གྱིས་ཅིག་ཆར་དུ་
བསྐོར་དགོས་པས། དབུས་རྡུལ་དེ་ཆ་བཅས་སུ་ཐལ་བས་འགོག་ནུས། དུས་གསུམ་ཅིག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཆར་མི་སྐྱེ་བས་ད་ལྟའི་སྐད་ཅིག་མ་དེ་སྐད་ཅིག་ཆ་མེད་ཡིན་པའི་ཕྱིར། ཞེས་འཆད་པ་ལ།
སེམས་རྒྱུན་ཡན་ལག་ཅན་དང་མཚུངས། །ཞེས་སོགས་གློ་ཀ་ཕྱེད་དང་གསུམ་མོ། །གཉིས་
པ་ནི། ཁོ་ན་རེ། ཟླ་གཉིས་སྣང་བའི་མིག་ཤེས་དང་ཟླ་གཅིག་སྣང་བའི་མིག་ཤེས་གཉིས་ལ་
ཚད་མ་ཡིན་མིན་གྱི་ཁྱད་པར་མེད་པར་ཐལ། རང་སྣང་བའི་མིག་ཤེས་གྱི་བདག་ཉིད་ལས་
ཕྱི་རོལ་དུ་གྱུར་པའི་ཟླ་གཅིག་དང་ཟླ་གཉིས་གང་ཡང་མེད་མཚུངས་ཡིན་པའི་ཕྱིར་ཟེར་ན།
མི་མཚུངས་ཏེ། ཟླ་གཅིག་སྣང་བའི་མིག་ཤེས་དེ། བག་ཆགས་བརྟན་འབྱུང་གི་མ་འཁྲུལ་
ཤེས་པ་ཡིན་པས་ཚད་མར་འཇོག །ཅིག་ཤོས་དེ་ལྟར་མིན་པས་ཚད་མར་མི་འཇོག་པའི་
ཕྱིར། དེས་ན། ཟླ་གཅིག་ཆོས་ཅན། རང་གང་ལ་སྣང་བའི་བློའི་བདག་ཉིད་ལས་ཕྱི་རོལ་ན་
མེད་དེ། དེ་དང་བདག་ཉིད་གཅིག་ཡིན་པའི་ཕྱིར་རོ། །ཞེས་འཆད་པ་ནི། དོན་དུ་སྣང་བ་བློ་
ཉིད་ཡིན། །ཞེས་སོགས་ཤློ་ཀ་གཅིག་གོ །གསུམ་པ་ནི་རང་ལུགས་གཟུང་ཡུལ་རང་མཚན་
གཅིག་པུར་ཁས་བླངས་པ་ལ། ཕྱི་ཡི་གཟུང་ཡུལ་མཁས་པས་བཀག་ཅེས་སོགས་ཀྱིས་མི་
གནོད་དེ། ཕྱི་དོན་ཁས་ལེན་པ་དེ་སྲིད་དུ་རང་འདྲའི་རྣམ་པ་གཏོད་བྱེད་ཀྱི་རྒྱུར་གྱུར་པའི་
ཕྱི་དོན་རང་མཚན་ལ་གཟུང་ཡུལ་དུ་བྱེད་པ་མདོ་སྡེ་པའི་ལུགས་དང་། ནང་ཤེས་པའི་བདག་
ཉིད་ལས་ཕྱི་རོལ་དུ་གྱུར་པའི་གཟུགས་སོགས་ཁས་མི་ལེན་པའི་ཚེ་ཕྱི་དོན་གཟུང་ཡུལ་དུ་
བྱེད་པའི་ཤེས་པ་ཁས་མི་ལེན་པ་རྣམ་རིག་པའི་ལུགས་གཉིས་ཡོད་པའི་ཕྱིར། ཞེས་འཆད་
པ་ལ། །ཇི་སྲིད་ཕྱི་རོལ་ཁས་ལེན་པ། །ཞེས་སོགས་གློ་ཀ་གཅིག་བྱུང་ངོ་། །
རྣམ་རིག་པའི་སྐབས་འདིར་ཅུང་ཟད་དཔྱད་ན། གྲུབ་མཐའི་ཁྱད་པར་ལ་དཔྱད་པ་
དང་། གྲུབ་མཐའ་དངོས་ལ་དཔྱད་པ་གཉིས། དང་པོ་ལ། ཀུན་མཁྱེན་གོ་རམས་ཆེན་པོ་
སོགས། སྐབས་འདིར་དངོས་པོ་ལ་རྟག་མི་རྟག་གཉིས་ལས། དང་པོ་ནི་གཉིས་སྟོང་གི་དེ་
ཁོ་ན་ཉིད་ལྟ་བུ། གཉིས་པ་ནི། མི་རྟག་པ་ལ་ཤེས་པས་ཁྱབ། གཟུང་རྣམ་དེ་རྣམ་བདེན་
རྫུན་རྩོད་པའི་རྩོད་གཞི་ཡིན་ཏེ། རྣམ་བདེན་པས་དེ་ཤེས་པར་ཁས་ལེན་རྣམ་རྫུན་པས་སྒྲོ་
44
，
}
་



ཚད་མ་རིགས་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་བྱེད་དང་པོའི་ལེགས་བཤད་ཉི་མའི་འོད་ཟེར། །
བཏགས་སུ་ཁས་ལེན་པའི་ཕྱིར་ཞེས་གསུངས། པཎ་ཆེན་ཤཱཀྱའི་མཚན་ཅན་སོགས། རྣམ་
རྫུན་པའི་སྐབས་སུ་གཟུང་རྣམ་མེད་པར་མ་ཟད། གཞན་རིག་གི་ཤེས་པ་གཏན་ནས་མེད་
ཅིང་། ཤེས་པ་ཡིན་ན། གཟུང་འཛིན་གཉིས་མེད་ཀྱི་རང་རིག་ཡིན་པས་ཁྱབ། ཧྲིལ་དྲིལ་ན།
ཡོད་ན་རང་རིག་ཡིན་པས་ཁྱབ་སྟེ། ཡོད་ན་ཆོས་དབྱིངས་ཡིན་པས་ཁྱབ། ཆོས་དབྱིངས་
ཡིན་ན། རང་རིག་ཡིན་པས་ཁྱབ་པའི་ཕྱིར་ཞེས་གསུངས། དཔལ་འབུམ་ཕྲག་གསུམ་པས།
བྱིས་པ་རྣམས་འཁྲིད་པའི་ཕྱིར་གནས་སྐབས་སུ། བེམ་པོ་ཡོད་ཀྱང་ཕྱི་དོན་མེད། ནང་ཤེས་
པའི་བདག་ཉིད་ལས་གཞན་པའི་གཟུགས་སྒྲ་སོགས་ཁས་ལེན་པ་མདོ་སྡེ་པ་དང་། མི་ལེན་
པ་སེམས་ཙམ་པ་ཡིན་པའི་ཕྱིར། རྣམ་བདེན་རྫུན་གྱི་ཁྱད་པར་ནི། གཟུང་རྣམ་གཉིས་ཆར་
གྱིས་ཤེས་པར་ཁས་ལེན་ཀྱང་། དབང་ཤེས་ལ་གཟུགས་སོགས་སུ་སྣང་ཙམ་འདི། མདོ་སྡེ་
པ་དང་རྣམ་བདེན་པས་ཤེས་པར་ཁས་བླངས། རྣམ་རྫུན་པས་དེ་སྒྲོ་བཏགས་སུ་ཁས་བླངས་
པ་ཙམ་ལ་བྱེད་དོ་ཞེས་འཆད་པ་ལེགས་སོ། ། ། །
འདི་དག་ལ་རིགས་པའི་དཔྱད་པ་ཞིབ་པར་དགོས་ཀྱང་། འོག་ཚད་འབྲས་ཀྱི་
སྐབས་སུ་འཆད་པས། འདིར་ཉུང་ངུའི་ཚིག་གིས་གནད་བསྡུས་ན། འདི་ལྟར་ཡིན་ཏེ།
འཇུག་ཡུལ་རང་མཚན་མངོན་ལྐོག་རྣམ་གཉིས་ལ། །འཇལ་བྱེད་མངོན་རྗེས་རྣམ་གཉིས་
ཞུགས་པའི་ཚེ། །དོན་ལ་མེད་ཀྱང་གཞལ་བྱ་སྤྱི་མཚན་ཞིག །ཁས་ལེན་དགོས་པ་གནད་ཀྱི་
སྙིང་པོ་ཡིན། །ཆ་མེད་རྡུལ་ཕྲན་དབང་ཤེས་ཡུལ་མིན་ཡང་། །བསགས་རྡུལ་རགས་པས་
གཟུང་བའི་ཡུལ་བྱེད་ཅིང་། །ཆ་བཅས་དེ་ལ་སྐྱེ་མཆེད་བཅུ་འཇོག་པ། །དོན་སྨྲ་གཉིས་ཀྱི་
གྲུབ་མཐའི་རྩ་བ་ཡིན། །རྒྱུན་དང་རགས་པ་རྫས་སུ་མ་གྲུབ་ཕྱིར། །དུ་མ་འདུས་པའི་རྡུལ་
ཕྲན་རེ་རེ་བ། །གཟུང་ཡུལ་ཡིན་ཞེས་གོ་ཤཱཀ་ལ་སོགས་པ། །མགྲིན་པའི་གླུ་དབྱངས་རྣ་
བའི་དཔལ་དུ་སྒྲོག །འོ་ན་ཁྱོད་ཀྱི་རྡུལ་ཕྲན་རེ་རེ་བ། །ཆ་མེད་ཡིན་ན་ཟླ་དང་བཅས་པར་
འགལ། །ཆ་བཅས་ཡིན་ན་རགས་པ་མིན་པ་ཅི། །ཡང་ན་འཇམ་མགོན་གཞུང་སོགས་ལུང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གིས་གནོད། །གནས་ཚུལ་རྡུལ་ཕྲན་ཉིད་དུ་གནས་པ་ལས། །སྣང་ཚུལ་རགས་པའི་རྣམ་
པར་སྣང་བའི་ཕྱིར། །གནས་ཚུལ་སྣང་ཚུལ་མི་མཐུན་མངོན་སུམ་ནི། །དོན་སྨྲའི་གཞུང་
ལས་བཀག་པ་མ་གཟིགས་སམ། །ཕྱི་དོན་མེད་ཀྱང་ནང་གི་བག་ཆགས་ལས། །ཕྱི་རོལ་
དོན་སྣང་སེམས་སུ་ཐག་ཆོད་པ། །བཟུང་བྱའི་བདག་མེད་རྟོགས་པའི་ལྟ་བ་དེ། །རྣམ་
བདེན་ལྟ་བ་ཡིན་ཞེས་གྲགས་པ་ཡིན། །མ་རིག་མཐུ་ལས་བཟུང་འཛིན་གཉིས་སྣང་བའི། །
འཁྲུལ་སྣང་འདི་ཀུན་སྐྲ་ཤད་ལྟར་མཐོང་བས། །འཛིན་པ་བདག་མེད་རྟོགས་པའི་ལྟ་བ་སྟེ། །
རྣམ་རྫུན་ལྟ་བ་ཡིན་ཞེས་གྲགས་པ་ཡིན། །སྣང་མཆེད་ཐོབ་གསུམ་རྣལ་འབྱོར་མཐར་
ཕྱིན་ཚེ། །ཅིར་སྣང་སེམས་སུ་རྟོགས་པའི་ལྟ་བ་འཆར། །དེ་ཚེ་རྣམ་རྫུན་ལུགས་ཀྱི་ལྟ་བ་
ལས། །ཐེག་མཆོག་ལམ་ལྔ་བགྲོད་པ་མེད་དམ་ཅི། །ཅི་ཕྱིར་ཞེ་ན་དབང་ཤེས་དོན་ལྔ་འདི། །
སེམས་སུ་བདེན་པར་རྟོགས་པའི་ལྟ་བ་དང་། །དོན་སྣང་བདེན་མེད་རྟོགས་པའི་ལྟ་བ་
གཉིས། །ཅིག་ཆར་འབྱུང་བ་གཤིས་ལ་བཀག་ཕྱིར་རོ། །རྣམ་བདེན་རྣམ་རྫུན་ལྟ་བར་
འདོགས་པའམ། །སེམས་ཙམ་དབུ་མའི་ལྟ་བར་འདོགས་ཀྱང་རུང་། །ཐེག་མཆོག་བཟོད་
པ་མན་ནམ་ཆོས་མཆོག་ཡན། །ལྟ་བའི་རྣམ་དབྱེ་ཤེས་ན་དགོས་པ་སོམས། །གནད་འདི་
བྱམས་པའི་གཞུང་དང་ཐོགས་མེད་མཆེད། །ཕྱོགས་གླང་ཆོས་གྲགས་གཞུང་དང་ས་སྐྱ་
པའི། །ལེགས་བཤད་སྙིང་པོ་ལོངས་པ་ཁོ་བོས་རྙེད། །མཁས་དབང་གཞན་གྱི་སྤྱོད་ཡུལ་མ་
ཡིན་སྙམ། །
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་རབ་
བྱེད་དང་པོའི་རྣམ་པར་བཤད་པ་རེ་ཞིག་སྨིཾ།། །།



༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་རབ་བྱེད་གཉིས་པའི་རྣམ་བཤད་
ལེགས་བཤད་ཉི་མའི་འོད་ཟེར་བཞུགས་སོ། །
གང་གི་རྣམ་དཔྱོད་ལུང་རིགས་མདའ་ཆེན་དེས། །ཆ་གཙང་ལྷ་མིན་གྲོང་གསུམ་
མཐར་བྱས་ཏེ། །ཤེས་ལྡན་འགྲོ་ལ་ངལ་གསོའི་རྒྱུན་སྟེར་བའི། །པཎ་ཆེན་མགྲིན་སྔོན་
དབང་པོས་བདག་སྐྱོངས་ཤིག ། །
གཉིས་པ་ཤེས་བྱེད་ཀྱི་བློ་འཆད་པ་ལ་གསུམ། མཚོན་བྱེད་མཚན་ཉིད་ངོ་ཡིས་
བཟུང་། དབྱེ་བསྡུ་གཉིས་ཀྱི་རྣམ་དབྱེ་བསྟན། རྣམ་གཞག་རིགས་པས་གཏན་ལ་ཕབ་
པའོ། །དང་པོ་ནི། རིག་པ་ཆོས་ཅན། བློའི་མཚན་ཉིད་ཡིན་ཏེ། དེའི་དངོས་འགལ་གཅོད་
པའི་དོན་ལྡོག་ཏུ་གྲུབ་པ་ཡིན་པའི་ཕྱིར། ཞེས་པ་ནི། བློ་ཡི་མཚན་ཉིད་རིག་པ་ཡིན། །ཞེས་
པ་འདི་བྱུང་། འདིའི་རང་འགྲེལ་ལས། གཞན་ཡང་རང་རིག་ལ་ཡུལ་མེད་པས་ཤེས་པའི་
མཚན་ཉིད་མེད་པར་འགྱུར་རོ། །རང་ཉིད་ཡུལ་ཡིན་ནོ་ཞེ་ན་རང་ལ་ཡུལ་དང་ཡུལ་ཅན་
འགལ་ལོ། །དེས་ན་རང་རིག་ལ་ཡུལ་ཡོད་པར་བཤད་པ་ནི་བཏགས་པ་བ་ཡིན་ནོ། །ཞེས་
བཤད་པ་ལ་བརྟེན་ནས། མཁན་ཆེན་གཡག་པ་སོགས་རང་རིག་ལ་ཡུལ་མེད་པར་
བཞེད་ལ། འདིའི་ཐད་ཀྱི་འགྲེལ་པ་དང་། མཚན་ཉིད་བརྟག་པར། རྗེས་དཔག་ཡུལ་མིན་
རང་རིག་དང་། །གཅིག་ཕྱིར་རྩོད་པའི་སྐྱོན་ལས་གྲོལ། །ཞེས་པའི་འགྲེལ་པར། རྗེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དཔག་ཡུལ་གྱི་ལྡོག་པ་མིན་གྱི་ཡུལ་ལ་རྟོག་པའི་བློ་ཡིན་པས་སྐྱོན་དང་པོ་ལས་གྲོལ་ལ།
ཞེས་རྗེས་དཔག་རྗེས་དཔག་ལ་རང་རིག་ཏུ་སོང་བའི་རྒྱུ་མཚན་གྱིས། རྗེས་དཔག་རྗེས་
དཔག་གི་ཡུལ་མིན་པར་བཤད་པ་ལྟ་བུ་དང་། ཡིད་མངོན་གྱི་འགྲེལ་པར། རང་རིག་ལ་
ཡུལ་གཞན་མེད་པས། ཞེས་རང་རིག་ལ་ཡུལ་མེད་པར་བཤད་པའི་ཚིག་ཟིན་གྱི་ལུང་
འགའ་རེ་འབྱུང་མོད། བརྟག་པར་བྱ་སྟེ་དེ་ལྟར་ན། མི་བསླུ་མ་ཤེས་དོན་གསལ་གཉིས། །
རང་མཚན་རྟོགས་པར་དོན་ལ་མཐུན། །ཞེས། ཚད་མ་མཐའ་དག་ལ་འཇུག་ཡུལ་དང༌།
གཞལ་བྱ་སོགས་ཡོད་པར་བཤད་པ་དང་འགལ་བའི་ཕྱིར་དང༌། བཅད་ཤེས་ཀྱི་འགྲེལ་ ་
པར། བལྟ་བྱ་མེད་པའི་ལྟ་བྱེད་དང་། ཤེས་བྱ་མེད་ཀྱང་ཤེས་བྱེད་དུ་འདོད་པ་གྲངས་ཅན་
གྱི་ལུགས་སོ། །ཞེས་ཤེས་བྱའི་ཡུལ་མེད་པའི་ཤེས་བྱེད་ཀྱི་བློ་གྲངས་ཅན་གྱི་ལུགས་སུ་
བཤད་པའི་ཕྱིར་དང་། སྒྲོ་འདོགས་ཀྱི་འགྲེལ་པར། སྒྲོ་འདོགས་ཀྱི་ཡུལ་སྒྲ་རྟག་པ་ཡིན་ན།
ཡུལ་ཤེས་བྱ་ལ་མི་སྲིད་པས་སྒྲོ་འདོགས་ཤེས་བྱ་ལ་མི་སྲིད་པར་འགྱུར་རོ། །ཞེས་ཡུལ་མེད་
པའི་ཤེས་པ་མི་སྲིད་པར་བཤད་པའི་ཕྱིར་རོ། །འོ་ན་འགྲེལ་པ་སྔ་མ་དེའི་དོན་གང་ཡིན་
སྙམ་ན། རང་རིག་ལ་རང་ཡུལ་རྒྱང་ཆད་ལྟ་བུའི་རྣམ་པར་ཤར་བའི་ཡུལ་མེད་ཅེས་པ་
འགྲེལ་པ་སྔ་མའི་དོན་དང་། རང་རིག་ལ་ཁོ་རང་གི་མྱོང་བྱ་རྫས་གཞན་མེད་ཅེས་པ་ནི་
འགྲེལ་པ་བར་མའི་དོན་དང་། རང་རིག་ལ་གཟུང་ཡུལ་མེད་ཅེས་པ་ནི་འགྲེལ་པ་གསུམ་
པའི་དོན་ཡིན་ནོ་ཞེས་ཤེས་ལྡན་དག་གིས་ངེས་པར་མཛོད་ཅིག ། ། །
་ ་ གཉིས་པ་ལ་དབྱེ་བ་དང་བསྡུ་བ་གཉིས། དང་པོ་ནི། བློ་ཆོས་ཅན། ཁྱོད་ལ་ཡུལ་
སོགས་ཀྱི་དབྱེ་སྒོ་ཐ་དད་པའི་སྒོ་ནས་དུ་མར་དབྱེར་ཡོད་དེ། བྱ་བ་ཡུལ་གྱི་སྒོ་ནས། རྟོག་པ་
དང་རྟོག་མེད་ཤེས་པ་གཉིས། བྱེད་པ་པོ་ངོ་བོའི་སྒོ་ནས་འཁྲུལ་ཤེས་དང་མ་འཁྲུལ་ཤེས་
གཉིས། ལས་འཇུག་ཚུལ་གྱི་སྒོ་ནས་ཡུལ་ལ་དཔྱད་པ་སྔར་མ་ཞུགས་པ་དང་། ད་ལྟར་
ཞུགས་བཞིན་པ་དང་། སྔར་ཞུགས་ཟིན་པ་དང་གསུམ་དུ་ཡོད་པའི་ཕྱིར། ཞེས་པ་ནི། ཡུལ་
48



་
རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
སོགས་སྒོ་ནས་དུ་མར་འགྱུར་ཞེས་སོ། །གཉིས་པ་ནི། དེ་ལྟར་དབྱེ་བའི་བློ་རིགས་ཐམས་
ཅད་ཆོས་ཅན། རང་གི་ངོ་བོའམ་ཡུལ་ཅན་གྱི་སྒོ་ནས་བསྡུ་ན། རང་རིག་གཅིག་པུར་འདུ་བ་
ཡིན་ཏེ། རང་མྱོང་བྱེད་ཀྱི་ཁ་ནང་ལྟས་ཀྱི་ཆ་ཐམས་ཅད་རང་རིག་མངོན་སུམ་ཁོ་ན་ཡིན་
པའི་ཕྱིར་ཞེས་པ་ནི། ཤེས་པའི་སྒོ་ནས་རང་རིག་གཅིག་ཅེས་སོ། །འདིའི་དོན་དེ་ཁོ་ན་
ཡིན་ཏེ། དེས་ན་བློ་ཡི་ངོ་བོར་གཅིག་ཅེས་པའི་འགྲེལ་པར་ཡུལ་ལ་ལྟོས་ནས་ཐ་དད། ཡུལ་
ཅན་ལ་ལྟོས་ནས་གཅིག་ཡིན་ནོ། །ཞེས་བཤད་པའི་ཕྱིར། གསུམ་པ་ལ་གཉིས། ཚད་མ་
འོག་ནས་འཆད་པར་དམ་བཅས། ཚད་མིན་རྣམ་གཞག་གཏན་ལ་ཕབ་པའོ། །
གཉིས་པ་ལ་གསུམ། ལོག་རྟོག་དགག་པ་རྒྱས་པར་བཤད། གཞན་ལུགས་བཀག་
པའི་གྲུབ་དོན་བསྡུ། རང་ལུགས་འཁྲུལ་མེད་བསྡུས་ཏེ་བསྟན་པའོ། །དང་པོ་ལ། ཆ་བསྡུས་
ཀྱི་རི་བོང་ཅལ་སྒྲ་རྣ་བའི་བདུད་རྩིར་སིམ་པའི་བོད་ཕལ་ཆེར། ཚད་མིན་གྱི་བློ་ལ། ཡིད་
དཔྱོད་སོགས་ལྔར་གྲངས་ངེས་ཟེར་རོ། །འདི་དགག་པ་ལ་གསུམ། ཡིད་དཔྱོད་རྩད་ནས་
དགག །སྣང་ལ་མ་ངེས་དགག །མངོན་སུམ་བཅད་ཤེས་དགག་པའོ། །དང་པོ་ལ་ཕྱོགས་སྔ་
མ་བརྗོད་ན། རྟགས་ལ་མ་བརྟེན་པར་སྔར་མ་རྟོགས་པའི་ལྐོག་གྱུར་དོན་དང་མཐུན་པར་
ངེས་པའི་རིག་པ་དེ། ཡིད་དཔྱོད་ཀྱི་མཚན་ཉིད། དབྱེ་ན། རྒྱུ་མཚན་མེད་པའི་ཡིད་དཔྱོད།
ཁྲོན་པ་རྙིང་པ་ན་ཆུ་ཡོད་པར་ངེས་པའི་ཡིད་དཔྱོད་ལྟ་བུ། རྒྱུ་མཚན་ཕྱིན་ཅི་ལོག །ཤ་
བསྲེགས་པའི་གསུར་ལ་འདུས་པའི་སྦྲང་བུའི་ཚོགས་ལས་མེར་ངེས་པའི་ཡིད་དཔྱོད་ལྟ་བུ།
རྒྱུ་མཚན་མ་ངེས་པ། ཚུལ་གསུམ་མ་ངེས་ཀྱང་བྱས་རྟགས་ལས་སྒྲ་མི་རྟག་པར་ངེས་པའི་
ཡིད་དཔྱོད་ལྟ་བུ་དང་གསུམ་ཡོད། མདོར་ན་མ་ངེས་པ་དང་མ་གྲུབ་པའི་རྟགས་ལ་བརྟེན་
པའི་ཡིད་དཔྱོད་ཡོད་ཀྱང་། འགལ་རྟགས་ལ་བརྟེན་པའི་ཡིད་དཔྱོད་མེད་དེ། འགལ་
རྟགས་ལ་བརྟེན་ནས་བསྒྲུབ་བྱ་བདེན་པ་གསར་དུ་ངེས་མི་སྲིད་པའི་ཕྱིར། ཞེས་ཟེར། འདི་
དགག་པ་ལ་གཉིས། གཞུང་དངོས་བསྟན་གྱི་རིགས་པ་གསལ་བར་བཀོད་པ། ཕྱིས་བྱུང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གི་སྐྱོན་བརྗོད་རྩད་ནས་བཅོམ་པ་གཉིས་སོ། །དང་པོ་ལ་གཉིས། ངོ་བོའི་ལོག་རྟོག་ཐུན་ ་
མོང་དགག །དབྱེ་བའི་ལོག་རྟོག་སོ་སོར་དགག་པའོ། །དང་པོ་ལ་གསུམ། རྣམ་པར་བརྟག་
སྟེ་དགག །ཧ་ཅང་ཐལ་བས་དགག །བཟློག་པ་མཚུངས་པས་དགག་པའོ། །དང་པོ་ནི། །
ཁྱོད་འདོད་པའི་སྒྲ་མི་རྟག་པར་ངེས་པའི་ཡིད་དཔྱོད་དེ། རྟགས་ལ་ལྟོས་སམ་མི་ལྟོས། དེ་
ལ་ཁོ་ན་རེ། རྒྱུ་མཚན་མེད་པར་སྒྲ་མི་རྟག་པར་ངེས་པའི་ཡིད་དཔྱོད་དེ། རྟགས་ལ་མི་ལྟོས།
རྒྱུ་མཚན་མ་ངེས་པ་དང་ཕྱིན་ཅི་ལོག་གིས་སྒྲ་མི་རྟག་པར་ངེས་པའི་ཡིད་དཔྱོད་གཉིས་པོ་དེ་
རྟགས་ལ་ལྟོས་སོ་ཟེར་རོ། །འོ་ན་ཁྱོད་ཉོན་ཅིག །རྒྱུ་མཚན་མེད་པར་སྒྲ་མི་རྟག་པར་ངེས་
པའི་ཡིད་དཔྱོད་ཆོས་ཅན། ཁྱོད་ཐེ་ཚོམ་མངོན་གྱུར་བ་དང་། བག་ལ་ཉལ་གང་རུང་ཡིན་
པར་ཐལ། ཁྱོད་རྟགས་ལ་མ་བརྟེན་པར་སྒྲ་མི་རྟག་པར་མཐའ་གཅིག་ཏུ་འཛིན་པའི་རྟོག་
པ་ཡིན་པའི་ཕྱིར། འདོད་མི་ནུས། རྟགས་ཆོས་ཁྱབ་པ་ཡོད་དེ། ཆོས་ཀྱི་གྲགས་པས། དེ་
ལས་ཐེ་ཚོམ་དག །སྐྱེ་ཕྱིར་དངོས་སུ་སྒྲུབ་བྱེད་མིན། །ཞེས་བཤད་པའི་ཕྱིར། རྒྱུ་མཚན་མ་
ངེས་པ་དང་ཕྱིན་ཅི་ལོག་གིས་སྒྲ་མི་རྟག་པར་ངེས་པའི་ཡིད་དཔྱོད་ཆོས་ཅན། ཁྱོད་རྟགས་
ཡང་དག་དང་འགལ་མ་ངེས་མ་གྲུབ་པའི་རྟགས་བཞི་པོ་གང་རུང་ལ་བརྟེན་པའི་བློ་ཡིན་
པར་ཐལ། ཁྱོད་རྟགས་ལ་བརྟེན་པའི་བློ་ཡིན་པའི་ཕྱིར། རྟགས་དངོས། འདོད་ན། ཁྱོད་
རྟགས་ཡང་དག་ལ་བརྟེན་པའི་བློར་ཐལ། གང་རུང་གང་ཞིག །ཕྱི་མ་གསུམ་གང་རུང་ལ་
བརྟེན་པའི་བློ་མིན་པའི་ཕྱིར། འདོད་ན། རྗེས་དཔག་ཡིན་པར་ཐལ། རྟགས་ཡང་དག་ལ་
བརྟེན་ནས་སྒྲ་མི་རྟག་པར་གསར་དུ་ངེས་པའི་བློ་ཡིན་པའི་ཕྱིར། ཕྱི་མ་མ་གྲུབ་ན། མ་ ་
རྟོགས་པའི་བློ་ལོག་ཤེས་བག་ལ་ཉལ་གྱི་ཐེ་ཚོམ་གསུམ་གང་རུང་ཡིན་པར་ཐལ། འདོད་
པའི་ཕྱིར། དེ་རྣམས་ལ་ཁྱབ་པ་ཡོད་དེ། ཕྱོགས་ཀྱི་གླང་པོས། ཕྱོགས་ལ་མཐུ་མེད་སོམ་ཉི་
དང༌། །མི་འདོད་འདོད་པའི་ངེས་གྲུབ་བྱེད། །ཅེས་བཤད་པའི་ཕྱིར་དང༌། ཕྱོགས་གླང་ཡབ་
སྲས་ཀྱི་ལུང་དོན་རིགས་པས་དྲངས་པའི་གནོད་བྱེད་ཐོག་མདའ་ལྟ་བུ་འདི་ནི། ཡིད་དཔྱོད་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
འགོག་པའི་གཙོ་བོའམ། སྙིང་པོ་གཅིག་ཏུ་ཤེས་པར་བྱའོ། །རིགས་པ་དེ་འཆད་པ་ནི། ཡིད་
དཔྱོད་རྟགས་ལ་གཏན་མི་ལྟོས། །ཞེས་སོགས་ཤློ་ཀ་གཅིག་གོ །གཉིས་པ་ནི་དེ་ལས་
འཕྲོས་པ་སྟེ། རྟགས་ལྟར་སྣང་བཞི་པ་སྲིད་པར་ཧ་ཅང་ཐལ་བ། ཚད་མ་གསུམ་པ་སྲིད་
པར་ཧ་ཅང་ཐལ་བ། རྗེས་དཔག་ཚད་མ་མིན་པར་ཧ་ཅང་ཐལ་བ། ངེས་ཤེས་དང་སྒྲོ་
འདོགས་གནོད་བྱ་གནོད་བྱེད་མིན་པར་ཧ་ཅང་ཐལ་བ་དང༌། ཡིད་དཔྱོད་ཉམས་པར་ཧ་
ཅང་ཐལ་བ་ལྔ་ཡོད་པའི་སྙིང་པོ་བསྡུས་ན། འདི་ལྟར་ཡིན་ཏེ། གལ་ཏེ། རྒྱུ་མཚན་ཕྱིན་ཅི་
ལོག་དང་མ་ངེས་པའི་ཡིད་དཔྱོད་གཉིས་རྟགས་ཙམ་ལ་ནི་བརྟེན། འགལ་མ་ངེས་མ་གྲུབ་
པའི་རྟགས་གསུམ་གང་རུང་ལ་ནི་མི་བརྟེན་ནོ། །ཟེར་བྱུང་ན། འོ་ན། རྟགས་ལྟར་སྣང་
གསུམ་གང་རུང་ལས་གཞན་པའི་རྟགས་ལྟར་སྣང་བཞི་པ་གཅིག་སྲིད་པར་ཐལ། ཡིད་
དཔྱོད་དེ་རྟགས་ལྟར་སྣང་ལ་བརྟེན་པ་གང་ཞིག །རྟགས་ལྟར་སྣང་གསུམ་པོ་གང་རུང་ལ་
མི་བརྟེན་པའི་ཕྱིར། ཕྱི་མ་དངོས་སོ། །དང་པོ་མ་གྲུབ་ན། ཡིད་དཔྱོད་དེ་གཉིས་ཆོས་ཅན།
ཁྱོད་མངོན་རྗེས་གང་རུང་མིན་པའི་ཚད་མ་གསུམ་པ་ཡིན་པར་ཐལ། ཚད་མ་གང་ཞིག །
མངོན་རྗེས་གང་རུང་མིན་པའི་ཕྱིར། དང་པོ་དེར་ཐལ། ཁྱོད་རྟགས་ཡང་དག་ལ་བརྟེན་
ནས་བདེན་པའམ་བསྒྲུབ་བྱ་གསར་ངེས་ཀྱི་བློ་ཡིན་པའི་ཕྱིར་ཏེ། ཁྱོད་རྟགས་ལ་བརྟེན་
ནས་བསྒྲུབ་བྱ་གསར་ངེས་ཀྱི་བློ་གང་ཞིག །རྟགས་ལྟར་སྣང་ལ་བརྟེན་པའི་བློ་མིན་པའི་
ཕྱིར། རྟགས་གཉིས་དངོས། ཧ་ཅང་ཐལ་བ་གཉིས་པའོ། །གོང་མ་དེ་ལ་མ་ཁྱབ་ན། འོ་ན་
རྗེས་དཔག་ཀྱང་ཚད་མ་མིན་པར་ཐལ། རྟགས་ཡང་དག་ལ་བརྟེན་ནས་བསྒྲུབ་བྱ་གསར་
ངེས་ཀྱི་བློ་ཡིན་ན། ཚད་མ་ཡིན་པས་མ་ཁྱབ་པའི་ཕྱིར། རྟགས་དངོས་སོ། །འདོད་ན། མ་
ངེས་པའི་རྟགས་ལ་བརྟེན་ནས་སྒྲ་མི་རྟག་པར་གསར་དུ་ངེས་པའི་ཡིད་དཔྱོད་ཆོས་ཅན།།
ཚད་མ་ཡིན་པར་ཐལ། རྟགས་ལ་བརྟེན་ནས་བསྒྲུབ་བྱ་གསར་རྟོགས་ཀྱི་བློ་ཡིན་པའི་ཕྱིར།
མ་ཁྱབ་ན། རྗེས་དཔག་ཚད་མར་གང་གིས་བསྒྲུབས་སོམས་ཤིག །ཧ་ཅང་ཐལ་བ་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གསུམ་མོ། །ཡང་སྒྲ་མི་རྟག་པར་ངེས་པའི་ཡིད་དཔྱོད་ཆོས་ཅན། ཁྱོད་སྒྲ་རྟག་འཛིན་གྱི་སྒྲོ་
འདོགས་གཅོད་བྱེད་ཡིན་པར་ཐལ། ཁྱོད་སྒྲ་མི་རྟག་པར་ངེས་པའི་རྟོག་པ་ཡིན་པའི་ཕྱིར།
རྟགས་གསལ་དངོས། མ་ཁྱབ་ན། སྒྲ་མི་རྟག་པར་ངེས་པའི་རྟོག་པ་དང་། སྒྲ་རྟག་འཛིན་གྱི་
སྒྲོ་འདོགས་གཉིས་གནོད་བྱ་གནོད་བྱེད་མིན་པར་ཐལ། སྒྲ་མི་རྟག་པར་ངེས་པའི་ཡིད་ ་
དཔྱོད་དེས་སྒྲ་མི་རྟག་པར་ངེས་ཀྱང་། སྒྲ་རྟག་འཛིན་གྱི་སྒྲོ་འདོགས་གཅོད་མི་ནུས་པའི་
ཕྱིར། འདོད་ན། ཆོས་ཀྱི་གྲགས་པས། ངེས་པ་དང་ནི་སྒྲོ་འདོགས་ཡིད། །གནོད་བྱ་གནོད་
བྱེད་ངོ་བོའི་ཕྱིར། །ཞེས་སོགས་བཤད་པ་མི་འཐད་པར་ཐལ་ལོ། །ཧ་ཅང་ཐལ་བ་བཞི་
པའོ། །དེ་རྣམས་ནི་འཕྲོས་པ་དང་ཡན་ལག་གི་རིགས་པ་ཙམ་མོ། ། ་ ་
་ ཡང་ཁོ་ན་རེ། ངེས་པ་མཚན་ཉིད་པ་ཡོད་པའི་ཡིད་དཔྱོད་མེད་ཀྱང་། སྤྱིར་ཡིད་
དཔྱོད་ཡོད་དེ། སྒྲ་མི་རྟག་གམ་སྙམ་པ་ཡིད་དཔྱོད། སྒྲ་རྟག་གམ་སྙམ་པ་ལོག་ཤེས། སྒྲ་
རྟག་གམ་མི་རྟག་གམ་སྙམ་པ་ཐེ་ཚོམ་དུ་འཇོག་པའི་ཕྱིར་སྙམ་ན། འོ་ན་སྒྲ་མི་རྟག་གམ་ .
སྙམ་པའི་ཡིད་དཔྱོད་ཆོས་ཅན། ཡིད་དཔྱོད་མིན་པར་ཐལ། རྟགས་ཡང་དག་ལ་མ་བརྟེན་
པར་ལྐོག་གྱུར་གསར་ངེས་མིན་པའི་ཕྱིར། མ་ཁྱབ་ན། ཡིད་དཔྱོད་ཀྱི་མཚན་ཉིད་
ཉམས་སོ། །ཡང་ཐེ་ཚོམ་གྱི་མཚན་ཉིད་མི་སྲིད་པར་ཐལ། སྒྲ་རྟག་གམ་སྙམ་པ་ལོག་ཤེས་
དང༌། མི་རྟག་གམ་སྙམ་པ་ཡིད་དཔྱོད་དུ་འཇོག་པ་ཡིན་པའི་ཕྱིར། ཧ་ཅང་ཐལ་བ་ལྔ་པ་སྟེ།
དེ་ནི་དོགས་པ་བསུ་ནས་བཀག་པ་ཙམ་མོ། །དེ་དག་འཆད་པ་ནི། རྒྱུ་མཚན་ཅན་གྱི་ཡིད་
དཔྱོད་གཉིས། །ཞེས་སོགས་ནས། གཉིས་སུ་འགྱུར་ན་ཐེ་ཚོམ་དཀའ། །ཞེས་པའི་བར་
བྱུང་། གསུམ་པ་ནི། འཇམ་དབྱངས་ཉིད་ཀྱི་རྣམ་དཔྱོད་ཀྱི་རྩལ་ལས་ཤར་བའི་རིགས་པའི་
གཙོ་བོ་གཅིག་ཡིན་པས་ཉོན་ཅིག །རྟགས་ཡང་དག་ལ་མ་བརྟེན་པར་སྒྲ་རྟག་པར་མཐའ་
གཅིག་ཏུ་འཛིན་པའི་བློ་དེ་ལོག་པའི་ཡིད་དཔྱོད་ཡིན་པར་ཐལ། རྟགས་ལ་མ་བརྟེན་པར་
སྒྲ་མི་རྟག་པར་མཐའ་གཅིག་ཏུ་འཛིན་པའི་བློ་དེ། བདེན་པའི་ཡིད་དཔྱོད་ཡིན་པའི་ཕྱིར།



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
འདོད་ན། དེ་ཆོས་ཅན། ཁྱོད་བདེན་པར་གསར་ངེས་ཡིན་པར་ཐལ་ལོ། །རྩ་བ་ལ་མ་ཁྱབ་ན།
དེ་གཉིས་ཡིད་དཔྱོད་ཡིན་མིན་མཚུངས་པར་ཐལ། དེ་གཉིས་སྒྲུབ་བྱེད་དང་བྱེད་ལས་
འཛིན་སྟངས་རྣམས་མཚུངས་པའི་ཕྱིར། གལ་ཏེ་དེ་གཉིས་མི་མཚུངས་ཏེ། གཅིག་ཡུལ་
ཡིན་པ་ལྟར་འཛིན། གཅིག་ལོག་པར་འཛིན་པའི་ཕྱིར་ཟེར་ན། འོ་ན། རྟགས་ཡང་དག་ལ་
མ་ལྟོས་པར་སྒྲ་རྟག་པར་མཐའ་གཅིག་ཏུ་འཛིན་པའི་བློ་དེ། བློ་རིགས་གང་ཡིན། གལ་ཏེ་
ཐེ་ཚོམ་གྱི་འཛིན་སྟངས་བག་ལ་ཉལ་དུ་ཡོད་པས་ཐེ་ཚོམ་ཡིན་ཟེར་ན། འོ་ན། རྟགས་ཡང་
དག་ལ་མ་བརྟེན་པར་སྒྲ་མི་རྟག་པར་མཐའ་གཅིག་ཏུ་འཛིན་པའི་བློ་དེ་ཡང་ཐེ་ཚོམ་ཡིན་
པར་ཐལ། འདོད་པ་གང་ཞིག །དེ་ལྟ་བུའི་ཐེ་ཚོམ་གྱི་འཛིན་སྟངས་བག་ལ་ཉལ་དུ་ཡོད་
པར་མཚུངས་པའི་ཕྱིར། གལ་ཏེ་རང་ཡུལ་གྱི་གཙོ་བོ་མ་གྲུབ་ཅིང་མཐའ་གཅིག་ཏུ་འཛིན་
པའི་འཛིན་སྟངས་མངོན་གྱུར་དུ་ཡོད་པས། དེ་རྟོག་པ་ལོག་ཤེས་ཡིན་ནོ་ཞེ་ན། འོ་ན།
རྟགས་ཡང་དག་ལ་མ་བརྟེན་པར་སྒྲ་མི་རྟག་པར་མཐའ་གཅིག་ཏུ་འཛིན་པའི་བློ་དེ། ཚད་
མའམ་ངེས་ཤེས་ཡིན་པར་ཐལ། འདོད་པ་གང་ཞིག །དེ་གཉིས་འཛིན་སྟངས་འགལ་བའི་
ཕྱིར། གལ་ཏེ་ཐེ་ཚོམ་ལོག་ཤེས་ཡིད་དཔྱོད་གསུམ་པོ་གང་ཡང་མ་ཡིན་ནོ། །ཞེ་ན། འོ་ན་
ཚད་མིན་གྱི་བློ་ལ་ལྔར་གྲངས་མ་ངེས་པར་ཐལ། བློ་སྔ་མ་དེ་དེ་ལྔ་གང་རུང་མིན་པའི་ཚད་
མིན་གྱི་བློ་དྲུག་པ་ཡིན་པའི་ཕྱིར། ཞེས་འཆད་པ་ལ། ཡང་ན་བདེན་པའི་ཡིད་དཔྱོད་ལྟར། །
ཞེས་སོགས་ཤློ་ཀ་གཉིས་སོ། །འདི་ནི་རིགས་པའི་གནམ་ལྕགས་ཀྱི་ཐོག་ཆེན་པོའོ། །ཞེས་
ཁོ་བོས་རྟོགས་སོ། །གཞུང་འདིའི་རྣམ་བཤད་མཛད་པ་རྣམས་ཀྱིས་ནི། འདི་ལྟ་བུའི་རིགས་
པའི་གསང་ཚིག་ལ་བློ་གྲོས་ཀྱི་འཇུག་པ་མ་ཤར་ཞིང་། གལ་ཏེ་སྲིད་ན་གྲངས་ངེས་འཇིག །
ཅེས་པ་ལ་ཡང་ནུས་མེད་ཀྱི་རིགས་པ་ལྟར་སྣང་འབའ་ཞིག་འཕངས་པར་སྣང་སྟེ། ཚད་
མིན་བློ་ལྔའི་གྲངས་ངེས་འཇིག་པར་ཐལ། ཡིད་དཔྱོད་ལ། བདེན་པའི་ཡིད་དཔྱོད། ལོག་
པའི་ཡིད་དཔྱོད་གཉིས་སྲིད་པའི་ཕྱིར། ཞེས་བཤད་པས། རྟགས་ཁས་བླངས་སུ་ཆུག་ཀྱང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཁྱབ་འབྲེལ་ཏིལ་འབྲུ་ཙམ་ཡང་མ་བྱུང་འདུག་པའི་ཕྱིར་རོ། །དེ་ལྟར་འཕངས་པའི་གྲུབ་
དོན་ཁོ་ན་རེ། རྟགས་ཡང་དག་ལ་མ་བརྟེན་པར་སྒྲ་མི་རྟག་པར་འཛིན་པའི་བློ་དེ་ཚད་མ་མ་
ཡིན་ཏེ། མྱོང་བ་ལ་མ་བརྟེན་པས་མངོན་སུམ་ཡང་མིན། རྟགས་ཡང་དག་ལ་མ་བརྟེན་པས་
རྗེས་དཔག་ཡང་མིན་ཟེར་ན། ཁྱོད་བདེན་མོད། འོ་ན། རྟགས་ལ་མ་བརྟེན་པར་སྒྲ་རྟག་
པར་འཛིན་པའི་རྟོག་པ་དེ། ལོག་ཤེས་མིན་པར་ཐལ། བློ་བསླད་པ་ལ་མ་བརྟེན་པས་རྟོག་
མེད་ལོག་ཤེས་ཀྱང་མ་ཡིན། རྟགས་འགལ་བ་ལ་མ་བརྟེན་པས་རྟོག་པ་ལོག་ཤེས་ཀྱང་མིན་
པའི་ཕྱིར། འོ་ན་ཁྱོད་རང་དེ་བློ་རིགས་གང་ཡིན་སྙམ་ན། ཁོ་བོ་ཅག་ནི་ཕྱོགས་གླང་ཡབ་
སྲས་ཀྱི་རྗེས་སུ་འབྲངས་ཏེ། རྟགས་ལ་མ་བརྟེན་པར་སྒྲ་རྟག་པའམ་མི་རྟག་པར་མཐའ་
གཅིག་ཏུ་འཛིན་ཡང་རུང་། མ་ངེས་པའི་རྟགས་ལ་བརྟེན་ནས་དེ་ལྟར་འཛིན་ཡང་རུང་། །
ཐམས་ཅད་བག་ལ་ཉལ་གྱི་ཐེ་ཚོམ་དུ་ཁས་ལེན་པ་ཡིན་ཏེ། དེ་ལྟར་ཕྱོགས་གླང་ཡབ་སྲས་
ཀྱིས་བཤད་པའི་ཕྱིར་རོ། །ཞེས་འཆད་པ་ནི། རང་འགྲེལ་ལས། མྱོང་བ་དང་རྟགས་ལ་མ་
བརྟེན་པས་ཡིད་དཔྱོད་ཚད་མ་མ་ཡིན་ནོ་ཞེ་ན། བློ་བསླད་པ་དང་རྟགས་འགལ་བ་ལ་མ་ །
བརྟེན་པས་ལོག་པའི་ཡིད་དཔྱོད་ཀྱང་ལོག་ཤེས་སུ་མི་འདུ་བར་མཚུངས་སོ་ཞེས་སོགས་
འབྱུང་ངོ༌། །དེས་ན་རྟོག་པ་ལོག་ཤེས་ཡིན་ན། འགལ་རྟགས་ལ་བརྟེན་པས་ཁྱབ་པ་དང་།
མ་ངེས་པའི་རྟགས་ལ་བརྟེན་པའི་བློ་ལ་བག་ལ་ཉལ་གྱི་ཐེ་ཚོམ་འཇོག་པའི་གསང་ཚིག་ ་
འདི་མ་ཤེས་པར། ཡིད་དཔྱོད་ཞེས་པའི་བློ་རིགས་ཟུར་པ་བཟོ་དགོས་བྱུང་བ་སོགས། རྒྱ་
བོད་ཀྱི་རྟོག་གེ་བ་མང་པོ་ཞིག་ཐེ་ཚོམ་གྱི་དྲྭ་བར་འཐུམས་ཤིང་། རྟོག་པ་ལོག་ཤེས་འགལ་
རྟགས་ལ་བརྟེན་པའི་གནད་མ་ཤེས་ན། རྟོག་པ་ལོག་ཤེས་ཀྱི་འཇོག་མཚམས་བསྐལ་པར་
བཙལ་ཡང་མི་རྙེད་མོད། འདིའི་གནད་དོགས་དཔྱོད་དང་བཅས་པ་བསྐལ་བར་འཚམས་
པ་དག་ལ་རིམ་གྱིས་འཆད་པར་འདོད་དོ། །
གཉིས་པ་སོ་སོར་དགག་པ་ལ་གསུམ། རྒྱུ་མཚན་མེད་པའི་ཡིད་དཔྱོད་དགག །རྒྱུ་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
མཚན་ཅན་གྱི་ཡིད་དཔྱོད་དགག །ལུང་ལ་བརྟེན་པའི་ཡིད་དཔྱོད་དགག་པའོ། །དང་པོ་ནི།
རྒྱུ་མཚན་མེད་པར་རང་གི་ས་འོག་ན་གཏེར་ཡོད་པར་འཛིན་པའི་བློ་དེས་ཀྱང་། ས་འོག་གི་
གཏེར་ཡོད་པར་ངེས་པར་ཐལ། རྒྱུ་མཚན་མེད་པར་སྒྲ་མི་རྟག་པར་འཛིན་པའི་བློ་དེས་སྒྲ་
མི་རྟག་པར་ངེས་པའི་ཕྱིར། ཞེས་པ་ནི། གལ་ཏེ་རྒྱུ་མཚན་མེད་པ་ཡི། །ཞེས་སོགས་རྐང་པ་
གཉིས་སོ། །གཉིས་པ་ནི་གཞལ་བྱས་སྒྲ་མི་རྟག་པར་བསྒྲུབ་པའི་མ་ངེས་པའི་རྟགས་སུ་
སོང་བ་ལ་བརྟེན་ནས་སྐྱེས་པའི་སྒྲ་མི་རྟག་པར་འཛིན་པའི་བློ་དེ། ཡིད་དཔྱོད་ཡིན་པར་
ཐལ། རྟགས་ལ་བརྟེན་པའི་ཡིད་དཔྱོད་གཅིག་ཡོད་པའི་ཕྱིར། འདོད་ན། དེ་ཆོས་ཅན།
ཁྱོད་ཕྱོགས་ལ་མཐུ་མེད་སོམ་ཉི་དང་། །ཞེས་པར་བག་ལ་ཉལ་གྱི་ཐེ་ཚོམ་དུ་བཤད་པ་མི་
འཐད་པར་ཐལ། ཁྱོད་ཡིད་དཔྱོད་ཞེས་པའི་བློ་རིགས་ཟུར་པ་ཅིག་ཡིན་པའི་ཕྱིར། ཡང་
ཚུར་མཐོང་མིག་ཤེས་ཀྱི་བཟུང་བྱའི་རྟགས་ལས་སྒྲ་མི་རྟག་པར་འཛིན་པའི་བློ་དེ་ཡང་།
ཡིད་དཔྱོད་ཡིན་པར་ཐལ། མ་གྲུབ་པའི་རྟགས་ལ་བརྟེན་པའི་ཡིད་དཔྱོད་ཡོད་པའི་ཕྱིར།
འདོད་ན། མ་གྲུབ་པའི་རྟགས་ལ་བརྟེན་ནས་བསྒྲུབ་བྱ་ངེས་པའི་ཡིད་དཔྱོད་ཡོད་པར་ཐལ།
འདོད་ན། ཕྱོགས་ལ་མཐུ་མེད་ཅེས་བསྒྲུབ་བྱ་རྟོགས་པའི་མཐུ་མེད་པར་བཤད་པ་མི་འཐད་
པར་ཐལ། ཚུར་མཐོང་གི་མིག་ཤེས་ཀྱི་གཟུང་བྱའི་རྟགས་ལས་སྒྲ་མི་རྟག་པར་གསར་དུ་
ངེས་པའི་ཡིད་དཔྱོད་སྐྱེས་པ་གཅིག་ཡོད་པའི་ཕྱིར་ཞེས་པ་ནི། གལ་ཏེ་ལོག་པའི་རྒྱུ་མཚན་
ཅན། །ཞེས་སོགས་རྐང་པ་གཉིས་སོ། །འོ་ན་ཁྱོད་རང་ཚུར་མཐོང་མིག་ཤེས་ཀྱི་བཟུང་བྱའི་
རྟགས་ལས་སྒྲ་མི་རྟག་པར་རྟོགས་པ་ཞིག་མི་སྲིད་ཀྱང་། དེའི་རྟགས་ལས་སྒྲ་མི་རྟག་པར་
འཛིན་པའི་བློ་ཞིག་སྲིད་དམ་མི་སྲིད། སྲིད་ན་དེ་བློ་རིགས་གང་ཡིན་སྙམ་ན། བཤད་པར་
བྱ་སྟེ། ཕྱོགས་ལ་མཐུ་མེད་ཅེས་པའི་དགོངས་པ་ཡིན་པས། རྒོལ་བ་དཔྱོད་ལྡན་ཞིག་ལ་
དེའི་རྟགས་ལས་སྒྲ་མི་རྟག་པར་འཛིན་པའི་བློ་སྐྱེ་བ་མི་སྲིད་དེ། སྒྲ་ཚུར་མཐོང་མིག་ཤེས་ཀྱི་
བཟུང་བྱ་མ་ཡིན་པའི་གནད་ཀྱིས། སྒྲ་འདི་ཚུར་མཐོང་མིག་ཤེས་ཀྱི་གཟུང་བྱ་ཡིན་པའི་རྒྱུ་
55



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། ་
མཚན་གྱིས། སྒྲ་འདི་མི་རྟག་པ་ཡིན་སྙམ་དུ་འཛིན་པའི་རྒོལ་བ་ཤེས་ལྡན་མི་སྲིད་པའི་ཕྱིར།
རྒོལ་བ་མི་མཁས་པ་ཞིག་ལ་སྐྱེས་པ་སྲིད་མོད། དེའི་ཚེ་ཚད་མིན་གསུམ་གྱི་ཟླས་ཕྱེ་བའི་མ་
རྟོགས་པའི་བློར་བསྡུ་དགོས་ཏེ། བློ་རིགས་གཞན་དུ་མི་འཐད་པའི་ཕྱིར། །གསུམ་པ་ནི།
གལ་ཏེ་ལུང་ལ་ཐོས་བསམ་བྱས་པ་ལས་བྱུང་བའི་ཐོས་བྱུང་གི་བློ་དེ་ཡིད་དཔྱོད་ཡིན་ནོ་
ཟེར་ན། ལུང་རྒྱུ་མཚན་དུ་བྱས་པ་ལས་བྱུང་བའི་ཐོས་བྱུང་གི་ཤེས་རབ་ཆོས་ཅན། ཁྱོད་ཡིད་
དཔྱོད་མ་ཡིན་པར་ཐལ། ཁྱོད་རྟགས་རིགས་བཞི་པོ་གང་རུང་ལ་བརྟེན་པའི་བློ་ཡིན་པའི་
ཕྱིར། ཁྱབ་སྟེ། རྟགས་རིགས་བཞི་ལ་བརྟེན་པའི་བློ་རྣམས་ཡིད་དཔྱོད་མིན་པའི་བློ་རིགས་
སོ་སོར་བཤད་ཟིན་པའི་ཕྱིར་རོ། །ཞེས་འཆད་པ་ནི། རང་གཞན་སྡེ་པའི་ལུང་ལས་རྟོགས། །
ཞེས་པ་རྐང་པ་གཉིས་སོ། ། ་ ་
རྩ་བའི་གཉིས་པ་ཕྱིས་འབྱུང་གི་ལོག་རྟོག་དགག་པ་ལ། དཔལ་འཇིགས་མེད་
གྲགས་པ་དབྱངས་ཅན་དགའ་བ་བོ་དོང་པ་ཕྱོགས་ལས་རྣམ་རྒྱལ་གྱིས་རིགས་སྣང་ལས།
རིགས་གཏེར་གྱི་ཡིད་དཔྱོད་འགོག་པའི་ཚིག་རི་མོར་བྲིས་པའི་རྗེས་སུ། འདི་སྐད་ཅེས།
ཅལ་རྒྱུད་མར་གྱུར་པའི་འཇིག་རྟེན་བླུན་པོ་ཕལ་མོ་ཆེ་འདི་དག་ཀྱང་དེའི་རྗེས་སུ་འབྲང་
བར་མཐོང་ངོ༌། །དེ་ནི་སྙིང་པོ་མེད་དེ། རྒྱུ་མཚན་རྣམ་དག་མེད་བཞིན་དུ་ཆུ་ལྡན་གྱི་ཁྲོན་པ་
རྙིང་པ་ན་ཆུ་ཡོད་ངེས་སུ་གསར་དུ་ངེས་པའི་བློ་འདི། མངོན་སུམ་མིན་ཏེ་ལྐོག་གྱུར་གྱི་ཡུལ་
ཅན་ཡིན་པའི་ཕྱིར། རྗེས་དཔག་མིན་ཏེ། རྒྱུ་མཚན་ཡང་དག་ལ་མ་བརྟེན་པའི་ཕྱིར།མ་
རྟོགས་པ་མིན་ཏེ་ཡུལ་དེ་དང་དེ་མིན་དུ་འཛིན་པས་སྟོང་པ་མིན་པའི་ཕྱིར། ལོག་ཤེས་མིན་ཏེ།
རང་ཡུལ་དོན་ལ་ཡོད་ཅིང་ཡོད་པ་ལྟར་བློས་ཀྱང་ཤེས་པའི་ཕྱིར། ཐེ་ཚོམ་མ་ཡིན་ཏེ་ཆུ་ཡོད་
ངེས་སུ་མཐའ་གཅིག་ཏུ་འཛིན་པའི་ཕྱིར། དེས་ན་མཐའ་གཅིག་ཏུ་འཛིན་པའི་ཐེ་ཚོམ་
འདིས་ནི། མོ་གཤམ་བུས་རྒྱུ་རྩལ་དང་ཚ་གྲང་གི་གཞི་མཐུན་དུ་བསྒྲུབ་པ་ཡིན་པའི་ཕྱིར་
དང་། མེད་འཛིན་གྱི་བློ་ལོག་ཤེས་ཡིན་པས་ཡོད་འཛིན་གྱི་བློ་ཚད་མར་འགྱུར་ན་བཅད་
56



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
ཤེས་མི་སྲིད་པར་ཐལ་བའི་ཕྱིར་དང་། རྟོགས་ན་ཡང་དག་པར་རྟོགས་དགོས་ན། ཤེས་ན་
ཡང་དག་པར་ཤེས་དགོས་པ་མཚུངས་པའི་ཕྱིར་དང༌། རྟོགས་པ་ལ་གསར་རྟོགས་དགོས་ན་
ངེས་པ་ལ་ཡང་གསར་ངེས་དགོས་པར་མཚུངས་པའི་ཕྱིར་རོ། །ཞེས་སོགས་བཤད་ཅིང་།
དེང་སང་རི་བོ་དགེ་ལྡན་པར་གྲགས་པ་ཡང་དེའི་རྗེས་ཟློས་དབྱངས་སུ་ལེན་པར་བྱེད་དོ། །
འཇམ་པའི་དབྱངས་ཀྱི་གསུང་གི་ཉིན་བྱེད་ཤར་ཕྱིན། འདི་འདྲའི་མུན་རུམ་དུ་བཞུགས་པ་ ་
འོ་རྒྱལ་བས་ཁོ་བོས་སྤྱན་དྲངས་བར་བགྱིའོ། །ལེགས་པར་བཞེངས་ཤིག །འོ་ན་ཁྱོད་
འདོད་པའི་ཡིད་དཔྱོད་དེས། ཡུལ་ཡང་དག་པར་མ་རྟོགས་ཀྱང་ཡུལ་རྟོགས་ངེས་སུ་
གསུངས་པར་སྣང་མོད། དེ་རྟོགས་པའི་སྒྲུབ་བྱེད་ཅི་ཡིན། ཡུལ་ཡིན་པ་ལ་ཡིན་པ་ལྟར་
འཛིན་པའི་བློ་ཡིན་པའི་ཕྱིར་ཟེར་ན། ཁྱེད་ལ་སྒྲུབ་བྱེད་དེ་བས་ལྷག་པ་མེད་མོད། དེ་ལྟར་ན།
སྒྲ་མི་རྟག་པར་འཛིན་པའི་ཐེ་ཚོམ་ཆོས་ཅན། ཁྱོད་སྒྲ་མི་རྟག་པར་ངེས་པའི་བློ་ཡིན་པར་
ཐལ། ཁྱོད་སྒྲ་མི་རྟག་པ་ཡིན་པ་ལ་ཡིན་པ་ལྟར་འཛིན་པའི་བློ་ཡིན་པའི་ཕྱིར། རྟགས་དེར་
ཐལ། དེ་ཡོད་པའི་ཕྱིར་ཏེ། སྒྲ་རྟག་གམ་མི་རྟག་ཕལ་ཆེར་མི་རྟག་ལས་ཆེ་སྙམ་པའི་ཐེ་ཚོམ་
དེ་དེ་ཡིན་པའི་ཕྱིར།རྩ་བར་འདོད་མི་ནུས་ཏེ་ཐེ་ཚོམ་ཡིན་པའི་ཕྱིར། ཡང་རང་ཡུལ་མཐའ་
གཅིག་ཏུ་འཛིན་པའི་ཐེ་ཚོམ་འདིས། མོ་གཤམ་གྱི་བུས་རྒྱུ་རྩལ་དང་། ཚ་གྲང་གི་གཞི་
མཐུན་བསྒྲུབ་པ་ཡིན་ནོ། །ཞེས་སྨྲ་བའི་དོན། སྒྲ་རྟག་འཛིན་གྱི་བག་ལ་ཉལ་གྱི་ཐེ་ཚོམ་
ཆོས་ཅན། ཐེ་ཚོམ་མིན་པར་ཐལ། རང་ཡུལ་མཐའ་གཅིག་ཏུ་འཛིན་པའི་ཞེན་རིག་ཡིན་
པའི་ཕྱིར་ཟེར་བ་འདི་ཁྱོད་རང་གི་རིགས་པ་བཟང་ཤོས་ཡིན་མོད། ཁོ་བོ་ཅག་ཐེ་ཚོམ་དེ་ལ་
མངོན་གྱུར་དང་བག་ལ་ཉལ་གཉིས་སུ་བྱས་ནས། བག་ལ་ཉལ་དང་མངོན་གྱུར་གྱི་འཛིན་
སྟངས་སོ་སོར་ཕྱེ་བ་དེ་མ་གཟིགས་སམ། དེས་ན། དེ་ཐེ་ཚོམ་བག་ལ་ཉལ་ཡིན་ཡང་། ཐེ་
ཚོམ་མ་ཡིན་པར་ཐལ་བ་མི་འདོད་པས་ག་ལ་སྐྱོན། དེ་ལྟར་མ་ཡིན་ན། ཁྱོད་རང་ལ་ཡང་ཐེ་
ཚོམ་བག་ལ་ཉལ་གྱི་ཐ་སྙད་གཅིག་ཁས་ལེན་ནམ་མི་ལེན། མི་ལེན་ན། འོ་ན་ཕྱོགས་གླང་
57



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གིས་ཕྱོགས་ལ་མཐུ་མེད་སོམ་ཉི་དང༌། །ཞེས་པ་དེས་མ་ངེས་པའི་རྟགས་ལ་བརྟེན་ནས་
བསྒྲུབ་བྱ་ལ་ཐེ་ཚོམ་མངོན་གྱུར་བ་ཅིག་སྐྱེ་བར་བསྟན་པར་ཐལ། དེ་འདྲའི་གཞུང་དོན་
གྲུབ། བག་ལ་ཉལ་གྱི་ཐེ་ཚོམ་ཡང་མེད་པའི་ཕྱིར། འདོད་ན། གཞལ་བྱས་སྒྲ་མི་རྟག་པར་
བསྒྲུབ་པའི་མ་ངེས་པའི་རྟགས་སུ་སོང་བ་ལ་བརྟེན་ནས་སྐྱེས་པའི་སྒྲ་མི་རྟག་པར་འཛིན་
པའི་རྟོག་པ་དེ། ཐེ་ཚོམ་མངོན་གྱུར་བ་ཡིན་པར་ཐལ། དེའི་ཕྱིར། འདོད་མི་ནུས་ཏེ་དེ་ཡིད་
དཔྱོད་ཡིན་པའི་ཕྱིར་རོ། །ཡང་སྒྲ་མི་རྟག་སྟེ་མི་རྟག་པ་ཡིན་པའི་ཕྱིར་ཞེས་བཀོད་པ་ལས།
སྒྲ་མི་རྟག་པར་འཛིན་པའི་ཐེ་ཚོམ་མངོན་གྱུར་བ་གཅིག་སྐྱེ་བར་ཐལ། དེ་ལས་ཐེ་ཚོམ་དག་
སྐྱེ་ཕྱིར་ཞེས་པའི་གཞུང་དོན་གྲུབ་པ་གང་ཞིག །བག་ལ་ཉལ་གྱི་ཐེ་ཚོམ་མེད་པའི་ཕྱིར། །
འདོད་ན། རྒྱུ་མཚན་མེད་བཞིན་དུ་སྒྲ་མི་རྟག་པར་འཛིན་པའི་རྟོག་པ་དེ་ཡང་། ཐེ་ཚོམ་
མངོན་གྱུར་བ་ཡིན་པར་ཐལ། དེའི་ཕྱིར། རྩ་བར་མ་ཁྱབ་ན། གཞུང་གཉིས་པོ་དེའི་དོན་
གང་ཡིན་ཁྱོད་ཀྱིས་སྨོས་ཤིག །གལ་ཏེ་བག་ལ་ཉལ་གྱི་ཐེ་ཚོམ་ཁས་ལེན་ཟེར་ན། དེ་གང་
ཡིན། ངེད་ཡིད་དཔྱོད་དུ་འདོད་པ་དེ་ཡིན་ཟེར་ན། མིང་ལ་མི་རྩོད་མོད། གཞུང་ནས་
བཤད་པའི་བག་ལ་ཉལ་གྱི་ཐེ་ཚོམ་ཁས་ལོངས་ལ། མ་བཤད་པའི་ཡིད་དཔྱོད་དེ་ཞོག་ཅིག །
གཞན་ཡང་གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་རྟོག་པ་ཆོས་ཅན། ཡིད་
དཔྱོད་མ་ཡིན་པར་ཐལ། བག་ལ་ཉལ་གྱི་ཐེ་ཚོམ་ཡིན་པའི་ཕྱིར། །
ཡང་། རྒྱུ་མཚན་མེད་བཞིན་དུ་སྒྲ་མི་རྟག་པར་འཛིན་པའི་རྟོག་པ་ཆོས་ཅན། ཡིད་
དཔྱོད་མ་ཡིན་པར་ཐལ། བག་ལ་ཉལ་གྱི་ཐེ་ཚོམ་ཡིན་པའི་ཕྱིར་རྟགས་གཉིས་ཕྱོགས་གླང་
ཡབ་སྲས་ཀྱི་གཞུང་གིས་བསྒྲུབས་ཟིན། བསལ་བ་གཉིས་ཡིད་དཔྱོད་དུ་ཁས་བླངས་པས་
གསལ་ལོ། །ཡང་གཞལ་བྱའི་རྟགས་ལས་སྒྲ་རྟག་འཛིན་གྱི་རྟོག་པ་ཡིད་དཔྱོད་ཡིན་པར་
ཐལ། གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་རྟོག་པ་དེ་ཡིད་དཔྱོད་ཡིན་པའི་
ཕྱིར། འདོད་ན། བདེན་པ་གསར་ངེས་ཡིན་པར་ཐལ་ལོ། །རྩ་བ་དེར་མ་ཁྱབ་ན། གཞལ་
58



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
བྱའི་རྟགས་ལས་སྒྲ་རྟག་འཛིན་གྱི་རྟོག་པ་ཆོས་ཅན། ཁྱོད་ལོག་ཤེས་ཡིན་པར་ཐལ། ཚད་
མིན་ལྔ་པོ་གང་རུང་གང་ཞིག །གཞན་རྣམས་མ་ཡིན་པའི་ཕྱིར། འདོད་ན་གཞལ་བྱའི་
རྟགས་ལས་སྒྲ་རྟག་འཛིན་གྱི་རྟོག་པ་དེ། གཞལ་བྱ་དང་རྟག་པའི་གཞི་མཐུན་ལ་གནོད་
བྱེད་ཀྱི་ཚད་མ་བསྟན་པས་བཟློག་ནུས་པར་ཐལ། དེ་རྟོག་པ་ལོག་ཤེས་ཡིན་པའི་ཕྱིར།
འདོད་ན། དེ་འདྲའི་གཞི་མཐུན་ལ་གནོད་བྱེད་ཀྱི་ཚད་མ་ཡོད་པར་ཐལ། གཞན་ཡང་། སྒྲ་
མི་རྟག་པར་ངེས་པའི་ཡིད་དཔྱོད་ཆོས་ཅན། ཁྱོད་སྒྲ་མི་རྟག་པར་ངེས་པའི་ངེས་ཤེས་ཡིན་
པར་ཐལ། ཁྱོད་སྒྲ་མི་རྟག་པར་ངེས་པའི་རྟོག་པ་ཡིན་པའི་ཕྱིར། འདོད་ན། ཁྱོད་རྗེས་
དཔག་དང་བཅད་ཤེས་གང་རུང་དུ་ཐལ་བ་དང༌། དེ་སྒྲ་རྟག་འཛིན་གྱི་སྒྲོ་འདོགས་དང་ལྷན་
ཅིག་མི་གནས་འགལ་ཡིན་པར་ཐལ། དེ་སྒྲ་མི་རྟག་པར་ངེས་པའི་ངེས་ཤེས་ཡིན་པའི་ཕྱིར།
འདོད་ན། དེས་དེ་གཅོད་ནུས་པར་ཐལ་ལོ། །ཡང་ཁྱོད་ཀྱིས། མེད་འཛིན་གྱི་བློ་ལོག་ཤེས་
ཡིན་པས་ཡོད་འཛིན་གྱི་བློ་ཚད་མ་ཡིན་དགོས་ན། བཅད་ཤེས་མི་སྲིད་པར་ཐལ་ལོ་ཞེས་
གསུངས་པའི་དགོངས་གཞི་དེ་གང་ཡིན། སྒྲ་མི་རྟག་པར་ངེས་པའི་བཅད་ཤེས་ཚད་མ་ཡིན་
པར་ཐལ། སྒྲ་རྟག་འཛིན་གྱི་རྟོག་པ་ལོག་ཤེས་ཡིན་པའི་ཕྱིར། ཞེས་པའི་མཚུངས་པ་ཞིག་
མཛད་བཞེད་པ་ཨེ་ཡིན། ཡིན་ན་དེ་འདྲ་གནད་མ་དགོངས་པར་སོང་སྟེ། ཁོ་བོ་ཅག་གིས་
གྱ་ཚོམ་དུ། སྒྲ་རྟག་འཛིན་རྟོག་པ་ལོག་ཤེས་ཡིན་ཞེས་མི་སྨྲ་ཡི་བྱས་རྟགས་ལས་སྒྲ་རྟག་
འཛིན་གྱི་རྟོག་པ་ལྟ་བུ་ལོག་ཤེས་སུ་ཁས་ལེན་པ་ཡིན་ལ། དེའི་ཚེ་བྱས་རྟགས་ལས་སྒྲ་མི་
རྟག་པར་ངེས་པའི་ངེས་ཤེས་ཚད་མར་ཐལ། དེའི་ཕྱིར་གསུངས་ན་ཤིན་ཏུ་འདོད་དེ། བྱས་
རྟགས་ལས་སྒྲ་མི་རྟག་པར་ངེས་པའི་བཅད་ཤེས་མེད་པའི་ཕྱིར་རོ། །
གཉིས་པ་མངོན་སུམ་སྣང་ལ་མ་ངེས་པ་དགག་པ་ནི། ཕྱོགས་སྔ་མོ་ན་རེ། ལོག་
ཕྱོགས་ཀྱི་སྒྲོ་འདོགས་དང་མི་འགལ་བར་དོན་རང་གི་མཚན་ཉིད་གསལ་བར་སྣང་བའི་བློ་
དེ་དེའི་མཚན་ཉིད་ཡིན། དབྱེ་ན་ཡུལ་གྱི་རྣམ་པ་མི་གསལ་བ་ཚུར་མཐོང་གི་རྒྱུད་ཀྱི་སྔོན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འཛིན་དབང་མངོན་དེ། སྔོན་པོའི་སྐད་ཅིག་མ་ལ་སྣང་ལ་མ་ངེས་པ་ཡིན་པ་ལྟ་བུ། ཡིད་ཉེ་
བར་མ་གཏད་པ་རྟོག་པ་ནང་དུ་བསྡུས་པའི་གནས་སྐབས་ཀྱི་གཟུགས་འཛིན་དབང་མངོན་ ་
ལྟ་བུ། འཁྲུལ་བའི་རྒྱུ་མཚན་གྱིས་ཟིན་པ་ཉ་ཕྱིས་ལ་དངུལ་དུ་འཁྲུལ་བའི་གང་ཟག་གི་རྒྱུད་
ཀྱི་ཉ་ཕྱིས་འཛིན་པའི་དབང་མངོན་ལྟ་བུ་ཞེས་ཟེར། དེ་དགག་པ་ནི། མངོན་སུམ་ཡིན་ན་ ་་
ཚད་མ་མ་ཡིན་དགོས་པར་ཐལ། སྣང་ལ་མ་ངེས་པའི་མངོན་སུམ་ཡིན་ན། ཚད་མ་མ་ཡིན་
དགོས་པ་གང་ཞིག །མངོན་སུམ་ལ་རང་སྟོབས་ཀྱིས་ཡུལ་ངེས་པའི་བྱ་བ་བྱེད་པ་བཀག་
པའི་ཕྱིར་ཏེ། མངོན་སུམ་ནི་གང་གིས་ཀྱང་ངེས་པར་བྱེད་པ་མ་ཡིན་ཏེ། དེས་གང་ཞིག་
འཛིན་པ་དེ་ཡང་ངེས་པས་ནི་མ་ཡིན་ནོ། །འོ་ན་ཅི་ཡིན་ཞེ་ན་དེར་སྣང་བས་སོ། །དེས་ན་
ངེས་པ་དང་མ་ངེས་པའི་དབང་གིས་མངོན་སུམ་གྱིས་འཛིན་པ་དང་མི་འཛིན་པ་དག་མ་
ཡིན་ནོ། །ཞེས་བཤད་པའི་ཕྱིར། གཞུང་འདི་མངོན་སུམ་ལ་ངེས་བྱ་མེད་པར་འདོད་པ་དག་
གིས། སྒྲ་ཇི་བཞིན་བཤད་པར་ནུས་མོད། རང་ལུགས་ལ་ཅུང་དཀའ་ནའང་། རེ་ཞིག་འདི་
ལྟར་བཤད་དེ། ཕྱོགས་སྔ་མས། མངོན་སུམ་ཚད་མས་རང་ཡུལ་ལ་རང་སྟོབས་ཀྱིས་ངེས་
པའི་བྱ་བ་བྱས་པའི་སྒོ་ནས། སྒྲོ་འདོགས་གཅོད་པར་ཁས་བླངས་པས། མངོན་སུམ་ལ་
འདིའོ་སྙམ་པའི་ངེས་བྱ་ཡོད་པར་དོན་གྱིས་ཁས་བླངས་པར་སོང་བར་དགོངས་ནས་སྐྱོན་
བརྗོད་དེ་ལྟར་མཛད་པ་ཡིན་ནོ། །དོན་དེ་འཆད་པ་ནི། གལ་ཏེ་སྣང་ལ་མ་ངེས་པ། །ཞེས་
སོགས་ཚིག་བཅད་གཅིག་གོ ། །
འདིར་རིགས་སྣང་མཁན་པོ་ན་རེ། རིགས་གཏེར་གྱི་ཕྱོགས་སྔ་བརྗོད་པའི་ལུགས་
སུ་མཛད་ནས། འདི་ལ་ཁ་ཅིག་མངོན་སུམ་སྣང་ལ་མ་རྟོགས་པ་ཚད་མ་མ་ཡིན་ན། མངོན་
སུམ་ཀུན་ཚད་མ་མ་ཡིན་པར་འགྱུར་ཏེ། མངོན་སུམ་ལ་ངེས་པ་བཀག་པའི་ཕྱིར་ཟེར་རོ། །
དེ་ནི་གྱི་ན་སྟེ། ཐ་སྙད་པའི་ཚད་མ་ཡིན་ན་ངེས་པ་འདྲེན་དགོས་པར་ཁྱེད་རང་གིས་ཀྱང་
བཤད་ཅིང་རིགས་ལ། ཞེས་བཤད་ནས། རང་ལུགས། མ་འཁྲུལ་ཤེས་གང་ཞིག་ཡུལ་ཡང་
. 60.



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
དག་པར་མ་རྟོགས་པ་དེ། སྣང་ལ་མ་རྟོགས་པའི་མངོན་སུམ་གྱི་མཚན་ཉིད། དེ་ལ་དང་པོ་པ།
ཡིད་མ་གཏད་པ། འཁྲུལ་རྒྱུ་ཅན་དང་གསུམ་ཡོད་ཅེས་སོགས་བཤད་དོ། །རང་ཡུལ་ལ་
ངེས་པ་མི་འདྲེན་པའི་མངོན་སུམ་ཤིན་ཏུ་མང་བར་སྣང་ཞིང་འཐད་པས། མངོན་སུམ་སྣང་
ལ་མ་རྟོགས་པ་མེད་པ་ཉམས་པའི་ཕྱིར། མངོན་སུམ་ཐམས་ཅད་མ་རྟོགས་པ་ཁོ་ན་ཡིན་ན།
མངོན་སུམ་ཚད་མ་ཉིད་རྟོགས་པའི་གཙོ་བོ་ཡིན་པས་རྟོགས་པའི་གཙོ་བོ་ལ་སྐུར་པ་བཏབ་
པར་འགྱུར་བའི་ཕྱིར་དང་། སྔ་རབས་པས་མངོན་སུམ་སྣང་ལ་མ་ངེས་པ་ཞེས་བཤད་ཀྱང་།
ཞེ་འདོད་ལ་སྣང་ལ་མ་རྟོགས་པའི་མངོན་སུམ་ཞེས་བྱ་བར་འདོད། དེ་ལ་རིགས་གཏེར་ལ་
དགག་པ་བརྗོད་པ་དེ་དག་ནི། ཕྱོགས་སྔའི་ནམ་མ་ལངས་པར། དགག་པའི་ཉི་མ་ཤར་བ་སྟེ།
མངོན་སུམ་ཡིན་ན་རང་ཡུལ་རྟོགས་པས་ཁྱབ་པ་རིགས་གཏེར་བའི་གྲུབ་མཐའི་རྩ་བ་ཡིན་
པས། སྣང་ལ་མ་ངེས་པའི་མངོན་སུམ་བཞེད་ཀྱང་། སྣང་ལ་མ་རྟོགས་པའི་མངོན་སུམ་མི་
བཞེད་པའི་ཁྱད་པར་མ་ཕྱེད་པའི། དམུས་ལོང་གི་མདའ་ལྟར་ནུས་མེད་ཀྱི་ཐལ་བ་འབའ་
ཞིག་ཏུ་སྣང་བའི་ཕྱིར་རོ། །ཁྱེད་རང་ལ་གནོད་བྱེད་ཀྱང་འབྱུང་སྟེ། ཁྱོད་འདོད་པའི་སྣང་ལ་
མ་རྟོགས་པའི་མངོན་སུམ་དེས། ཁོ་རང་གི་ཡུལ་རྟོགས་སམ་མ་རྟོགས། མ་རྟོགས་ན། དེ་
ཆོས་ཅན། ཁྱོད་རང་ཡུལ་རྟོགས་པའི་བློར་ཐལ། རང་ཡུལ་ཡིན་པ་ལ་ཡིན་པ་ལྟར་འཛིན་
པའི་མངོན་སུམ་ཡིན་པའི་ཕྱིར། ཁྱེད་བརྟག་ན་ངེས་པ་མི་རྙེད་པའི་ཚོད་དཔག་ཀྱི་བློས།
ཡུལ་རྟོགས་ཤིང་ངེས་པ་ཁས་བླངས་ནས་ཡུལ་གྱི་གནས་ལུགས་ཇི་ལྟ་བ་བཞིན་མཐོང་བའི་
མངོན་སུམ་གྱིས་ཡུལ་མ་རྟོགས་པར་འདོད་པ་ནི། ཡང་དག་པའི་རྣམ་དཔྱོད་ཆུང་བའི་རྣམ་
འགྱུར་མ་ཡིན་ནམ། མཁས་པ་ཡོད་ན་གཟིགས་ཤིག་གོ །རིམ་གྱིས་འོག་ནས་འགོག་གོ ། །
ད་ནི་རང་ལ་ཅུང་ཟད་དོགས་པ་དཔྱད་ན། གྲངས་ཅན་གྱི་རྒྱུད་ཀྱི་སྒྲ་མི་རྟག་འཛིན་
པའི་མངོན་སུམ་ཆོས་ཅན། ཚད་མ་མ་ཡིན་པར་ཐལ། སྣང་ལ་མ་རྟོགས་པའི་བློ་ཡིན་པའི་
ཕྱིར་ཏེ། སྣང་ལ་མ་ངེས་པའི་བློ་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། སྒྲ་མི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
རྟག་པར་སྣང་ལ་མ་ངེས་པའི་བློ་ཡིན་པའི་ཕྱིར་ཏེ། སྒྲ་མི་རྟག་པ་གསལ་བར་སྣང་བའི་བློ་
གང་ཞིག །དེ་མ་ངེས་པའི་བློ་ཡིན་པའི་ཕྱིར། མ་ཁྱབ་མཚམས་ལ་དེ་ཆོས་ཅན། ཁྱོད་རང་
ཡུལ་ལ་སྣང་ལ་མ་ངེས་པའི་བློ་ཡིན་པར་ཐལ། སྣང་ལ་མ་ངེས་པའི་བློ་ཡིན་པའི་ཕྱིར་
ནའང་མ་ཁྱབ། འདོད་ན། རང་ཡུལ་མ་ངེས་པའི་བློར་ཐལ་ལོ། །འདོད་མི་ནུས་ཏེ་རང་ཡུལ་
ལ་རང་ངེས་ཚད་མ་ཡིན་པའི་ཕྱིར་ཏེ། རང་ངེས་ཚད་མ་ཡིན་པའི་ཕྱིར་ཏེ། སྒྲ་ལ་རང་ངེས་
ཚད་མ་ཡིན་པའི་ཕྱིར། ཡང་དེ་ཆོས་ཅན། ཁྱོད་རང་ཡུལ་ལ་སྒྲོ་འདོགས་ཆོད་པའི་ཚད་མར་
ཐལ། ཁྱོད་ཚད་མ་ཡིན་པའི་ཕྱིར། འདོད་ན། ཁྱོད་རང་ཡུལ་གྱི་གཙོ་བོ་ལ་སྒྲོ་འདོགས་ཆོད་
པའི་ཚད་མར་ཐལ། དེའི་ཕྱིར། འདོད་ན། དེ་སྒྲ་རྟག་འཛིན་གྱི་སྒྲོ་འདོགས་ཆོད་པའི་ཚད་
མར་ཐལ་ལོ། །འདོད་ན་སྒྲ་མི་རྟག་པ་ངེས་པའི་ཚད་མར་ཐལ་ལོ་ཟེར་ན། རང་ཡུལ་གྱི་
གཙོ་བོ་ལ་དེར་ཐལ་ལ་མ་ཁྱབ་ཟེར་དགོས་སམ། ཡང་དེ་ཆོས་ཅན། ཁྱོད་རང་ཡུལ་ངེས་
པའི་ཚད་མ་ཡིན་པར་ཐལ། ཚད་མ་ཡིན་པའི་ཕྱིར། ཁྱབ་སྟེ། ཡོད་མེད་ངེས་པའི་འབྲས་
ཅན་མིན། །ཕྱིར་ན་ཚད་མ་ཉིད་མ་ཡིན། །ཞེས་གསུངས་པའི་ཕྱིར་ནའང་མ་ཁྱབ། གཞུང་
དེའི་དོན་ནི། ཡུལ་དེ་ལ་ངེས་པ་རང་སྟོབས་སམ་གཞན་སྟོབས་ཀྱིས་འདྲེན་པར་མི་བྱེད་ན་
ཚད་མ་མ་ཡིན། ཞེས་པའི་དོན་ཡིན་བྱས་པ་ལ། སྒྲ་མི་རྟག་པ་ལ་ངེས་པ་གཏན་ནས་མི་
འདྲེན་པའི་ཚུར་མཐོང་གི་རྒྱུད་ཀྱི་སྒྲ་མི་རྟག་པར་འཛིན་པའི་མངོན་སུམ་ཆོས་ཅན། དེར་
ཐལ། དེའི་ཕྱིར་ཟེར་ན་ལན་ཅི་འདེབས་སོམས་ཤིག་གོ ། །
གསུམ་པ་མངོན་སུམ་བཅད་ཤེས་དགག་པ་ལ་བཞི། སྤྱིར་དགག །མངོན་སུམ་
བཅད་ཤེས་བྱེ་བྲག་ཏུ་དགག །ཕྱིས་བྱུང་གི་ལོག་རྟོག་དགག་པ། རང་ལུགས་ཀྱི་གནད་
བཤད་པའོ། །དང་པོ་ལ། ཕྱོགས་སྔ་མ་ན་རེ། སྔར་རྟོགས་ཟིན་གྱི་བྱེད་པ་མ་ཉམས་པའི་
དོན་ལ་བཟློག་ཕྱོགས་ཀྱི་སྒྲོ་འདོགས་དང་འགལ་བར་འཇུག་པའི་རིག་པ། བཅད་ཤེས་ཀྱི་
མཚན་ཉིད། དབྱེ་ན་མངོན་སུམ་བཅད་ཤེས་དང༌། རྟོག་པ་བཅད་ཤེས་ལྟ་བུ་གཉིས་ཡོད་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
ཟེར་རོ། །འོ་ན་ཉོན་ཅིག །སྔོ་འཛིན་དབང་མངོན་གྱིས་དྲངས་ནས་སྐྱེས་པའི་སྔོན་པོ་དྲན་
པའི་དྲན་ཤེས་ཆོས་ཅན། ཁྱོད་ཚད་མིན་གྱི་བློ་གསུམ་པོ་གང་རུང་དུ་མ་འདུས་པའི་ཚད་
མིན་གྱི་བློ་ཟུར་པར་འཇོག་པ་མི་འཐད་པར་ཐལ། ཁྱོད་མ་རྟོགས་པའི་བློ་ཡིན་པའི་ཕྱིར་ཏེ།
ཁྱོད་རང་གི་ཉེར་ལེན་སྔོ་འཛིན་དབང་མངོན་གྱིས་རྟོགས་ཟིན་པའི་སྔོན་པོ་དེ་ཉིད་སླར་ཡང་
དྲན་པའི་ཚུལ་གྱིས་བསྣན་ནས་འཛིན་པའི་ཤེས་པ་ཡིན་པའི་ཕྱིར། འདི་ལྟ་བུའི་བཅད་ཤེས་
ཀྱི་འཇོག་མཚམས་མ་རྙེད་ན། རྣམ་མཁྱེན་སྐད་ཅིག་མ་གཉིས་པ་རྟོགས་ཟིན་རྟོགས་པའི་
བློར་ཐལ་བའི་ཉེས་པ་སྤོང་མི་ནུས་པས་ཡིད་ལ་དྲན་དགོས་སོ། ། །
ཡང་བཅད་ཤེས་དེ་ཚད་མིན་གྱི་བློ་རིགས་ཟུར་པར་འཇོག་པ་མི་འཐད་པར་ཐལ།
ཁྱོད་ཀྱི་འདོད་པ་གང་ཡིན་རིགས་པས་དཔྱད་ན། མ་རྟོགས་པའི་བློ། ལོག་ཤེས། ཚད་མ་
གསུམ་པོ་གང་རུང་དུ་འདུས་པའི་ཕྱིར། སྔར་མངོན་རྗེས་གཉིས་ཀྱིས་རྟོགས་ཟིན་པ་དེ་སླར་
ཡང་དྲན་པའི་ཚུལ་གྱིས་འཛིན་པའི་ངེས་ཤེས་ལ་འཇོག་ན། དེ་བཅད་ཤེས་མཚན་ཉིད་པ་
ཡིན་པས་མ་རྟོགས་པའི་བློར་འདུས། སྔར་ཚད་མ་གཉིས་ཀྱིས་རྟོགས་ཟིན་པའི་སྔོན་པོ་དེ།
ད་ལྟར་གྱི་སྔོན་པོ་འདི་ཡིན་ནོ་སྙམ་དུ་འཛིན་པའི་བློ་ལ་འཇོག་ན་དེ་ལོག་ཤེས་སུ་འདུས།
ད་ལྟ་དྲན་པའི་རྟགས་ཀྱིས་སྔར་མངོན་རྗེས་གཉིས་ཀྱིས་རྟོགས་པའི་མྱོང་བ་དཔོག་པའི་བློ་
ལ་འཇོག་ན་དེ་རྗེས་དཔག་ཚད་མར་འདུས། ད་ལྟ་དྲན་བཞིན་པའི་གསལ་རིག་གི་ཆ་ལ་
འཇོག་ན་དེ་རང་རིག་ཏུ་འདུས་པའི་ཕྱིར། ཞེས་འཆད་པ་ནི། བཅད་ཤེས་རིགས་པས་
མཐའ་བཅད་ན། །ཞེས་སོགས་ཤོ་ལོ་ཀ་གཅིག་དང་། རང་འགྲེལ་ལས། དཔྱད་ན་བཅད་
ཤེས་མ་རྟོགས་པར་འདུ་སྟེ། ཚད་མའི་ཡུལ་སྐད་ཅིག་མ་ཉིད་ཀྱིས་འགགས་ཟིན་པའི་ཕྱིར་
དང༌
། མ་འགགས་སུ་ཟིན་ཀྱང་སྔར་བློས་རྟོགས་ཟིན་པའི་ཕྱིར་ཕྱིས་རྟོགས་པར་བྱ་རྒྱུ་མེད་དེ།
ཤིང་བཅད་ཟིན་པས་སྟ་རེ་གཅོད་བྱེད་མ་ཡིན་པའམ། གྲུབ་ཟིན་པས་མ་གྲུབ་པར་འདུ་བ་
བཞིན་ནོ། །བལྟ་བྱ་མེད་པའི་ལྟ་བྱེད་ཤེས་བྱ་མེད་ཀྱང་ཤེས་བྱེད་དུ་འདོད་པ་ནི་གྲངས་ཅན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གྱི་ལུགས་སོ། །ཞེས་སོགས་བྱུང༌། དེ་ཡང་གནད་བསྡུས་ན། སྔོ་འཛིན་དབང་མངོན་གྱིས་
དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་དེས། སྔོན་པོ་གསར་དུ་མ་རྟོགས་ཏེ། དེའི་
ཉེར་ལེན་སྔོ་འཛིན་དབང་མངོན་གྱིས་རྟོགས་ཟིན་པའི་སྔོན་པོ་དེ་ཉིད། དོན་སྤྱིའི་ཚུལ་གྱིས་
སླར་ཡང་དྲན་པའི་དྲན་ཤེས་ཙམ་ཡིན་པའི་ཕྱིར། འོན་ཀྱང་དེས་སྔོན་པོའི་དོན་སྤྱི་ནི་གསར་
དུ་ཤེས་ཏེ། དེའི་ཉེར་ལེན་སྔོ་འཛིན་དབང་མངོན་དེས། སྔོན་པོའི་དོན་སྤྱི་མ་རྟོགས་པའི་
ཕྱིར་རོ། །གནད་འདི་དྲན་དགོས་སོ། ། - ་
གཉིས་པ་ལ་གཉིས་ཏེ། འགལ་བ་ལ་གཞི་མཐུན་དགག་པ་དང༌། དབང་ཤེས་
རིགས་ལ་ཚད་མ་ཡིན་པ་དགག་པའོ། །དང་པོ་ནི། སྔོ་འཛིན་དབང་མངོན་དང་། སྔོན་པོ་
དྲན་པའི་དྲན་ཤེས་ཀྱི་གཞི་མཐུན་མེད་དེ། དེ་གཉིས་ངོ་བོ། ཡུལ་དུས་འཛིན་སྟངས་འགལ་
བའི་ཕྱིར་ཏེ། སྔོ་འཛིན་དབང་མངོན་དེ་ངོ་བོ་རྟོག་བྲལ། ཡུལ་སྔོན་པོ་རང་མཚན། དུས་
སྔོན་པོ་ད་ལྟར་བའི་རྣམ་པ་ཤར་བའི་སྒོ་ནས། འཛིན་སྟངས་གསལ་ལ་མ་འདྲེས་པའི་ཚུལ་
གྱིས་འཛིན། དེས་དྲངས་པའི་སྔོན་པོ་དྲན་པའི་དྲན་ཤེས་དེ། ངོ་བོ་རྟོག་པ། ཡུལ་སྔོན་པོའི་
དོན་སྤྱི། དུས་སྔོན་པོ་འདས་པ་སླར་ཡང་དྲན་པའི་སྒོ་ནས། འཛིན་སྟངས་མི་གསལ་བ་
འདྲེས་པའི་ཚུལ་གྱིས་འཛིན་པའི་བློ་ཡིན་པའི་ཕྱིར། ཞེས་འཆད་པ་ནི། མངོན་སུམ་རྟོག་
བྲལ་ད་ལྟར་བ། །ཞེས་སོགས་ཤློ་ཀ་གཅིག་གོ །དེས་ན་བཅད་ཤེས་ཀྱི་འཇོག་མཚམས་ཀྱི་
གནད་ནི། བཅད་ཤེས་འདས་པ་དྲན་པ་ཡིན། །ཞེས་པ་འདི་ཉིད་ཀྱིས་བསྟན་པ་ཡིན་ཏེ།
བཅད་ཤེས་སུ་འཇོག་པ་ལ། རང་གི་ཉེར་ལེན་ཚད་མ་སྔ་མས་བྱ་བ་བྱས་ཟིན་གྱི་འདས་པའི་
དྲན་འདུན་ཡོད་པ་གཅིག་དགོས་པར་བསྟན་པའི་ཕྱིར། གནད་འདི་མ་རྟོགས་པར། རྟོགས་
ཟིན་རྟོགས་པ་ཞེས་པའི་ཚིག་ཙམ་ལ་འཁྲུལ་ནས། མངོན་སུམ་བཅད་ཤེས་སུ་བཅོས་པ་
དང༌། ཕྱིས་བྱུང་དག་གིས་དེ་འགོག་པའི་ངལ་བ་ལྷུར་ལེན་པ་ནི། རྒྱུད་ངལ་བ་ཙམ་དུ་ཟད་དེ། །
བཅད་ཤེས་ངོས་མ་ཟིན་པའི་རྣམ་འགྱུར་དུ་སྣང་བའི་ཕྱིར་རོ། །གཉིས་པ་ནི། མངོན་སུམ་
64་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
བཅད་ཤེས་ཡོད་དེ། མངོན་སུམ་རྟོགས་ཟིན་མ་རྗེད་པའི་གནས་སྐབས་ཀྱི་སྔོ་འཛིན་དབང་
མངོན་ཕྱི་མ་རྣམས་བཅད་ཤེས་ཡིན་པའི་ཕྱིར་ཏེ། དེ་སྔོན་པོ་རྟོགས་ཟིན་རྟོགས་པའི་བློ་
ཡིན་པའི་ཕྱིར། སྔོ་འཛིན་དབང་མངོན་ཚད་མ་དེ་ཡང་ཁོ་རང་གི་འཇུག་ཡུལ་སྔོན་པོའི་
རིགས་རྒྱུན་ཙམ་ལོ་ཚད་མ་ཡིན་གྱི། ཁོ་རང་གི་གཟུང་ཡུལ་སྔོན་པོའི་སྐད་ཅིག་གི་ཆ་ལ་
ཚད་མ་མ་ཡིན་ཏེ། དེ་ལ་ངེས་པ་འདྲེན་མི་ནུས་པའི་ཕྱིར་ཞེས་ཟེར་བ། ཕྱོགས་སྔ་མའི་ཞེ་
འདོད་ཀྱི་སྙིང་པོ་ཁོ་ན་ཡིན་ཞིང་། དེ་འགོག་བྱེད་ཀྱང་དོན་ཧྲིལ་གྱིས་དྲིལ་ན། སྔོན་པོ་
རྟོགས་ཟིན་མ་རྗེད་པའི་གནས་སྐབས་ཀྱི་སྔོ་འཛིན་དབང་མངོན་ཆོས་ཅན། ཁྱོད་བཅད་
ཤེས་མ་ཡིན་པར་ཐལ། ཁྱོད་རང་གི་ཉེར་ལེན་ཚད་མ་སྔ་མས་རྟོགས་ཟིན་གྱི་ཡུལ་གྱི་རྣམ་
པ་སླར་ཡང་དྲན་པའི་ཚུལ་གྱིས་འཛིན་པའི་བློ་མིན་པའི་ཕྱིར། མ་གྲུབ་ན་རྟོག་པར་ཐལ་ལོ་
ཞེས་པ་འདི་ཉིད་ཀྱིས་ཆོག་མོད། འོན་ཀྱང་ཕྱོགས་སྔ་མའི་བློའི་འཇུག་པ་རྫོགས་པར་
འགོག་པའི་ཕྱིར་ཅུང་ཟད་བརྗོད་ན། འོ་ན་སྔོན་པོའི་རིགས་རྒྱུན་དེ་ཅི་ལ་ཟེར། སྔོན་པོ་སྐད་
ཅིག་སྔ་ཕྱིའི་ཕྲེང་བ་ཙམ་ལ་ཟེར་རམ། མུ་སྟེགས་པས་འདོད་པའི་སྔོན་པོ་ཉིད་ཅེས་པའི་སྤྱི་
དེ་ལ་ཟེར་རམ། སྔོ་འཛིན་རྟོག་པ་ལ་སྔོ་མིན་བཅད་ཙམ་དུ་སྣང་བ་དེ་ལ་ཟེར། དང་པོ་ལྟར་
ན་མི་འཐད་དེ། སྔོན་པོ་སྐད་ཅིག་སྔ་ཕྱི་སོ་སོ་བ་ལས་གཞན་པའི་སྔོན་པོའི་རིགས་རྒྱུན་མེད་
པའི་ཕྱིར། གཉིས་པ་ལྟར་ན་མི་འཐད་དེ། དེ་མུ་སྟེགས་ཁོ་ནའི་ལུགས་ཡིན་པའི་ཕྱིར།
གསུམ་པ་ལྟར་ན་མི་འཐད་དེ། དེ་དོན་སྤྱི་ཡིན་པས་ཚུལ་མཐོང་དབང་མངོན་གྱི་ཡུལ་མ་
ཡིན་པའི་ཕྱིར་རོ། །དོན་དྲིལ་ན། སྔོ་འཛིན་དབང་མངོན་སྐད་ཅིག་སྔ་ཕྱི་ཀུན་ཆོས་ཅན།
ཁྱོད་རྣམས་ལ་ཚད་མ་ཡིན་མིན་གྱི་ཁྱད་པར་མེད་པར་ཐལ། ཁྱོད་རྣམས་རང་རང་གི་གཟུང་
ཡུལ་རེ་གསར་མཐོང་ཡིན་པར་མཚུངས་པའི་ཕྱིར། ཞེས་འཆད་པ་ལ། རིགས་རྒྱུན་འཛིན་
པ་མངོན་སུམ་སྟེ། །ཞེས་པ་ནས། གཞི་མཐུན་རིགས་པ་ཤེས་པས་བཀག །ཅེས་པའི་བར་
བྱུང་ངོ་། །
65



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གསུམ་པ་ཕྱིས་བྱུང་གི་ལོག་རྟོག་དགག་པ་ལ། རིགས་སྣང་མཁན་པོ་འཇིགས་མེད་
གྲགས་པའི་གསུང་ལས། རིགས་གཏེར་གྱི་བཅད་ཤེས་འགོག་པའི་ཐད་རི་མོར་བྲིས་ནས་
འདི་སྐད་ཅེས། བཅད་ཤེས་ཡིན་ན། རྟོག་པ་ཡིན་པས་ཁྱབ་ཅེས་པ་ནི། རི་བོང་ཅལ་གྱི་རྣམ་
ཐར་སྐྱོང་བ་རྣམས་ཀྱི་ལུགས་ཡིན་གྱི། སྨྲ་བའི་སེང་གེ་ཁོ་བོ་ཅག་ལ་ནི་དེ་ལྟ་བུའི་གནས་
མེད་དེ། སྔོན་པོ་རྟོགས་ཟིན་མ་རྗེད་པའི་གནས་སྐབས་ཀྱི་སྔོ་འཛིན་མངོན་སུམ་ནི། བཅད་
ཤེས་ཡིན་ཏེ། སྔོན་པོ་ལ་མ་འཁྲུལ་པའི་རིག་པ་ཡིན་པའི་ཕྱིར་དང་། རང་གི་སྐད་ཅིག་སྔ་
མས་སྔོན་པོ་ལ་ངེས་པ་དྲངས་ཟིན་པས། སྔོན་པོ་རྟོགས་ཟིན་མ་རྗེད་པའི་གནས་སྐབས་ཀྱི་
བློ་ཡིན་པའི་ཕྱིར། གལ་ཏེ་སྔོ་འཛིན་མངོན་སུམ་དེ་རང་གི་གཟུང་དོན་སྐད་ཅིག་མ་ལ་ཚད་
མ་ཡིན་པས། སྔར་མ་རྟོགས་པ་རྟོགས་པ་ཡིན་ནོ། །ཞེ་ན། དེ་ནི་རྣམ་པར་འཁྱམ་པ་ཡིན་ཏེ།
བྱིས་པའི་མངོན་སུམ་རྣམས་འཇུག་ཡུལ་ལམ་རྒྱུན་ལ་ཚད་མ་མ་ཡིན་པར། སྣང་ཡུལ་ལམ་
སྐད་གཅིག་གི་ཆ་ལ་ཚད་མར་འགྱུར་ན། བྱིས་པ་རྣམས་ཀྱིས་དངོས་པོ་སྐད་ཅིག་གིས་
འཇིག་པ་མངོན་སུམ་ཚད་མས་རྟོགས་པའི་ཕྱིར། འཕགས་པའི་བདེན་པ་མངོན་སུམ་དུ་
རྟོགས་པར་ཐལ་བས། བྱིས་པ་རྣམས་འབད་མེད་དུ་གྲོལ་བར་འགྱུར་བའམ། འཕགས་པ་
རྣམས་འབད་ཀྱང་མི་གྲོལ་བར་འགྱུར་རོ། །ཞེས་སོགས་གཟེངས་བསྟོད་དེ་སྨྲ་བར་མཛོད།
འདི་ཡང་སྣང་སེལ་གྱི་འཇུག་པ་ཕྲ་མོ་ཐུགས་སུ་མ་བྱོན་པའི་རྣམ་འགྱུར་ཡིན་ཏེ། མངོན་
སུམ་ནི་དྲན་ཤེས་མ་ཡིན་པས་བཅད་ཤེས་སུ་མི་རུང་སྟེ། དྲན་ཤེས་མིན་པ་ལ་བཅད་ཤེས་སུ་
བཤད་པའི་ལུང་རིགས་མེད་པའི་ཕྱིར། མངོན་སུམ་ལ་དྲན་ཤེས་ཀྱང་མི་རུང་སྟེ། དྲན་ཤེས་
ནི་སྔར་གྱི་རྣམ་པ་སླར་ཡང་དྲན་པའི་དྲན་འདུན་ལ་བྱེད་དགོས་ཤིང་། དེ་འདྲ་རྟོག་བློ་ཁོ་
ནའི་ཁྱད་ཆོས་ཡིན་པའི་ཕྱིར། དེས་ན་ཁྱེད་ཀྱི་རིགས་པ་སྔོན་པོ་རྟོགས་ཟིན་མ་རྗེད་པའི་
གནས་སྐབས་ཀྱི་བློ་ཡིན་པའི་ཕྱིར་ཞེས་པ་འདི་ལ་སྙིང་པོ་མེད་དེ། སྔོ་འཛིན་དབང་མངོན་
ཕྱི་མ་ཁོ་རང་ཁོ་རང་གིས་རྟོགས་ཟིན་མ་རྗེད་པའི་བློ་ཡིན་པ་ནི་མི་འགྲུབ། དེའི་གནས་
66



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
སྐབས་ན་ཡོད་པའི་བློ་ཡིན་པར་ཐལ་ལ་ཁྱབ་པ་མ་ངེས་པའི་ཕྱིར། དང་པོ་གྲུབ་སྟེ། རང་
གིས་རྟོགས་ཟིན་མ་རྗེད་པ་ཡིན་ན། རྟོགས་ཟིན་དེ་སླར་ཡང་དྲན་ལམ་དུ་བྱེད་དགོས་པས་
རྟོག་བློ་ལས་མ་འདས་པའི་ཕྱིར། ཡང་ཁྱེད་ཀྱིས་སྔོ་འཛིན་དབང་མངོན་རྣམས་སྔོན་པོའི་
རྒྱུན་ལ་ཚད་མར་འཇོག་གི་སྐད་ཅིག་ལ་ཚད་མར་མི་འཇོག་ཅེས་སྨྲས་པ་ནི། སྣང་འཇུག་གི་
རྣམ་པ་ཙམ་ཡང་མ་ཤར་བ་ཡིན་ཏེ། སྔོན་པོའི་སྐད་ཅིག་སོ་སོ་ལས་མ་གཏོགས་པའི་སྔོན་
པོའི་རྒྱུན་ཞེས་བྱ་བ་སྔོན་པོའི་གནས་ཚུལ་ལ་གྲུབ་པ་ཡོད་དམ་མེད། ཡོད་ན་རིགས་པའི་
གཞུང་ལུགས་དང་འགལ་ཞིང་། མེད་ན་ཁོ་སྔོ་འཛིན་མངོན་སུམ་ཚད་མར་འགྲོ་བའི་ཡུལ་
ཡིན་པ་འགལ་ཏེ། མངོན་སུམ་རྣམས་ཀྱིས་དོན་ཇི་ལྟ་བ་བཞིན་མཐོང་དགོས་པའི་ཕྱིར།
ཡང་ཁྱོད་ཀྱིས། བྱིས་པའི་མངོན་སུམ་རྣམས་སྐད་ཅིག་གི་ཆ་ལ་ཚད་མ་ཡིན་ན། བྱིས་པ་
རྣམས་ཀྱིས་སྐད་ཅིག་གིས་འཇིག་པ་ཚད་མས་རྟོགས་པའི་ཕྱིར། བྱིས་པ་རྣམས་འབད་མེད་
དུ་གྲོལ་བའམ། འཕགས་པ་རྣམས་འབད་ཀྱང་མི་གྲོལ་བར་འགྱུར་ཞེས་པ་འདི། ཁྱེད་ཀྱི་
རིགས་པ་བཟང་ཤོས་སུ་སྣང་མོད། གྲུབ་མཐའ་གོང་འོག་གི་ཤན་མ་ཕྱེད་པའི་རྣམ་འགྱུར་
ཡིན་ཏེ། ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་དེས། གཟུགས་ཀྱི་གནས་
ལུགས། མངོན་སུམ་དུ་རྟོགས་ཀྱང་བདེན་བཞིའི་གནས་ལུགས་མངོན་སུམ་དུ་མ་རྟོགས་
པའི་ཕྱིར་ཏེ། ཆོས་གཅིག་གི་གནས་ལུགས་མངོན་སུམ་དུ་རྟོགས་པས། ཆོས་ཀུན་གྱི་
གནས་ལུགས་མངོན་སུམ་དུ་རྟོགས་པ་ཞིག་དགོས་སོ་ཞེས་པ་འདི། ཐེག་ཆེན་དབུ་མའི་
སྐབས་སུ་མཛེས་པ་ཡིན་གྱི་དངོས་སྨྲ་བའི་སྐབས་སུ་བབ་བཅོལ་ཡིན་པའི་ཕྱིར་དང༌།
གཟུགས་ཀྱི་གནས་ལུགས་མངོན་སུམ་དུ་མཐོང་བའི་ཚུལ་མཐོང་མིག་ཤེས་ཁས་ལེན་པ་
འདི། མདོ་སྡེ་པའི་གྲུབ་མཐའི་གནད་ཀྱིས་ཡིན་གྱི། དབུ་མའི་སྐབས་སུ་ཁས་བླངས་ན་
བབ་བཅོལ་ཡིན་པའི་ཕྱིར། དེས་ན་མདོ་སྡེ་པའི་སྐབས་འདིར་སྒོམ་བྱུང་དུ་གྱུར་པའི་ཡིད་
ཤེས་རྟོག་མེད་ཀྱིས་བདེན་བཞིའི་གནས་ལུགས་མངོན་སུམ་དུ་མཐོང་ན་གྲོལ་བར་འདོད་ཀྱི།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
མིག་ཤེས་ཀྱིས་གཟུགས་སུ་གྱུར་པའི་སྡུག་བསྔལ་བདེན་པའི་གནས་ལུགས་ཙམ་མཐོང་
སྲིད་ནའང་། དེས་གྲོལ་མི་དགོས་པའི་ཕྱིར་རོ། །དེ་ལྟ་མ་ཡིན་ན་ཁྱེད་རང་ཡང་དགོངས་
ཤིག །སོ་སོ་སྐྱེ་བོ་རྣམས་འབད་མེད་དུ་གྲོལ་བའམ། འཕགས་པ་རྣམས་འབད་ཀྱང་མི་
གྲོལ་བར་ཐལ། སོ་སོ་སྐྱེ་བོས་འཕགས་པའི་བདེན་པ་མངོན་སུམ་དུ་མཐོང་བའི་ཕྱིར་ཏེ།
དེས་སྐད་ཅིག་གིས་འཇིག་པ་མངོན་སུམ་དུ་མཐོང་བའི་ཕྱིར་ཏེ། ཚུར་མཐོང་མིག་ཤེས་ཀྱིས་
གཟུགས་སྐད་ཅིག་གིས་འཇིག་པ་མངོན་སུམ་དུ་མཐོང་བའི་ཕྱིར་ཏེ། དེས་གཟུགས་ཀྱི་མི་
རྟག་པ་མངོན་སུམ་དུ་མཐོང་བའི་ཕྱིར་ཏེ། དེ་གཟུགས་མངོན་སུམ་དུ་མཐོང་བའི་མངོན་
སུམ་གང་ཞིག །དེ་ཕྱིར་དངོས་པོ་མཐོང་བ་ཡིས། །ཞེས་སོགས་བཤད་པའི་ཕྱིར་རོ། །ཁྱབ་
པ་རིམ་བཞིན་ཁྱེད་རང་གིས་ཇི་ལྟར་སྨྲས་པ་དེ་དྲན་གསོས་ཤིག །གལ་ཏེ་ཚུར་མཐོང་
དབང་མངོན་གྱིས་སྐད་ཅིག་གིས་འཇིག་པ་མངོན་སུམ་དུ་མཐོང་བས། ཚུར་མཐོང་དེས་དེ་་
མངོན་སུམ་དུ་མཐོང་མི་དགོས་སོ་ཞེ་ན། དགོས་པར་ཁྱོད་རང་གིས་སྔར་ཁས་བླངས་པ་
ཡང་ཡིན་མོད། མིན་ཡང་། ངེད་ཀྱིས་ཀྱང་། ཚུར་མཐོང་དེའི་དབང་མངོན་གྱིས་གཟུགས་
ཀྱི་འཇིག་པ་རྟོགས་ཀྱང་། ཚུར་མཐོང་དེས་དེ་རྟོགས་མི་དགོས་སོ་ཞེས་འདོད་པས་ཁྱོད་ཀྱི་
སྐྱོན་དེས་ག་ལ་གནོད། གལ་ཏེ་ངེད་ལ་མཐོང་རྟོགས་གནད་མི་གཅིག་པས། ཚུར་མཐོང་
མིག་ཤེས་ཀྱིས། གཟུགས་ཀྱི་འཇིག་པ་མཐོང་ཡང་མ་རྟོགས་སོ་ཟེར་ན། ཟེར་དུ་ཆུག་མོད་
མཐོང་བ་ལ་སྦྱོར་བས་སྐྱོན་ཇི་ལྟ་བ་བཞིན་མཚུངས་ཏེ། གོང་དུ་བཤད་པ་ལས་ཤེས་པའི་
ཕྱིར་རོ། །འདི་ལྟ་བུ་སྨྲ་བ་དག་སྨྲ་བའི་སེང་གེ་ཡིན་ན། གཞན་དག་ཅིའི་ཕྱིར་མ་ཡིན་གཟུ་
བོས་དཔྱོད་ཅིག ། ། །
ད་ནི་རང་ལ་ཡང་དོགས་པ་འདི་ལྟར་དཔྱད་དེ། འོ་ན་ཚུར་མཐོང་གི་གཟུགས་འཛིན་
དབང་མངོན་ཆོས་ཅན། ཁྱོད་འཕགས་པའི་བདེན་བཞི་མངོན་སུམ་དུ་རྟོགས་པའི་བློ་ཡིན་
པར་ཐལ། ཁྱོད་བདག་མེད་མངོན་སུམ་དུ་རྟོགས་པའི་བློ་ཡིན་པའི་ཕྱིར་ཏེ། གཟུགས་ཀྱི་
6



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
སྟེང་གི་བདག་མེད་མངོན་སུམ་དུ་རྟོགས་པའི་བློ་ཡིན་པའི་ཕྱིར་ཏེ། གཟུགས་མངོན་སུམ་དུ་
རྟོགས་པའི་བློ་གང་ཞིག །གཟུགས་ཀྱི་སྟེང་གི་བདག་མེད་དེ། གཟུགས་ཀྱི་ཡོན་ཏན་ཡིན་
པའི་ཕྱིར་ཟེར་ན། ཁོ་བོ་ནི་འདིར་མ་ཁྱབ་བསམ་སྟེ། དེ་ཕྱིར་དངོས་པོ་མཐོང་བ་ཡིས། །
ཞེས་སོགས་དོན་ནི། གཟུགས་འཛིན་མངོན་སུམ་དེས། གཟུགས་དང་དབྱེར་མེད་རྫས་
གཅིག་པའི་ཡོན་ཏན་རྣམས་མཐོང་བར་བསྟན་གྱི། གཟུགས་དང་རྫས་གཅིག་པ་ཙམ་དང་།
གཟུགས་ཀྱི་སྟེང་གི་ལྡོག་པ་མེད་དགག་གི་ཡོན་ཏན་རྣམས་མཐོང་བར་མ་བསྟན་པའི་ཕྱིར།
དང་པོ་དེ་ལྟར་བསྟན་ན་བུ་རམ་གྱི་གཟུགས་འཛིན་པའི་ཚུར་མཐོང་དབང་མངོན་དེས། བུ་ -
རིམ་གྱི་རོ་མངོན་སུམ་དུ་མཐོང་བར་ཐལ། འདོད་པ་གང་ཞིག །བུ་རམ་གྱི་རོ་གཟུགས་
གཉིས་པོ་དེ་རྫས་གཅིག་ཡིན་པའི་ཕྱིར་ཏེ། དེ་གཉིས་དངོས་རྒྱུ་ཚོགས་པ་གཅིག་ལས་སྐྱེས་
པའི་ཕྱིར་རོ། །ཕྱི་མ་དེ་ལྟར་བསྟན་ན། ཚུར་མཐོང་གི་རྒྱུད་ཀྱི་སྔོན་འཛིན་དབང་མངོན་དེས་
སྔོན་པོའི་དོན་སྤྱི་ཡང་མངོན་སུམ་དུ་མཐོང་བར་ཐལ། དེས་སྔོན་པོའི་སྟེང་གི་བདག་མེད་
མངོན་སུམ་དུ་མཐོང་བའི་ཕྱིར། འདོད་ན། རང་གི་མཚན་ཉིད་རྟོགས་འོག་ཏུ། །སྤྱི་ཡི་རྣམ་
པར་ཤེས་པ་ཐོབ། །ཅེས་སོགས་མི་འཐད་པར་ཐལ་ལོ། །རྩ་བར་འདོད་ན་དེ་ཆོས་ཅན།
ཁྱོད་འཕགས་རྒྱུད་ཀྱི་ཤེས་པ་ཡིན་པར་ཐལ། ཁྱོད་བདག་མེད་མངོན་སུམ་དུ་རྟོགས་པའི་
བློ་ཡིན་པའི་ཕྱིར། དོན་གྱི་སྙིང་པོ་ལ་ནི་ཁྱབ་པ་ཡོད་དེ། ཚིག་ལ་མཁས་པ་རྣམས་ལ་ནི་
བཟོད་པར་གསོལ་ལོ། །ཡང་ཚུར་མཐོང་གི་རྒྱུད་ཀྱི་སྔོན་འཛིན་དབང་སྔོན་སྐད་ཅིག་མ་
གཉིས་པ་ཆོས་ཅན། ཚད་མ་མིན་པར་ཐལ། བཅད་ཤེས་ཡིན་པའི་ཕྱིར་ཏེ། རྟོགས་ཟིན་
རྟོགས་པའི་བློ་ཡིན་པའི་ཕྱིར་ཏེ། སྔོན་པོ་རྟོགས་ཟིན་རྟོགས་པའི་བློ་ཡིན་པའི་ཕྱིར། མ་
གྲུབ་ན་དེར་ཐལ། ཚུར་མཐོང་གི་རྒྱུད་ཀྱི་སྔོན་འཛིན་དབང་མངོན་སྐད་ཅིག་མ་དང་པོ་དེས།
སྔོན་པོ་རྟོགས་ཟིན་པའི་ཕྱིར། མ་ཁྱབ་ན། དེ་ཆོས་ཅན། ཁྱོད་རྟོགས་ཟིན་རྟོགས་པའི་བློ་
ཡིན་པར་ཐལ། ཁྱོད་སྔོན་འཛིན་དབང་མངོན་སྐད་ཅིག་མ་དང་པོས། རྟོགས་ཟིན་རྟོགས་
69་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
པའི་བློ་ཡིན་པའི་ཕྱིར་ཏེ། ཁྱོད་དེས་རྟོགས་ཟིན་པ་རྟོགས་པའི་བློ་ཡིན་པའི་ཕྱིར་ན་མ་ཁྱབ། །
མ་གྲུབ་ན་དེར་ཐལ། ཁྱོད་དེས་རྟོགས་ཟིན་པའི་སྔོན་པོ་རྟོགས་པའི་བློ་ཡིན་པའི་ཕྱིར་ཏེ།
དེས་སྔོན་པོ་རྟོགས་ཟིན་རྟོགས་པ་གང་ཞིག །ཁྱོད་སྔོན་པོ་རྟོགས་པའི་མངོན་སུམ་ཡིན་
པའི་ཕྱིར། ཡང་རྣམ་མཁྱེན་སྐད་ཅིག་མ་གཉིས་པ་ཆོས་ཅན། ཁྱོད་རྟོགས་ཟིན་རྟོགས་པའི་
བློ་ཡིན་པར་ཐལ། ཁྱོད་རྣམ་མཁྱེན་སྐད་ཅིག་མ་དང་པོས་རྟོགས་ཟིན་རྟོགས་པའི་བློ་ཡིན་
པའི་ཕྱིར་ཏེ། ཁྱོད་བློ་གང་ཞིག །ཁྱོད་ཀྱི་རྟོགས་བྱ་ཡིན་ན། རྣམ་མཁྱེན་སྐད་ཅིག་མ་དང་
པོས་རྟོགས་ཟིན་པས་ཁྱབ་པའི་ཕྱིར་ཏེ། དེས་རྟོགས་པས་ཁྱབ་པ་ཡོད་པའི་ཕྱིར་རོ། །ཡང་
དེ་ཆོས་ཅན། ཁྱོད་ཀྱིས་གསར་དུ་རྟོགས་བྱ་ཡོད་པར་ཐལ། ཁྱོད་ཚད་མ་ཡིན་པའི་ཕྱིར།
འདོད་ན། ཁྱོད་ཀྱི་ཉེར་ལེན་དུ་གྱུར་པའི་ཚད་མ་སྔ་མས་གསར་དུ་རྟོགས་པའི་བྱ་བ་མ་བྱས་
པ་ཡང་ཡིན། ཁྱོད་ཀྱིས་གསར་དུ་རྟོགས་བྱ་ཡང་ཡིན་པའི་གཞི་མཐུན་ཡོད་པར་ཐལ།
འདོད་པ་གང་ཞིག །ཚད་མ་ཡིན་པའི་ཕྱིར་ཟེར་ན་མ་ཁྱབ། འདོད་ན། ཁྱོད་ཀྱི་ཉེར་ལེན་དུ་
གྱུར་པའི་ཚད་མ་སྔ་མས་གསར་དུ་མ་རྟོགས་པའི་ཆོས་ཡོད་པར་ཐལ་ལོ། །འདོད་མི་ནུས་ཏེ།
གཞི་གྲུབ་ན་ཁྱོད་ཀྱི་ཉེར་ལེན་དུ་གྱུར་པའི་ཚད་མ་སྔ་མས་གསར་དུ་རྟོགས་བྱ་ཡིན་དགོས་
པའི་ཕྱིར་ཏེ། ཁྱོད་རྣམ་མཁྱེན་སྐད་ཅིག་མ་གཉིས་པ་ཡིན་པའི་ཕྱིར་ཟེར་ན། ཁྱོད་རང་ཉོན།
ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་སྐད་ཅིག་མ་གཉིས་པ་ཆོས་ཅན། ཁྱོད་
ཚད་མ་ཡིན་པར་ཐལ། ཁྱོད་རང་གི་གཟུང་དོན་ལ་ཚད་མ་ཡིན་པའི་ཕྱིར་ཏེ། ཁྱོད་རང་གི་
གཟུང་དོན་གསར་དུ་རྟོགས་པའི་རིགས་པ་ཡིན་པའི་ཕྱིར་ཏེ། ཁྱོད་དོན་རིག་མངོན་སུམ་
ཡིན་པའི་ཕྱིར། མ་ཁྱབ་ཟེར་ན། དབང་པོ་ཅན་ནམ་གཞན་དག་ནི། །སྒྲུབ་པར་བྱ་བ་ཇི་
ལྟར་འདོད། །ཅེས་པའི་གཞུང་དེས། གཟུང་འཛིན་དབང་མངོན་སྐད་ཅིག་མ་གཉིས་པ་དེ།
ཁོ་རང་གི་གཟུང་དོན་ལ་གསར་རྟོགས་མིན་པར་ཐལ། ཅེས་ཚད་བསལ་ལ་འཕངས་པ་དེ་
མི་འཐད་པར་ཐལ། དེ་དེ་ལ་གསར་རྟོགས་མ་ཡིན་པའི་ཕྱིར།



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
མ་ཁྱབ་ན་གཞུང་དེའི་དོན་ཅི་ཞེས་ཐལ་མོ་སྦྱར་ནས་གསོལ་བ་འདེབས་སོ། །ཡང་མངོན་
སུམ་ཡིན་ན་ཚད་མ་ཡིན་པས་ཁྱབ་པར་ཐལ། གཏན་ཚིགས་ཐིག་པ་ལས། གལ་ཏེ་མངོན་
སུམ་སྔ་མ་དང་ཕྱི་མ་རྣམས་འབའ་ཞིག་ལ་ཉེ་བར་སྦྱོར་བ་ཐ་མི་དད་པའི་ཕྱིར། ཚད་མ་ཉིད་
མ་ཡིན་པར་ཐལ་བར་འགྱུར་རོ། །ཞེ་ན། མ་ཡིན་ཏེ། སྐད་ཅིག་མའི་བྱེ་བྲག་གིས་བསྒྲུབ་
པར་བྱ་བའི་དོན་དུ་འདོད་པ་ལ་གྲུབ་པ་དང་བདེ་བ་ཐ་དད་པའི་ཕྱིར་ཞེས་པའི་གཞུང་དོན་
འདི་ལ་གཟིགས་པས་གསལ་བའི་ཕྱིར་རོ། །འོ་ན་ལུང་དེས་ཅི་བསྟན་སྙམ་ན། དབང་
མངོན་ཕྱི་མ་རྣམས་ཚད་མ་མ་ཡིན་པར་ཐལ། དབང་མངོན་སྔ་མ་ལས་ཐ་དད་པའི་ཉེ་བར་
སྦྱོར་བ་སྟེ་བྱ་བ་གསར་དུ་བྱ་རྒྱུ་མེད་པའི་ཕྱིར་སྙམ་པའི་དོགས་པ་བཀོད་ནས། སྐྱོན་མེད་དེ།
དབང་མངོན་སྔ་ཕྱི་རྣམས། རང་རང་གི་གཟུང་དོན་སྐད་ཅིག་མ་རེ་རེ་བསྒྲུབས་པར་བྱ་བ་སྟེ་
གསར་དུ་རྟོགས་པའི་བྱ་བ་བྱེད་པས། གྲུབ་དང་བདེ་བ་ཐ་དད་པ་སྟེ་འབྲས་བུ་ཐ་དད་པ་རེ་
རེ་ཡོད་པའི་ཕྱིར་ཞེས་ལན་བསྡུས་ཏེ་བསྟན་པའི་ཕྱིར་རོ། །
ད་ནི་རྩ་བའི་བཞི་པ་རང་ལུགས་ཀྱི་གནད་བཤད་པ་ནི། འོ་ན་ཁྱོད་ཀྱི་རང་ལུགས་
ལའང་། ཚུར་མཐོང་གི་རྒྱུད་ལ་མངོན་སུམ་ཚད་མ་བཞག་དཀའ་བར་ཐལ། མངོན་སུམ་
ཚད་མས་ཡུལ་གྱི་གནས་ལུགས་ཇི་ལྟ་བ་བཞིན་མཐོང་དགོས་པ་གང་ཞིག །དངོས་པོའི་
གནས་ལུགས་དུས་མཐའི་སྐད་ཅིག་དང་། བེམ་པོའི་གནས་ལུགས་རྡུལ་ཕྲ་རབ་ཏུ་གནས།
གནས་ལུགས་དེ་གཉིས་ཚུར་མཐོང་མངོན་སུམ་གྱིས་མི་རྟོགས་པའི་ཕྱིར་ཟེར་ན། ཚུར་
མཐོང་མངོན་སུམ་གྱིས་ཟླ་མེད་ཀྱི་རྡུལ་ཕྲ་རབ་དང༌། གྲོགས་མེད་དུས་མཐའི་སྐད་ཅིག་
གཅིག་ཁོ་ན་རྟོགས་དགོས་པ་མ་ཡིན་ཏེ། རྡུལ་ཕྲན་བསགས་པའི་གཟུང་ཡུལ་ཕྱི་ཡི་སྐྱེ་
མཆེད། རྡུལ་ཕྲན་བསགས་པའི་བདག་རྐྱེན་མིག་དབང་། མཚུངས་པ་དེ་མ་ཐག་རྐྱེན་ཡིད་
བྱེད་དེ། རྒྱུ་རྐྱེན་དུས་མཐའི་སྐད་ཅིག་མ་གསུམ་ཚོགས་པ་ལས། གཟུགས་ཀྱི་རྣམ་ལྡན་གྱི་
མ་འཁྲུལ་བའི་དབང་བློ་དུས་མཐའི་སྐད་ཅིག་མ་རེ་རེ་སོགས་བསྐྱེད་ནུས་པའི་ཕྱིར། ཟླ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
མེད་ཀྱི་རྡུལ་ཕྲན་དང་། རྐྱེན་གཞན་གཉིས་ཀྱི་གྲོགས་མེད་པའི་ཟླ་བཅས་ཀྱི་རྡུལ་ཁོ་ནས་
དབང་ཤེས་བསྐྱེད་མི་ནུས་ཀྱང་། རྐྱེན་གསུམ་གྱི་སྐད་ཅིག་དུ་མ་ཚོགས་ན། གཟུགས་ཀྱི་སྐྱེ་
མཆེད་དུས་མཐའི་སྐད་ཅིག་མ་རེ་རེ་ཡང་ཚུར་མཐོང་མིག་ཤེས་ཀྱིས་རྟོགས་པར་ནུས་སོ་
ཞེས་པ་ལྟ་བུའི་གནད་འདི་དྲན་དགོས་སོ་ཞེས་འཆད་པ་ནི། ཡུལ་དང་དབང་པོའི་རྡུལ་ཕྲ་
རབ། །ཞེས་སོགས་ཤློ་ཀ་གཅིག་གོ །
་ རྩ་བའི་ས་བཅད་གཉིས་པ་གཞན་ལུགས་བཀག་པའི་གྲུབ་དོན་བསྡུ་བ་ལ། བོད་སྔ་
མས་ཚད་མིན་བློ་ལ་ལྔའི་གྲངས་ངེས་འཆད་པ་ལ་ལྷག་ཆད་ནོར་བའི་སྐྱོན་གསུམ་གནས་ཏེ།
ཚད་མིན་བློའི་གཙོ་བོ་མ་རྟོགས་པའི་བློ་ཞེས་པ་ཟུར་པ་འཆད་དགོས་པ་དེ་ཆད། ཡིད་ ་
དཔྱོད་ཞེས་པའི་བློ་རིགས་ཟུར་པ་གཅིག་བཤད་པ་དེ་ལྷག །སྣང་ལ་མ་རྟོགས་པའི་མངོན་
སུམ་དང་། མངོན་སུམ་བཅད་ཤེས་བཤད་པ་དེ་ནོར་བའི་སྐྱོན་ཡིན་པའི་ཕྱིར། གཞན་ཡང་།
ཁྱོད་ཀྱི་དབྱེ་བ་འདི་ལ། གྲངས་དང་ནང་ཚན་གྱི་དབྱེ་བསྡུའི་ཤན་མ་ཕྱེད་པའི་སྐྱོན་ཡང་
ཡོད་དེ། རྩ་བ་གྲངས་ཀྱི་དབྱེ་བསྡུ་ནི། དབྱེ་གཞི་དེའི་རིགས་ཀྱི་དབྱེ་བས་འབྱེད་དགོས་
ཤིང་། ཡན་ལག་ནང་ཚན་གྱི་དབྱེ་བསྡུ་ནི། དབྱེ་ངོ་སོ་སོའི་བྱེ་བྲག་གིས་འབྱེད་དགོས་པ་
ལས། ཁྱོད་ཀྱིས་བཅད་ཤེས་ཚད་མིན་གྱི་དབྱེ་བར་བཤད་པ་ནི། ནང་ཚན་གྱི་དབྱེ་བ་སྤྱིའི་
དབྱེ་བར་བཤད་པར་སོང་བའི་ཕྱིར། ཞེས་འཆད་པ་ནི། གྲངས་ཀྱི་དབྱེ་བསྡུ་ཇི་སྙེད་པ། །
ཞེས་སོགས་བློ་ཀ་གཅིག་གོ ། ་་་་་་
རྩ་བའི་གསུམ་པ་རང་ལུགས་ལ་བཞི་སྟེ། ཚད་མིན་སྤྱིའི་མཚན་ཉིད། གྲངས་ཀྱི་
དབྱེ་བསྡུ་རྣམ་གཉིས། དབྱེ་བ་སོ་སོའི་རང་བཞིན། ཕྱིས་བྱུང་མཁས་པའི་རྩོད་པ་བཟློག་
་པའོ། །དང་པོ་ནི། གསར་དུ་མི་བསླུ་བ་མ་ཡིན་པའི་རིག་པ་ཆོས་ཅན། ཚད་མིན་བློའི་
མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར་ཏེ། ཞེས་འཆད་པ་ལ། མི་བསླུ་མ་གྲུབ་
་ཚད་མ་མིན། །ཞེས་སོ། །འདིར་གསར་དུ་སྨོས་མི་དགོས་ཏེ། བཅད་ཤེས་མི་བསླུ་བའི་རིག་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
པ་མིན་པའི་ཕྱིར་ཏེ་མི་བསླུ་བར་འཇོག་པ་ལ་ལས་བྱེད་པོ་བྱ་བའི་མི་བསླུ་བ་གསུམ་ཚང་
དགོས་པ་ལས། བཅད་ཤེས་ལ་བྱ་བའི་མི་བསླུ་བ་དེ་མ་ཚང་བའི་ཕྱིར་ཏེ། ཚད་མ་སྔ་མས་
མི་བསླུ་བའི་བྱ་བ་བྱས་ཟིན་པ་ལ་འཇུག་པས་ཁོ་ལ་བྱ་བ་བྱ་རྒྱུ་མེད་པའི་ཕྱིར། ཞེས་མཁས་
པའི་དབང་ཕྱུག་གོ་བོ་རབ་འབྱམས་པ་གསུང་ངོ༌། །དེ་ཉིད་དཔྱད་པར་བྱ་སྟེ། བཅད་ཤེས་
དེ་ལ་ཡུལ་གསར་དུ་རྟོགས་པའི་བྱ་བ་མེད་ཀྱང་། སྤྱིར་བྱ་བའི་མི་བསླུ་བ་ཚང་སྟེ། མི་བསླུ་
ལས་དང་བྱེད་པོ་དང་། །བྱ་བ་གསུམ་གྱི་བདག་ཉིད་ཅན། །ཞེས་པའི་འགྲེལ་པར། བྱ་བའི་
མི་བསླུ་བ་ངོས་འཛིན་པའི་ཚེ། གསུམ་པ་ནི་དོན་རང་མཚན་ལ་ཞུགས་ན་རང་མཚན་ཐོབ་
པ་ལ་མི་བསླུ། རང་མཚན་མེད་པས་དེ་ལ་མི་འཇུག་ན་ལྡོག་པ་པོ་མེད་པ་ཉིད་ལ་མི་བསླུ་
བའོ། །ཞེས་རང་གི་འཇུག་ཡུལ་ཐོབ་པ་ལ། བྱ་བའི་མི་བསླུ་བར་བཤད་པ་གང་
ཞིག འཁྲུལ་ནས་འཇུག་ཡུལ་རང་མཚན་ཐོབ། །ཅེས་སྔོན་འཛིན་དབང་མངོན་གྱིས་དྲངས་
པའི་སྔོན་པོ་དྲན་པའི་དྲན་ཤེས་དེས། རང་གི་འཇུག་ཡུལ་སྔོན་པོ་རང་མཚན་ཐོབ་པར་
བཤད་པའི་ཕྱིར། དེས་ན་རྟོགས་པ་དང་མི་བསླུ་བ་ཙམ་ཞིག་བཅད་ཤེས་ལ་ཡང་ཚང་བས།
ཚད་མ་དང་ཚད་མིན་དུ་འབྱེད་བྱེད་ནི། གསར་དུ་མི་བསླུ་བ་འཇོག་ཅེས། དཔལ་འབུམ་
ཕྲག་གསུམ་པས་བཤད་པ་འདི་ཉིད་ངེས་པའི་གནད་དུ་བཟུང་བར་བྱའོ། ། །
གཉིས་པ་དབྱེ་བསྡུ་ལ། དབྱེ་བ་དང་བསྡུ་བ་གཉིས། དང་པོ་ནི། ཚད་མིན་གྱི་བློ་
ཆོས་ཅན། ཁྱོད་ལ་འཇུག་ཚུལ་གྱི་སྒོ་ནས་ཚད་མའི་འགལ་ཟླར་གྱུར་པའི་བློ་གསུམ་དུ་
གྲངས་ངེས་ཏེ། བྱ་བ་གསུམ་གང་རུང་ཅི་རིགས་པར་མ་ཚང་བའི་སྒོ་ནས་ཡུལ་གསར་
རྟོགས་ཀྱི་ནུས་པས་སྟོང་པའི་སྒོ་ནས་འཇུག་པའི་མ་རྟོགས་པའི་བློ། བྱ་བ་གསུམ་ཚང་ཡང་
ཡུལ་ཕྱིན་ཅི་ལོག་ཏུ་རྙེད་པའི་ཚུལ་གྱིས་འཇུག་པའི་ལོག་ཤེས། བྱ་བ་གསུམ་ཚང་ཡང་ཡུལ་
ལ་མཐའ་གཉིས་སུ་མངོན་གྱུར་དང་བག་ལ་གང་རུང་གིས་འཇུག་པའི་བློ་དང་གསུམ་དུ་
གྲངས་ངེས་པའི་ཕྱིར། ཞེས་པ་ནི། མ་རྟོགས་ལོག་ཤེས་ཐེ་ཚོམ་སྟེ། །ཞེས་སོགས་རྐང་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གསུམ་པའོ། །འདིར་ཚད་མའི་འགལ་ཟླ་ཞེས་པ་ནི། རྟོག་མེད་ལོག་ཤེས་ལྟ་བུ་མངོན་སུམ་
གྱི་འགལ་ཟླ་ཡང་ཡོད་མོད་ཀྱི། གཙོ་བོར་རྗེས་དཔག་གི་འགལ་ཟླ་ཡིན་ཏེ། རྗེས་དཔག་
གི་རྟེན་རྟགས་ཡང་དག་གི་ལོག་ཕྱོགས་ལྟར་སྣང་དེ་ལ། མ་གྲུབ་པའི་གཏན་ཚིགས་སོགས་
གསུམ་དུ་ཡོད་པ་གང་ཞིག །མ་གྲུབ་པའི་རྟགས་ལ་བརྟེན་པའི་བློ། མ་རྟོགས་པའི་བློ། མ་
ངེས་པའི་རྟགས་ལ་བརྟེན་པའི་བློ། བག་ལ་ཉལ་གྱི་ཐེ་ཚོམ། འགལ་རྟགས་ལ་བརྟེན་པའི་
བློ་རྟོག་པ་ལོག་ཤེས་སུ་འཇོག་པའི་ཕྱིར། འཇུག་ཚུལ་སྒོ་ནས་ཕྱེ་བ་ཡིན། །ཞེས་པ་ནི། ཚད་
མིན་གསུམ་གྱི་ཁྱད་པར་འབྱེད་བྱེད་གཙོ་བོ་ཡིན་ཏེ། འདི་མ་ཤེས་ན་བློ་གསུམ་འཁྲུགས་
པར་འགྱུར་བའི་ཕྱིར་རོ། །དེ་ལྟ་བུའི་ཚད་མིན་གསུམ་ཚད་མ་དང༌། བཞི་པོ་དེ། གཏན་
ཚིགས་ལྟར་སྣང་གསུམ་ཡང་དག་དང་བཞི་རིགས་པའི་གནད་གཅིག་སྟེ། མ་གྲུབ་པའི་
རྟགས་ལ་བརྟེན་ནས་ཁོ་རང་གི་བསྒྲུབ་བྱ་ལ་ཐེ་ཚོམ་དང་། ལོག་རྟོག་དང་ངེས་ཤེས་གང་
ཡང་བསྐྱེད་མི་ནུས་པ་ལྟར། དེ་གསུམ་གྱི་ཟླས་ཕྱེ་བའི་མ་རྟོགས་བློས་ཀྱང་རང་ཡུལ་གསར་
དུ་མ་རྙེད། འགལ་རྟགས་ལས་རང་གི་བསྒྲུབ་བྱ་འཛིན་པའི་ལོག་རྟོག་བསྐྱེད་པ་ལྟར། ལོག་
ཤེས་ཀྱིས་ཀྱང་རང་ཡུལ་ཕྱིན་ཅི་ལོག་ཏུ་འཛིན་པར་བྱེད། མ་ངེས་པའི་རྟགས་ལས་རང་གི་
བསྒྲུབ་བྱ་ལ་བག་ལ་ཉལ་གྱི་ཐེ་ཚོམ་སྐྱེད་པ་ལྟར་ཐེ་ཚོམ་རྣམ་གཉིས་ཀྱང་། རང་ཡུལ་
དངོས་བག་གང་རུང་གི་སྒོ་ནས་མཐའ་གཉིས་སུ་དོགས་པར་བྱེད། རྟགས་ཡང་དག་ལས་
རང་གི་བསྒྲུབ་བྱ་རྟོགས་པའི་ཚད་མ་བསྐྱེད་པ་ལྟར། ཚད་མས་ཀྱང་རང་ཡུལ་ཕྱིན་ཅི་མ་
ལོག་པར་རྟོགས་པར་བྱེད་པའི་ཕྱིར། ཞེས་འཆད་པ་ལ། རང་འགྲེལ་ལས། གཏན་ཚིགས་
མ་གྲུབ་པས་བསྒྲུབ་བྱ་ལ་མཐུ་མེད་པ་ལྟར་མ་རྟོགས་པ་ལའང་བློ་གང་དུའང་འཇུག་པའི་
མཐུ་མེད་དོ། །མ་ངེས་པས་ཡིན་ནམ་མ་ཡིན་སོམ་ཉི་བསྐྱེད་པ་ལྟར། ཐེ་ཚོམ་ཡང་གནས་
ལུགས་ལས་མཐའ་གཞན་དུ་དོགས་པར་བྱེད་དོ། །འགལ་བས་གང་མི་འདོད་པ་བསྒྲུབ་པ་
ལྟར་ལོག་རྟོག་གིས་ཀྱང་གང་མ་ཡིན་པ་དེ་རྟོགས་པར་བྱེད་དོ། །ཡང་དག་གི་རྟགས་ཀྱིས་
74



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
གང་འདོད་པའི་དོན་བསྒྲུབ་པ་ལྟར་ཚད་མས་ཀྱང་དོན་དེ་རྟོགས་སོ། །ཞེས་པ་འདི་བྱུང༌།
གཉིས་པ་བསྡུ་བ་ནི། དེ་ལྟ་བུའི་ཚད་མིན་གསུམ་པོའང་། ངོ་བོའི་སྒོ་ནས་བསྡུ་ན་མ་
རྟོགས་པའི་བློ་གཅིག་པུར་འདུ་སྟེ། ལོག་ཤེས་དང་ཐེ་ཚོམ་ཡང་། རང་ཡུལ་གསར་དུ་
རྟོགས་པས་སྟོང་པའི་བློ་ཡིན་པའི་ཕྱིར། དེ་བཞིན་དུ་ཚད་མའི་དབྱེ་བ་མངོན་རྗེས་གཉིས་
ཀྱང་ངོ་བོའི་སྒོ་ནས་རང་རིག་མངོན་སུམ་ཚད་མར་འདུ་སྟེ། རྗེས་དཔག་དེ་ངོ་བོའི་སྒོ་ནས་
རང་རིག་ཚད་མར་འདུ་བའི་ཕྱིར། དེ་བཞིན་དུ། གཞལ་བྱ་རང་སྤྱི་གཉིས་ཀྱང་། རློམ་ཚོད་
ཀྱི་སྒོ་ནས་རང་མཚན་གཅིག་པུར་འདུ་སྟེ། བུམ་པའི་དོན་སྤྱི་ལྟ་བུ་ཡང་། སོང་ཚོད་སྤྱི་
མཚན་དུ་བཞག་ཀྱང་རློམ་ཚོད་བུམ་འཛིན་རྟོགས་པའི་རློམ་ཚོད་ལ་ལྟོས་ཏེ། རང་མཚན་
ཡིན་པའི་ཕྱིར་ཏེ། དེ་དེའི་ངོར་བུམ་པ་རང་མཚན་པ་ཡིན་པའི་ཕྱིར་རོ། །ཡང་ན་གཞལ་བྱ་
གཉིས་པོ་དེ་གནས་ཚུལ་གྱི་སྒོ་ནས་རང་མཚན་གཅིག་པུར་འདུ་སྟེ། སྤྱི་མཚན་གནས་ཚུལ་
ལ་མེད་པའི་ཕྱིར། ཞེས་འཆད་པ་ལ། རྩ་བར། ངོ་བོའི་སྒོ་ནས་བསྡུ་ན་གཅིག་ཅེས་དང་།
འགྲེལ་པར། ངོ་བོའི་སྒོ་ནས་བསྡུ་ན་ལོག་རྟོག་དང་ཐེ་ཚོམ་གཉིས་ཀྱང་མ་རྟོགས་པ་ཉིད་
ཡིན་པས། ཚད་མ་མ་ཡིན་པའི་བློ་གཅིག་ཏུ་འདུ་སྟེ། ཚད་མ་གཉིས་ཀའང་རང་རིག་མངོན་
སུམ་དུ་འདུ་ལ། ཡུལ་གཉིས་ཀའང་གཞལ་བྱ་རང་མཚན་གཅིག་ཏུ་འདུ་བར་གསུངས་པ་
བཞིན་ནོ། །ཞེས་དང་རབ་བྱེད་འདིའི་མཇུག་ཏུ། ཚད་མའི་ཤེས་པ་གཉིས་པོ་ཡང་། །ཞེས་
སོགས་ཤློ་ཀ་གཅིག་གོ །དེས་ན་ཚད་མིན་བློའི་བསྡུ་བ་ནི་ཡིན་ཚུལ་གྱིས་བསྡུ་བ་ཡིན་ཏེ།
ལོག་རྟོག་དང་ཐེ་ཚོམ་གཉིས་མ་རྟོགས་པའི་བློ་ཡིན་པའི་ཕྱིར། འོན་ཀྱང་དེ་གཉིས་ཚད་
མིན་གསུམ་གྱི་ཟླས་ཕྱེ་བའི་མ་རྟོགས་པའི་བློ་ནི་མ་ཡིན་ཏེ། ཚད་མ་མིན་པ་གསུམ་པོ་ཡང་། །
མ་རྟོགས་པ་ལས་དོན་གཞན་མིན་ཞེས་བཤད་པས། བསྡུ་བྱར་གྱུར་པའི་མ་རྟོགས་པའི་བློ་
དང༌། སྡུ་བྱེད་དུ་གྱུར་པའི་མ་རྟོགས་པའི་བློ་གཉིས་ཀྱིས་རྣམ་དབྱེ་ཕྱེད་དགོས་པའི་ཕྱིར།
འོ་ན་དེ་གཉིས་ཀྱི་ཁྱད་པར་ཅི་སྙམ་ན། དཔྱོད་ལྡན་དོན་དུ་གཉེར་བ་ཡོད་ན། རྗེས་སུ་
75



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འཆད་ཀྱི་རྣ་བ་བླག་སྟེ་ཉོན་ཅིག ཚད་མ་གཉིས་ཀྱི་བསྡུ་ཚུལ་ནི། ཡུལ་ཅན་གྱི་སྒོ་ནས་
བསྡུས་པ་ཡིན་ཏེ། ཚད་མ་གཉིས་ཆར་རང་མྱོང་རང་རིག་མངོན་སུམ་ལ་ལྟོས་ཏེ་རང་རིག་
མངོན་སུམ་ཡིན་ཡང་། སྤྱིར་རང་རིག་མངོན་སུམ་མིན་པའི་ཕྱིར། གཞལ་བྱ་གཉིས་ཀྱི་བསྡུ་
བ་ཡང་ཡུལ་ཅན་ནམ། གནས་ཚུལ་གྱི་སྒོ་ནས་བསྡུས་པ་ཡིན་ཏེ། བུམ་པའི་དོན་སྤྱི་དེ།
བུམ་འཛིན་རྟོག་ངོ་ལ་ལྟོས་ཏེ་རང་མཚན་ཡིན་ཡང་སྤྱིར་རང་མཚན་མིན་པའི་ཕྱིར་ཏེ། སྤྱི་
མཚན་རྣམས་གནས་ཚུལ་ལ་ལྟོས་ཏེ་མ་གྲུབ་པའི་ཕྱིར་རོ། །དེ་ལའང་གཞལ་བྱ་གཉིས་རང་
མཚན་དུ་བཤད་པའི་ཚེ། ཡུལ་ཅན་རྣམ་པ་འཆར་ཚུལ་གྱི་སྒོ་ནས་བསྡུས་པ་ཡིན་ཏེ། སྤྱི་
མཚན་ཡང་རང་མཚན་དུ་བསྡུ་བའི་ཕྱིར། གཞལ་བྱ་རང་མཚན་གཅིག་པུར་བསྡུ་བར་
བཤད་པའི་ཚེ། གནས་ཚུལ་གྱི་སྒོ་ནས་བསྡུས་པ་ཡིན་ཏེ། དེའི་ཚེ་སྤྱི་མཚན་རང་མཚན་དུ་
བསྡུ་མི་དགོས་པའི་ཕྱིར་རོ། །བསྡུ་ཚུལ་གྱི་གནད་འདི་ལྟ་བུ་མ་ཤེས་ན་བབ་ཅོལ་མང་དུ་
འབྱུང་སྟེ། པཎ་ཆེན་གཞུང་བརྒྱ་པ་དངོས་གྲུབ་མཚན་ལྡན་གྱིས། ཚད་མ་གཉིས་པོ་རང་
རིག་གི །ཚད་མར་བསྡུས་པའི་དམིགས་བསལ་གྱིས། །ཚད་མ་མིན་པ་རྣམ་གསུམ་པོ། །
རང་རིག་ཉིད་དུ་འདུས་གྱུར་ཀྱང་། །རང་རིག་ཚད་མར་མི་འདུ་བས། དོན་གྱི་གོ་བས་
གནད་འདི་ལོངས། །ཞེས་བཤད་པ་སོགས་སྙིང་པོ་མེད་པར་རྟོགས་ཏེ། འོ་ན་ཚད་མིན་
གསུམ་པོ་རང་རིག་ཙམ་དུ་འདུ། རང་རིག་ཚད་མར་མི་འདུ་བའི་རྒྱུ་མཚན་ཅི་ཡིན། དེ་རང་
རིག་ཡིན་ལ། རང་རིག་གི་ཚད་མ་མིན་པའི་ཕྱིར། དེ་རང་རིག་ནི་ཡིན་ཏེ། ཤེས་པ་ཐམས་
ཅད་རང་རིག་ཏུ་བསྡུས་པས་ཤེས་པ་ཡིན་ན། རང་རིག་ཡིན་དགོས་པའི་ཕྱིར་སྙམ་ན། འོ་ན་
སྤྱི་མཚན་རང་མཚན་ཡིན་པར་ཐལ་བ་དང༌། ལོག་ཤེས་དང་ཐེ་ཚོམ་མ་རྟོགས་པའི་བློ་ཡིན་
པར་ཐལ། དེས་དེ་དང་དེ་འདུས་པའི་ཕྱིར། ཕྱི་མ་ལ་འདོད་མི་ནུས་ཏེ། ཁྱེད་རང་དེ་གསུམ་
འགལ་བར་བཤད་པའི་ཕྱིར་རོ། ། །
འོ་ན། རང་རིག་ཚད་མ་ཁོ་ནར་འདུས། །ཞེས་དམིགས་བསལ་སྨོས་པའི་དགོས་པ་
་
76



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
ཅི་སྙམ་ན། དེ་ནི་རང་རིག་ཚད་མ་ཡིན་མིན་གཉིས་ཡོད་ཅེས་པ་ལྟ་བུའི་དོན་མ་ཡིན་གྱི།
ཚད་མ་གཉིས་པ་རྗེས་དཔག་དེ་ངོ་བོའི་སྒོ་ནས་མངོན་སུམ་ཚད་མར་འདུ་སྟེ། དེ་དེའི་སྒོ་
ནས་རང་རིག་ཚད་མར་འདུ་བའི་ཕྱིར། ཞེས་བསྟན་པ་ཙམ་ཡིན་པའི་ཕྱིར། །
གསུམ་པ་སོ་སོའི་རྣམ་གཞག་ལ་གསུམ། ཚད་མིན་གཙོ་བོ་མ་རྟོགས་བཤད། ལོག་
པར་རྟོགས་པའི་ལོག་ཤེས་བཤད། མཐའ་གཉིས་དོགས་པའི་ཐེ་ཚོམ་བཤད་པའོ། །དང་
པོ་ལ། མཚན་ཉིད་དབྱེ་བ་གཉིས། དང་པོ་ནི། རྟོག་པ་གང་ཞིག །བྱ་བ་གསུམ་ཅི་རིགས་
པར་མ་ཚང་བའི་ཆ་ནས་རང་ཡུལ་དེ་དང་དེ་མིན་གང་རུང་གསར་དུ་རྟོགས་པས་སྟོང་པའི་
རིག་པ་ཆོས་ཅན། ཚད་མིན་གསུམ་གྱི་ཟླས་ཕྱེ་བའི་མ་རྟོགས་པའི་བློ་མཚན་ཉིད་ཡིན་ཏེ།
དེའི་དོན་ལྡོག་ཡིན་པའི་ཕྱིར། གཉིས་པ་དབྱེ་བ་ལ། དེ་གསུམ་གྱི་ཟླས་ཕྱེ་བའི་མ་རྟོགས་
པའི་བློ་ཆོས་ཅན། ཁྱོད་ལ་དབྱེ་ན་གསུམ་ཡོད་དེ། རང་ཡུལ་ལ་སྔར་དཔྱད་པ་ཆེར་མ་
ཞུགས་ནས་མ་རྟོགས་པའི་བློ། དཔྱད་པ་ཞུགས་ཀྱང་ཚོལ་བའི་བྱ་བ་མ་རྫོགས་ནས་མ་
རྟོགས་པའི་བློ། ཚོལ་བའི་བྱ་བ་རྫོགས་ཀྱང་མ་རྙེད་ནས་མ་རྟོགས་པའི་བློ་དང་གསུམ་ཡོད་
པའི་ཕྱིར། མཚན་གཞི་དང་པོ་གཉིས་ནི། རྟོག་གེ་མི་ཤེས་པའི་གང་ཟག་ལ་ཚུལ་གསུམ་གྱི་
འགྲོ་ལྡོག་དྲིས་པའི་ཚེ་ཚུལ་གསུམ་ལ་རྨོངས་པའི་བློ་དང་། སྒྲ་རྟག་མི་རྟག་དྲིས་པ་ན་ད་
བཟོད་དཔྱོད་སྙམ་པའི་བློ་ལྟ་བུའོ། །གསུམ་པ་དེ་ལ་ཡང་གསུམ་ཡོད་དེ། གསར་དུ་རྟོགས་
བྱའི་ཡུལ་མེད་ནས་མ་རྟོགས་པའི་བློ། རྟོགས་བྱེད་ཀྱི་བློ་བསླད་ནས་མ་རྟོགས་པའི་བློ།
རྟོགས་བྱའི་ཡུལ་མ་ཡིན་ནས་མ་རྟོགས་པའི་བློ་དང་གསུམ་ཡོད་པའི་ཕྱིར། མཚན་གཞི་
རིམ་བཞིན། དཔྱད་ཤེས་དང་། གྲངས་ཅན་གྱི་རྒྱུད་ཀྱི་སྒྲ་སྐད་ཅིག་མ་རྟོགས་པའི་རྟོག་པ་
དང་། ཡུལ་དུས་རང་བཞིན་གྱི་བསྐལ་པ་མ་རྟོགས་པའི་རྟོག་པ་ལྟ་བུའོ། །ཞེས་འཆད་པ་ལ།
དེ་དང་དེ་མིན་འཛིན་པས་སྟོང་། །ཞེས་བློ་ཀ་གཅིག་གོ། །འདིར་དཔལ་ཤཱཀྱ་མཆོག་ལྡན་
དང༌། གཞུང་བརྒྱ་པ་སོགས། གཞུང་གི་ཚིག་ཟིན་ལྟར། དེ་དང་དེ་མིན་གང་རུང་དུ་འཛིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པས་སྟོང་པའི་རིག་པ། མ་རྟོགས་པའི་བློའི་མཚན་ཉིད་དུ་འཆད་པ་ནི་མི་འཐད་དེ། བཅད་
ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འཁོར་གསུམ་དེ་མ་ཐག་ཏུ་
འབྱུང་བའི་ཕྱིར་རོ། །ཀུན་མཁྱེན་མཁས་པའི་དབང་པོ་གོ་རམས་སོགས། རང་ཡུལ་དེ་དང་
དེ་མིན་གང་རུང་དུ་རྟོགས་པས་སྟོང་པའི་རིག་པ་མ་རྟོགས་པའི་བློའི་མཚན་ཉིད་དུ་འཆད་
ཅིང་། མ་རྟོགས་པའི་བློ་ལ། ལོག་ཤེས་དང་ཐེ་ཚོམ་མི་སྲིད་པར་འཆད་པ་ཡང་ཁས་བླངས་
འགལ་ཏེ། ལོག་ཤེས་དང་ཐེ་ཚོམ་ཀུན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། འཁོར་གསུམ་དེ་ཉིད་དུ་འབྱུང་བའི་ཕྱིར། ཁ་ཅིག་མ་རྟོགས་པའི་བློ་ལ་གཏན་མ་
ཞུགས་ནས་མ་རྟོགས་པ་མེད་གསུངས་པ་ཡང་མི་འཐད་དེ། རང་ཡུལ་ལ་མ་ཞུགས་ནས་མ་
རྟོགས་པའི་བློ་ཞེས་པ་ནི། སྔར་དཔྱད་པ་ཆེར་མ་ཞུགས་པ་ལ། མ་ཞུགས་ཞེས་དམན་པ་ལ་
དགག་སྒྲ་སྦྱར་བ་ཙམ་ཡིན་པའི་ཕྱིར་དང་། གཞན་དུ་ན་དཔྱད་ཤེས་ལྟ་བུ་ནི། ངེས་ཤེས་
ཡིན་པས་ཡུལ་གྱི་གཙོ་བོ་ཡང་ཡོད་པའི་ཕྱིར། དཔལ་འབུམ་ཕྲག་གསུམ་པས། རང་ཡུལ་
ལ་གསར་དུ་རྟོགས་པས་སྟོང་པའི་རིག་པ་དེ་དེའི་མཚན་ཉིད་དུ་བཤད་པ་ལ། རྗེས་འབྲང་
དག་མ་རྟོགས་པའི་བློ་དང༌། ཚད་མིན་གསུམ་གྱི་ཟླས་ཕྱེ་བའི་མ་རྟོགས་པའི་བློ་དོན་གཅིག་
ཏུ་སྨྲ་བ་ཡང་མི་འཐད་དེ། ཚད་མིན་བློ་དང་ཁྱབ་མཉམ་པ་ཞིག་ཁོ་རང་གི་དབྱེ་བར་བྱས་ན་
འཆད་པ་པོ་མི་མཁས་པའི་གྲངས་སུ་འགྲོ་བའི་ཕྱིར་རོ། །
གཉིས་པ་ལོག་ཤེས་ལ་མཚན་ཉིད། དབྱེ་བ་གཉིས། དང་པོ་ནི། འཕྲལ་གྱི་འཁྲུལ་
རྒྱུས་བློ་བསླད་པ་དང་། འགལ་བའི་རྟགས་ལ་བརྟེན་པའི་བློ་གང་རུང་གང་ཞིག །རང་ཡུལ་
དེར་འཛིན་པ་ལ་དེ་མིན་དུ་འཛིན་པའི་ཚད་མས་གནོད་པ་བྱེད་པ་ཆོས་ཅན། ལོག་ཤེས་ཀྱི་
མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། ཞེས་པ་ནི། དེར་འཛིན་པ་ལ་དེ་མིན་
གྱིས། །གནོད་པ་ལོག་ཤེས། ཞེས་པ་འདི་བྱུང་། གཞུང་འདིས། ལོག་ཤེས་སྤྱིའི་མཚན་ཉིད་
བསྟན་པས། ཟླ་བ་གཉིས་སྣང་གི་དབང་ཤེས་ལྟ་བུ་ལ། ཟླ་གཅིག་འཛིན་པའི་དབང་མངོན་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
གྱིས་གནོད་པ་བྱས་པར་འཆད་དགོས་ཏེ། ཟླ་གཉིས་དེ་དེའི་བསལ་བ་ཡིན་པའི་ཕྱིར།
གཉིས་པ་དེ་ལ་དབྱེ་ན། རྟོག་པ་དང་རྟོག་མེད་ལོག་ཤེས་གཉིས་ཡོད་པའི་ཕྱིར། དང་པོ་ནི།
འགལ་རྟགས་ལ་བརྟེན་ནས་སྐྱེས་པའི་ཞེན་རིག་གོ །དབྱེ་ན་ཡུལ་དུས་རྣམ་པ་ལ་འཁྲུལ་བ་
གསུམ། གཉིས་པ་ནི། འཕྲལ་གྱི་འཁྲུལ་རྒྱུས་དབང་པོ་བསླད་པ་ལ་བརྟེན་ནས་སྐྱེས་པའི་
གསལ་སྣང་ཅན་གྱི་རིག་པ་སྟེ། དབྱེ་ན། དབང་ཤེས་འཁྲུལ་པ་དང་ཡིད་ཤེས་འཁྲུལ་པ་
གཉིས་ཡོད་ཅེས་འཆད་པ་ནི། དབྱེ་ན་གཉིས། རྟོག་པ་དང་ནི་རྟོག་མེད་དེ། །སོ་སོར་ཕྱེ་ན་
རྣམ་པ་ལྔ། །ཞེས་སོ། །
གསུམ་པ་ཐེ་ཚོམ་ལ་མཚན་ཉིད་དབྱེ་བ་གཉིས། དང་པོ་ནི། རང་ཡུལ་དེར་འཛིན་ན་
ཡང་དེར་འཛིན་གྱི་བྱེད་པ་མ་ཉམས་པར་དེ་མིན་དུ་འཛིན་སྲིད་པའི་ཞེན་རིག་ཆོས་ཅན།
དངོས་བཏགས་མ་ཕྱེ་བའི་ཐེ་ཚོམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།
ཞེས་འཆད་པ་ནི། དེར་འཛིན་ནའང་དེ་མིན་སྲིད། །ཐེ་ཚོམ་ཉིད་ཡིན་ཞེས་སོགས་སོ། །
འདིས་ཐེ་ཚོམ་གཉིས་ཆར་བསྟན་ཏེ། མ་རྟོགས་ལོག་རྟོག་ཐེ་ཚོམ་སྟེ། །ཞེས་པ་དེས་ཐེ་ཚོམ་
གཉིས་ཆར་བསྟན་པའི་ཕྱིར། གཉིས་པ་དབྱེ་བ་ལ། དངོས་བཏགས་མ་ཕྱེ་བར་དབྱེ་ན། ཐེ་
ཚོམ་མངོན་གྱུར་བ་དང་། ཐེ་ཚོམ་བག་ལ་ཉལ་གཉིས་ཡོད་པའི་དང་པོ་ནི། མཐའ་གཉིས་
སུ་དོགས་པའི་འཛིན་སྟངས་མངོན་གྱུར་དུ་ཡོད་པས་ཐེ་ཚོམ་མཚན་ཉིད་པ་ཡིན་ལ། དེ་ལ་
དབྱེ་ན་ཆ་མཉམ་པ་དང་། ཤས་ཆེར་འཛིན་གཉིས་ཡོད། ཕྱི་མ་ནི། མཐའ་གཉིས་སུ་དོགས་
པའི་འཛིན་སྟངས་བག་ལ་ཉལ་དུ་ཡོད་པ་ཙམ་ཡིན་པས་ཐེ་ཚོམ་བཏགས་པ་བ་ཡིན་ལ། དེ་
ལ་དབྱེ་ན། རྟགས་ལ་མ་ལྟོས་པ་ཚོད་དཔག་གིས་སྒྲ་རྟག་པའམ། མི་རྟག་པར་མཐའ་
གཅིག་ཏུ་འཛིན་པའི་རྟོག་པ་ལྟ་བུ་དང་། རྟགས་ལ་ལྟོས་པ་མ་ངེས་པའི་རྟགས་ལ་བརྟེན་
ནས་སྒྲ་རྟག་པའམ། མི་རྟག་པར་མཐའ་གཅིག་ཏུ་འཛིན་པའི་རྟོག་པ་ལྟ་བུ་གཉིས་ཡོད།
ཅེས་འཆད་པ་ལ། དབྱེ་ན་གཉིས། མངོན་དུ་གྱུར་དང་བག་ལ་ཉལ། །ཆ་མཉམ་པ་དང་
79



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཤས་ཆེར་འཛིན། །ཞེས་དང་། རང་འགྲེལ་ལས། བག་ལ་ཉལ་ནི་སྒྲོམ་ནང་གི་ས་བོན་ལྟ་བུ། །
རྐྱེན་དང་ཕྲད་ན་ནུས་པ་ཡོད་པ་སྟེ། དེ་ལའང་རྟགས་སུ་བཀོད་པ་ལ་ལྟོས་པ་མཉན་བྱ་དང་
གཞལ་བྱས་སྒྲ་མི་རྟག་པར་བསྒྲུབ་པ་ལ་སོགས་པ་མ་ངེས་པའི་རྟགས་མཐའ་དག་དང་།
ཞེས་སོགས་བྱུང་ངོ་། །དེས་ན། རྟགས་ལ་མ་ལྟོས་པར་ལྐོག་གྱུར་ལ་འཇུག་པའི་བློ་ཕལ་
ཆེར་ཐེ་ཚོམ་གཉིས་གང་རུང་ཡིན་ཏེ། རྟགས་ལ་མ་ལྟོས་པར་དམ་བཅའ་མཐའ་གཅིག་ཏུ་
འཛིན་པའི་རྟོག་པ་ནི་བག་ལ་ཉལ་དང་། མཐའ་གཉིས་སུ་དོགས་པའི་བློ་ནི་ཐེ་ཚོམ་མངོན་
གྱུར་བ་ཡིན་པའི་ཕྱིར། ཞེས་འཆད་པ་ལ། རང་འགྲེལ་ལས། མདོར་ན་རྟགས་ལ་མ་ལྟོས་
པར་ལྐོག་གྱུར་ལ་འཇུག་པའི་བློ་ནི་དོན་བདེན་ཡང་རུང་རྫུན་ཡང་རུང་བརྟག་ན་ཐེ་ཚོམ་
ཡིན་ནོ། །ཞེས་པ་འདི་བྱུང་། །
འོ་ན། བྱས་པའི་རྟགས་ལས་སྒྲ་རྟག་པར་འཛིན་པའི་རྟོག་པ་དེ་ཡང་། བག་ལ་ཉལ་
གྱི་ཐེ་ཚོམ་ཡིན་པར་ཐལ། གཞལ་བྱའི་རྟགས་ལས་སྒྲ་རྟག་པར་འཛིན་པའི་རྟོག་པ་དེ།
བག་ལ་ཉལ་གྱི་ཐེ་ཚོམ་ཡིན་པའི་ཕྱིར་ཟེར་ན། མ་ཁྱབ་སྟེ། བྱས་རྟགས་ལས་སྒྲ་རྟག་
འཛིན་གྱི་རྟོག་པ་དེ། བྱས་པ་དང་རྟག་པའི་གཞི་མཐུན་ལ་གནོད་བྱེད་བརྗོད་པས་འགོག་
ནུས། ཅིག་ཤོས་དེ། གཞལ་བྱ་དང་རྟག་པའི་གཞི་མཐུན་ལ་གནོད་བྱེད་བརྗོད་ཀྱང་བཟློག་
མི་ནུས་པའི་ཕྱིར། ཞེས་འཆད་པ་ལ། དེ་ལྟ་ན་ལོག་ཤེས་ཀྱང་དེར་འགྱུར་རོ། །ཞེ་ན། མི་
མཚུངས་ཏེ་ལོག་ཤེས་ནི། དེར་འཛིན་ཡང་དེ་མིན་གྱི་གནོད་བྱེད་བརྗོད་པས་འགོག་ནུས་ལ།
ཐེ་ཚོམ་ལ་སྒྲུབ་བྱེད་དང་གནོད་བྱེད་གཉིས་ཀ་མེད་པས་དགག་སྒྲུབ་ཀྱི་མཐར་མི་ཐུག་པས་
ག་ལ་མཚུངས། །ཞེས་པ་འདི་བྱུང་། འོ་ན་ཁྱོད་ཀྱི་ཚད་མིན་བློ་ལ། མ་རྟོགས་པའི་བློ་ལོག་
ཤེས་ཐེ་ཚོམ་གསུམ་དུ་དབྱེ་བ་འདི་མི་འཐད་པར་ཐལ། ལོག་ཤེས་དང་ཐེ་ཚོམ་གཉིས་ཀྱང་།
མ་རྟོགས་པའི་བློ་ཡིན་པའི་ཕྱིར་ཟེར་ན། སྐྱོན་མེད་དེ། ལོག་ཤེས་དང་ཐེ་ཚོམ་གཉིས་པོ་དེ།
སྤྱིར་མ་རྟོགས་པའི་བློ་ཙམ་ཡིན་ཀྱང་། ཚད་མིན་གྱི་བློ་གསུམ་གྱི་ཟླས་ཕྱེ་བའི་མ་རྟོགས་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
པའི་བློ་དེ་མ་ཡིན་པའི་ཕྱིར། འོ་ན་མ་རྟོགས་པའི་བློ་ཙམ་དང་། དེ་གསུམ་གྱི་ཟླས་ཕྱེ་བའི་
མ་རྟོགས་པའི་ཁྱད་པར་ཅི་སྙམ་ན། ད་གཟོད་ཁོ་བོས་བཤད་པར་བྱའོ། །དེ་གཉིས་ལ་ཁྱད་
པར་ཤིན་ཏུ་ཆེ་སྟེ། མ་རྟོགས་པའི་བློ་ཙམ་ནི། རང་ཡུལ་གསར་དུ་མ་རྟོགས་པའི་བློ་ལ་
འཇོག་པས། ཚད་མིན་གྱི་བློ་དང་ཁྱབ་མཉམ་ཡང་། དེ་གསུམ་གྱི་ཟླས་ཕྱེ་བའི་མ་རྟོགས་
པའི་བློར་འཇོག་པ་ལ། རང་ཡུལ་ལ་སྔར་དཔྱད་པ་མ་ཞུགས་པའམ། ཞུགས་ཀྱང་དཔྱད་
པའི་འཕྲོ་མ་རྫོགས་པའམ། འཕྲོ་རྫོགས་ཀྱང་རང་ཡུལ་མ་རྙེད་པ་གསུམ་གང་རུང་ཡིན་པ་
ཞིག་དགོས་པའི་ཕྱིར། གནད་དེས་ན། རྟོག་པ་ལོག་ཤེས་རྣམས་དེ་གསུམ་གྱི་ཟླས་ཕྱེ་བའི་
མ་རྟོགས་པའི་བློ་དེར་མི་བཞག་སྟེ། དེས་རང་ཡུལ་ལ་དཔྱད་པ་ཡོངས་སུ་རྫོགས་ནས་རང་
ཡུལ་ཕྱིན་ཅི་ལོག་དེ་རྙེད་པའི་ཕྱིར། རྟོག་མེད་ལོག་ཤེས་ནི་དེར་མི་འཇོག་སྟེ། མ་ཞུགས་་
ནས་མ་རྟོགས་པ་སོགས་གསུམ་པོ་དེ་རྟོག་པ་ཁོ་ནར་འཇོག་པའི་ཕྱིར། ཐེ་ཚོམ་རྣམ་གཉིས་
ཀྱང་དེར་མི་འཇོག་སྟེ། རང་ཡུལ་ལ་དཔྱད་པ་རྫོགས་ནས་རང་ཡུལ་ཕྱིན་ཅི་ལོག་དང་རྣལ་
མ་གང་རུང་དུ་རྙེད་པའི་ཕྱིར་རོ། །ཞེས་འཆད་པ་ལ། རང་འགྲེལ་ལས་གོལ་ཏེ་འདི་དག་ཐེ་
ཚོམ་དང་ལོག་ཤེས་ལ་ཡང་ཁྱབ་ཆེས་པ་མ་ཡིན་ནམ་ཞེ་ན། དེ་དག་ཀྱང་ངོ་བོ་མ་རྟོགས་པ་
ཉིད་དུ་འདུ་བར་བཤད་ཟིན་ལ། འོན་ཀྱང་ཤེས་པ་རང་རིག་ལས་དོན་རིག་ཐ་དད་དུ་
འཇོག་པ་ལྟར། འཇུག་ཚུལ་གྱི་སྒོ་ནས་ཡུལ་གཅིག་ལ་འཛིན་པའི་ནུས་པས་སྟོང་པ་དང་།
དེར་འཛིན་ཡང་དེ་མིན་དུ་སྲིད་པ་དང་། དེར་འཛིན་ཡང་དེ་མིན་གྱིས་གནོད་པའི་ལྡོག་པས་
ཐ་དད་དོ། །ཞེས་པ་འདི་བྱུང་། འཇམ་དབྱངས་ས་པཎྜི་ཏའི་ཐུགས་རྗེའི་བྱིན་རླབས་ཐོགས་
མེད་དུ་འཇུག་པར་ཤོག་ཅིག །
འོ་ན་བཅད་ཤེས་ཀྱིས། རང་ཡུལ་ལ་དཔྱད་པ་རྫོགས་ནས་རྣལ་མར་རྙེད་པ་མིན་
ནམ་ཞེ་ན། མ་ཡིན་ཏེ། འདིའི་སྐབས་ཀྱི་རྙེད་མ་རྙེད་ནི། གསར་དུ་རྙེད་མ་རྙེད་ལ་འཇོག་པ་
གང་ཞིག །བཅད་ཤེས་ཀྱིས་དཔྱད་པ་རྫོགས་ནས་གསར་དུ་མ་རྙེད། ལོག་ཤེས་དང་ཐེ་ཚོམ་
81་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རྣམ་གཉིས་ཀྱིས། དཔྱད་པ་རྫོགས་ནས་རང་ཡུལ་གསར་རྙེད་རེ་བྱུང་བར་བཞེད་པའི་
ཕྱིར་རོ། །གནད་ཀྱི་སྙིང་པོ་འདི་གཞན་གྱི་བློའི་རྭ་བར་མི་གཤོངས་ཏེ། སྤྱོད་ཡུལ་མ་ཡིན་
པའི་ཕྱིར་རོ། ། །
ད་ནི་བཞི་པ་མཁས་པའི་རྩོད་པ་བཟློག་པར་བྱ་སྟེ། རྗེ་བཙུན་དབྱངས་ཅན་དགའ་
བའི་རིགས་སྣང་ལས། རིགས་གཏེར་གྱི་ཚད་མིན་བློའི་དབྱེ་བསྡུ་སོགས་ཡི་གེར་བྲིས་ནས་
འདི་སྐད་ཅེས། དེ་ནི་རིགས་པ་མ་ཡིན་ཏེ། སྒྲུབ་བྱེད་མེད་པ་དང་གནོད་བྱེད་ཡོད་པའི་ཕྱིར།
སྒྲུབ་བྱེད་མེད་དེ། ཕྱོགས་ལ་མཐུ་མེད་པ་ལ་སོགས་པའི་བློ་གསུམ་ནི། རྟགས་ལྟར་སྣང་
གསུམ་ལ་བརྟེན་པའི་བློ་ཡིན་པས་རྗེས་དཔག་ཚད་མའི་འགལ་ཟླའི་དབྱེ་བས། ཚད་མིན་
གྱི་གྲངས་ངེས་འཇོག་ན་ཧ་ཅང་ཐལ་བའི་ཕྱིར་རོ། །མ་རྟོགས་པ་ཞེས་བྱ་བ་ཡུལ་གང་ཡང་
མ་ཤེས་པ་ཡིན་ན་བློ་ཡིན་པར་མི་རུང་ཞིང་། ཡུལ་ཡང་དག་པར་མ་རྟོགས་པ་ལ་ཟེར་ན། ཐེ་
ཚོམ་དང་ལོག་ཤེས་ཀྱང་མ་རྟོགས་པ་ཉིད་ཡིན་པས། དེ་གསུམ་ཚད་མིན་གྱི་རྩ་བའི་དབྱེ་
བར་བཤད་པ་དོན་མེད་པའི་ཕྱིར་ཏེ། དངོས་པོའི་དབྱེ་བ་ནི་གསུམ་སྟེ། བེམ་པོ་དང་འབྱུང་
བ་དང་འབྱུང་འགྱུར་རོ། །ཞེས་བྱ་བ་འདི་ལྟ་བུ་ནི་རིགས་པའི་དབང་ཕྱུག་གི་ལུགས་ལ་མེད་
པའི་ཕྱིར་རོ། །ཞེས་གསུངས་སོ། །དེ་ལྟ་བུའི་སྐྱོན་དེ་དག་ཀྱང་། ཅུང་ཟད་རྣམ་པར་དཔྱོད་
ལ་ཞུགས་པ་ཡིན་མོད། ལན་ནི་ཁོ་བོས་བཤད་པར་བྱ་སྟེ། སྤྱིར་ཕྱོགས་གླང་ཡབ་སྲས་ཀྱི་
གཞུང་དུ། ཚད་མིན་བློའི་དབྱེ་བ་གསལ་པོར་མ་བྱུང་བས། བོད་གཞན་དག་ལ་གཞུང་དང་
མཐུན་པའི་བློ་གྲོས་ཀྱི་ནུས་པ་མ་བྱུང་ལ། རིགས་པའི་གཏེར་འདིར། ཚད་མིན་ལ་གསུམ་
དུ་དབྱེ་བ་འདི། བློ་མིག་གསལ་བས་བལྟས་ན་གཞན་གྱིས་མ་རྙེད་པའི་ལེགས་བཤད་
ཡིན་ཏེ། རྟགས་ལྟར་སྣང་གསུམ་དང་རིགས་པའི་གནད་གཅིག་པའི་སྒོ་ནས། རང་ཡུལ་དེ་
དང་དེ་མིན་གང་རུང་དུ་མ་རྙེད་པའི་མ་རྟོགས་པའི་བློ། རང་ཡུལ་ཕྱིན་ཅི་ལོག་ཏུ་རྙེད་པའི་
ལོག་ཤེས། དངོས་བག་གང་རུང་གི་སྒོ་ནས་རང་ཡུལ་མཐའ་གཉིས་སུ་རྙེད་པའི་བློ་དང་
32



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
གསུམ་དུ་ཕྱེ་བ་འདི། ཕྱོགས་ཀྱི་གླང་པོས། ཕྱོགས་ལ་མཐུ་མེད་སོམ་ཉི་དང་། །མི་འདོད་
འདོད་པའི་ངེས་སྒྲུབ་བྱེད། །ཅེས་པའི་གཞུང་གི་སྙིང་པོ་བསྡུས་པའི་ལེགས་བཤད་ཡིན་
པའི་ཕྱིར། དེ་ལ་ཁྱོད་ཀྱི་སྐྱོན་དང་པོ། རྗེས་དཔག་གི་འགལ་ཟླས་ཚད་མིན་བློའི་གྲངས་
ངེས་བཞག་ན་ཧ་ཅང་ཐལ་ལོ་ཞེས་པས་མི་གནོད་དེ། ཁོ་བོ་ཅག །མ་གྲུབ། འགལ། མ་
ངེས་གསུམ་ལ་བརྟེན་པའི་བློ་རྣམས་རིམ་བཞིན། མ་རྟོགས་ལོག་རྟོག་ཐེ་ཚོམ་གསུམ་དུ་
འཆད་ཀྱང་། དབྱེ་བའི་བློ་གསུམ་ཡིན་ན། གཏན་ཚིགས་དེ་དང་དེ་ལ་བརྟེན་པས་ཁྱབ་པ་
ཁས་མི་ལེན་པའི་ཕྱིར། གནད་འདི་ཉེ་བར་དགོངས་ནས། གཞུང་རྩ་བར་ཡང་། ཚད་མའི་
འགལ་ཟླ་རྣམ་པ་གསུམ། །འཇུག་ཚུལ་སྒོ་ནས་ཕྱེ་བ་ཡིན། །ཞེས་བཤད་པའི་ཕྱིར་དང་།
འགྲེལ་པར་ཡང་། དེ་ལྟ་བུའི་ཚད་མ་མ་ཡིན་པའི་བློ་གསུམ་དང་། གཏན་ཚིགས་ཀྱི་སྐྱོན་
གསུམ་རིགས་པའི་གནད་གཅིག་ཅེས་བཤད་ཀྱི། བློ་གསུམ་པོ་གཏན་ཚིགས་གསུམ་ལ་
ངེས་པར་བརྟེན་དགོས་པར་མ་བཤད་པའི་ཕྱིར་རོ། །ཁྱོད་ཀྱི་སྐྱོན་གཉིས་པ་དེ། རིགས་
གཏེར་གྱི་རྣམ་བཤད་མཛད་པ་ཕལ་ཆེར་ལ་འདི་སོང་སྟེ། ཚད་མིན་གྱི་བློའི་དབྱེ་བ་གསུམ་
གྱི་ཟླས་ཕྱེ་བའི་མ་རྟོགས་པའི་བློ་དང༌། ཚད་མིན་གྱི་བློ་དོན་གཅིག་ཏུ་ཁས་བླངས་པས།
རང་ཉིད་ཀྱིས། གྲངས་ཀྱི་དབྱེ་བསྡུ་ཇི་སྙེད་པ། །རིགས་ཀྱི་དབྱེ་བས་བྱས་པ་ཡིན། །ཞེས་
གྲངས་ཀྱི་དབྱེ་བསྡུ་དང་། ནང་ཚན་གྱི་དབྱེ་བསྡུ་སོ་སོར་བཤད་པ་དང་འགལ་བའི་ཕྱིར་
དང༌། དབྱེ་གཞི་དང་དབྱེ་ངོ་དོན་གཅིག་པ། གྲངས་ངེས་ཀྱི་དབྱེ་བ་ལ་མི་རུང་བའི་ཕྱིར་
དང༌། དངོས་པོ་ལ་དབྱེ་ན། བེམ་པོ། འབྱུང་བ། འབྱུང་འགྱུར་གསུམ། ཞེས་པའི་མཚུངས་
པ་དེ། ལན་གྱིས་བཟློག་པར་མི་ནུས་པའི་མཚུངས་པ་ཡིན་པའི་ཕྱིར་རོ། །དཔལ་ཤཱཀྱ་
མཆོག་ལྡན་སྐྱོན་འདི་སྤོང་བར་བཞེད་ནས། ཚད་མིན་བློའི་དབྱེ་བ་འདི། གྲངས་ངེས་ཀྱི་
དབྱེ་བ་མིན་ནོ་གསུངས་པ་ཡང་གནད་མ་དགོངས་པ་སྟེ། བོད་སྔ་མས་ཚད་མིན་བློའི་
གྲངས་ངེས་ཀྱི་དབྱེ་བ་བྱས་པ་ལ་གནོད་བྱེད་ཐོག་ལྟར་ཕབ་ནས། རང་ལུགས་ལ་གྲངས་



གངས་ཅན་རིག་བཅུད་ལས། ། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ངེས་ཀྱི་དབྱེ་བ་འདི་བཞིན་མ་བྱུང་ན། མཁས་པ་མིན་པའི་ཕྱིར་རོ། །ཁོ་བོ་ཅག་དང་ས་པཎ་
གཉིས་ལ་ནི་སྐྱོན་དེ་མི་འཇུག་སྟེ། ཚད་མིན་གསུམ་གྱི་ཟླས་ཕྱེ་བའི་མ་རྟོགས་པའི་བློ་དང་
ལོག་ཤེས་དང་། དངོས་བཏགས་མ་ཕྱེ་བའི་ཐེ་ཚོམ་གསུམ་པོ་དེ་རྣམ་དབྱེ་སོ་སོར་བཤད་
ཟིན་པའི་ཕྱིར་རོ། །དེས་ན་རིགས་སྣང་ལས་བཅུད་ཤེས་ཆོས་ཅན། མ་རྟོགས་པའི་བློ་མ་
ཡིན་པར་ཐལ། ཡུལ་ཡང་དག་པར་རྟོགས་པའི་བློ་ཡིན་པའི་ཕྱིར། ཞེས་པའི་སྐྱོན་འཕེན་པ་ །
ཡང་། འཇོག་མཚམས་ཀྱི་གནད་མ་རྟོགས་པ་སྟེ། འོ་ན་སྐམ་ལས་སྐྱེས་པའི་པདྨ་ཆོས་ཅན།
མཚོ་སྐྱེས་མ་ཡིན་པར་ཐལ། མཚོ་ལས་མ་སྐྱེས་པའི་ཕྱིར། གཟུགས་འཛིན་ཚད་མར་གྱུར་
པའི་མ་རིག་པ་ཆོས་ཅན། མ་རིག་པ་མ་ཡིན་པར་ཐལ། ཡུལ་ཡང་དག་པར་རིག་པ་ཡིན་
པའི་ཕྱིར། ཞེས་སོགས་འཁོར་གསུམ་གྱི་འཕྲེང་བ་རྒྱུན་མི་འཆད་དུ་འབྱུང་བའི་ཕྱིར་རོ། །
འོ་ན་ཁྱོད་ཀྱིས་འཇོག་མཚམས་ཀྱི་གནད་རྟོགས་པ་དེ་གང་སྙམ་ན། ཁོ་བོ་ཅག་ནི། ་
དེ་དང་དེ་མིན་རྙེད་པས་སྟོང་། །མ་རྟོགས་པ་ཡིན་དབྱེ་ན་གསུམ། །ཞེས་དང་། དེར་རྙེད་པ་
ལ་དེ་མིན་གྱིས། །གནོད་པ་ལོག་ཤེས་དབྱེ་ན་གཉིས། །ཞེས་དང་། དེར་རྙེད་ན་ཡང་དེ་མིན་
སྲིད། །ཐེ་ཚོམ་ཉིད་ཡིན་དབྱེ་ན་གཉིས། །ཞེས་པའི་འཇོག་མཚམས་ཀྱི་གནད་རྟོགས་ན་
སྐྱོན་ཐམས་ཅད་ལས་རང་གྲོལ་དུ་འགྱུར་ཏེ། རང་ཡུལ་དེ་དང་དེ་མིན་གང་རུང་དུ་མ་རྙེད་
པའི་རིག་པ་དེ། བློ་གསུམ་གྱི་ཟླས་ཕྱེ་བའི་མ་རྟོགས་པའི་བློའི་མཚན་ཉིད། དབྱེ་ན་རང་
ཡུལ་ལ་སྔར་དཔྱད་པ་མ་ཞུགས་ནས་མ་རྙེད་པ་སོགས་གསུམ། །རང་ཡུལ་ཕྱིན་ཅི་ལོག་ཏུ་
རྙེད་པ་ལ་དེ་མིན་དུ་འཛིན་པའི་ཚད་མས་གནོད་པ་དེ། ལོག་ཤེས་ཀྱི་མཚན་ཉིད་དབྱེ་ན་
གཉིས། རང་ཡུལ་དེར་རྙེད་ན་ཡང་དེའི་བྱེད་པ་མ་ཉམས་པར་དེ་མིན་དུ་ཡང་རྙེད་སྲིད་པའི་
རིག་པ་དེ། དངོས་བཏགས་མ་ཕྱེ་བའི་ཐེ་ཚོམ་གྱི་མཚན་ཉིད་དབྱེ་ན་གཉིས་ཡོད། ཅེས་སྦྱར་
ན་གནད་འཁྲུལ་པ་མེད་པའི་ཕྱིར་རོ། །ཤེས་ལྡན་གཟུ་བོར་གནས་པ་དག་གིས་དགའ་སྟོན་
མཛོད་ཅིག །



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
དེས་ན། སྒྲ་མི་རྟག་པར་ངེས་པའི་བཅད་ཤེས་དེས། སྒྲ་མི་རྟག་པར་རྟོགས་ཀྱང་། སྒྲ་
མི་རྟག་པར་མ་རྙེད་ཅེས་དང་། སྒྲ་རྟག་འཛིན་གྱི་རྟོག་པ་ལོག་ཤེས་དེས། སྒྲ་རྟག་པར་མ་
རྟོགས་ཀྱང་སྒྲ་རྟག་པར་རྙེད་ཅེས་དང༌། སྒྲ་རྟག་མི་རྟག་ཐེ་ཚོམ་ཟ་བའི་ཐེ་ཚོམ་དེས། སྒྲ་
རྟག་མི་རྟག་མཐའ་གཉིས་ཆར་དུ་རྙེད་པ་སྲིད། ཅེས་སོགས་བརྡ་ཆད་ཀྱི་གཞག་འཇོག་སོ་
སོར་རྟོགས་དགོས་ཏེ། དེ་མ་རྟོགས་ན་རྣམ་གཞག་འཆོལ་བར་འགྱུར་བའི་ཕྱིར་རོ། །
ད་ནི་འདིར་གནད་དུ་ཆེ་བའི་དོགས་པ་གསུམ་དཔྱད་དགོས་ཏེ། དེ་ལ་དོགས་པ་དང་
པོ་ནི། འོ་ན་ཁྱོད་ཀྱིས་ཚད་མིན་གྱི་བློ་ལ་གསུམ་དུ་དབྱེ་བ་དེ། གྲངས་ངེས་ཀྱི་དབྱེ་བ་མ་
ཡིན་པར་ཐལ། ཚད་མིན་གྱི་བློ་དེ་ལ་བློ་གསུམ་གྱི་ཟླས་ཕྱེ་བའི་མ་རྟོགས་པའི་བློ་ལོག་ཤེས་
ཐེ་ཚོམ་གསུམ་དུ་གྲངས་མ་ངེས་པའི་ཕྱིར་ཏེ། དེ་ལ་དེ་གསུམ་གྱི་ཟླས་ཕྱེ་བའི་མ་རྟོགས་
ལོག་རྟོག་ཐེ་ཚོམ་བག་ལ་ཉལ་གྱི་ཐེ་ཚོམ་དང་བཞིར་གྲངས་ངེས་པའི་ཕྱིར་ཏེ། བག་ལ་
ཉལ་གྱི་ཐེ་ཚོམ་དེ། སྔ་མ་གསུམ་གང་རུང་དུ་མ་འདུས་པའི་ཚད་མིན་གྱི་བློ་བཞི་པ་ཡིན་
པའི་ཕྱིར་ཟེར་ན། བག་ལ་ཉལ་གྱི་ཐེ་ཚོམ་ཁོས་ཐེ་ཚོམ་གྱི་གོ་མི་ཆོད་པ་ལ་སྐྱོན་སྤོང་ཅུང་
དཀའ་ཡང་། སྐྱོན་ཆེར་མེད་དེ། ཚད་མིན་གྱི་བློ་གསུམ་གྱི་ཟླས་ཕྱེ་བའི། ཐེ་ཚོམ་དེ། དངོས་
བཏགས་མ་ཕྱེ་བའི་ཐེ་ཚོམ་ཙམ་ལ་འཇོག་པར་ཁོ་བོས་བཤད་ཟིན་པའི་ཕྱིར། དེས་ན་ཚད་
མིན་གྱི་བློ་ལ། རང་ཡུལ་མ་རྙེད་པའི་མ་རྟོགས་པའི་བློ། ལོག་ཤེས། དངོས་བཏགས་མ་ཕྱེ་
བའི་ཐེ་ཚོམ་གསུམ་དུ་གྲངས་ངེས་ཞེས་སྨྲས་ན། སྐྱོན་དང་པོ་ལས་རང་གྲོལ་ལོ། །དོགས་པ་
གཉིས་པ་ནི། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་གི་
ངོར། མཉན་བྱ་སྒྲ་མི་རྟག་པར་བསྒྲུབ་པའི་མ་ངེས་པའི་རྟགས་སུ་སོང་བ་ལ་བརྟེན་ནས།
རྒོལ་བ་དེའི་རྒྱུད་ལ་སྒྲ་མི་རྟག་པར་བསྒྲུབ་པའི་བག་ལ་ཉལ་གྱི་ཐེ་ཚོམ་ཞིག་སྐྱེ་བར་ཐལ།
དེའི་ངོར་མཉན་བྱ་སྒྲ་མི་རྟག་པར་བསྒྲུབ་པའི་མ་ངེས་པའི་གཏན་ཚིགས་གང་ཞིག །མ་ངེས་
པའི་རྟགས་ལ་བརྟེན་ནས་བག་ལ་ཉལ་གྱི་ཐེ་ཚོམ་སྐྱེ་བ་དེ། ཕྱོགས་གླང་ཆོས་གྲགས་ས་
85



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པཎ་གསུམ་གྱི་དགོངས་པ་ཡིན་པའི་ཕྱིར། དང་པོ་མ་གྲུབ་ན་དེའི་ངོར་མཉན་བྱ་སྒྲ་མི་རྟག་
པར་བསྒྲུབ་པའི་གཏན་ཚིགས་གང་ཡིན་སྨྱོས་ཤིག །འདོད་ན། རྒོལ་བ་དེའི་རྒྱུད་ལ་སྒྲ་མི་
རྟག་རྟོགས་ཀྱི་རྗེས་དཔག་དང་། སྒྲ་མི་རྟག་པར་འཛིན་པའི་བག་ལ་ཉལ་གྱི་ཐེ་ཚོམ་གཉིས་
གཅིག་ཅར་སྐྱེ་བ་ཡིན་པར་ཐལ། དེའི་ངོར་བྱས་པ་སྒྲ་མི་རྟག་པར་བསྒྲུབ་པའི་རྟགས་སུ་
སོང་བ་ལ། བརྟེན་ནས་སྒྲ་མི་རྟག་རྟོགས་ཀྱི་རྗེས་དཔག་སྐྱེ། མཉན་བྱ་སྒྲ་མི་རྟག་པར་
བསྒྲུབ་པའི་མ་ངེས་པའི་རྟགས་སུ་སོང་བ་ལ་བརྟེན་ནས་སྒྲ་མི་རྟག་པར་བསྒྲུབ་པའི་བག་
ལ་ཉལ་གྱི་ཐེ་ཚོམ་སྐྱེ་བའི་ཕྱིར་རོ། །དཔྱོད་ལྡན་ཡོད་ན་ལན་སྨྲོས་ཤིག །ཁོ་བོ་རང་གི་ལན་
ནི་རེ་ཞིག་སྨྲ་བའི་དུས་མིནནོ། །དོགས་པ་གསུམ་པ་ནི། འོ་ན། བྱས་པ་སྒྲ་མི་རྟག་པར་
བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་གི་རྒྱུད་ལ་སྒྲ་རྟག་འཛིན་གྱི་ལོག་ཤེས་སྐྱེ་
བར་ཐལ། བྱས་པ་སྒྲ་རྟག་པར་བསྒྲུབ་པའི་འགལ་རྟགས་སུ་སོང་བ་ལ་བརྟེན་ནས་སྒྲ་རྟག་
འཛིན་གྱི་ལོག་ཤེས་སྐྱེ་བ་གང་ཞིག །བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་
སོང་བའི་གང་ཟག་དང་། བྱས་པ་སྒྲ་རྟག་པར་བསྒྲུབ་པའི་འགལ་བའི་རྟགས་སུ་སོང་བའི་
གང་ཟག་གཉིས་དོན་གཅིག་ཡིན་པའི་ཕྱིར། དང་པོ་གྲུབ་སྟེ། བྱས་པའི་རྟགས་ཀྱིས་སྒྲ་རྟག་
པར་བསྒྲུབ་པའི་འགལ་རྟགས་ལ་བརྟེན་ནས་སྒྲ་རྟག་འཛིན་གྱི་ལོག་ཤེས་སྐྱེ་བའི་ཕྱིར་རོ། །
དོན་ལ་དཔྱོད་པ་ཡོད་ན་ལན་སྨྲས་ཤིག །ཁོ་བོ་ནི་ལན་འདི་ལྟར་སྨྲ་སྟེ། དེང་སང་ཡོངས་སུ་
གྲགས་པའི་གྲུབ་མཐའ་ལ་གནས་པའི་ལན་དང་། ཡོངས་སུ་མ་གྲགས་པའི་གྲུབ་མཐའ་ལ་
བརྟེན་པའི་ལན་ནོ། །དང་པོ་ནི། རེ་ཞིག་ཐལ་འགྱུར་གྱི་ངག་ལ་མ་ཁྱབ་སྟེ། བྱས་པ་སྒྲ་མི་
རྟག་པར་བསྒྲུབ་པའི་འགལ་རྟགས་སུ་སོང་བ་ལ་བརྟེན་ནས་སྒྲ་རྟག་འཛིན་གྱི་ལོག་ཤེས་སྐྱེ་
བ་མི་སྲིད་པའི་ཕྱིར་ཏེ། བྱས་པ་སྒྲ་རྟག་པར་བསྒྲུབ་པའི་འགལ་རྟགས་སུ་སོང་བ་དང་།
བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བ་གནད་གཅིག་པས། བྱས་པ་
སྒྲ་རྟག་པར་བསྒྲུབ་པའི་འགལ་རྟགས་སུ་སོང་བ་ལ་བརྟེན་ནས་ཀྱང་སྒྲ་མི་རྟག་རྟོགས་ཀྱི་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
རྗེས་དཔག་སྐྱེ་བའི་ཕྱིར། འོན་ཀྱང་བྱས་རྟགས་ཀྱིས་སྒྲ་རྟག་པར་བསྒྲུབ་པའི་འགལ་
རྟགས་ལ་བརྟེན་ནས་སྒྲ་རྟག་འཛིན་གྱི་ལོག་ཤེས་སྐྱེ་ཚུལ་ཡོད་དེ། བྱས་པ་སྒྲ་རྟག་པར་
བསྒྲུབ་པའི་འགལ་བའི་རྟགས་སུ་སོང་བའི་གང་ཟག་གི་ངོར། བྱས་པ་སྒྲ་རྟག་པར་བསྒྲུབ་
པའི་འགལ་བའི་གཏན་ཚིགས་སུ་སོང་བ་ལ་བརྟེན་ནས་སྐྱེས་པའི་སྒྲ་རྟག་འཛིན་རྟོག་པ་དེ།
བྱས་པ་སྒྲ་མི་རྟག་པར་བསྒྲུབ་པའི་འགལ་བའི་གཏན་ཚིགས་སུ་སོང་བ་ལ་བརྟེན་ནས་སྐྱེས་
ཀྱང་། བྱས་རྟགས་ཀྱིས་སྒྲ་རྟག་པར་བསྒྲུབ་པའི་འགལ་རྟགས་ལ་བརྟེན་ནས་སྐྱེས་པར་
འཇོག་པའི་ཕྱིར་ཏེ། སྤྱིར་བྱས་པ་སྒྲ་རྟག་པར་བསྒྲུབ་པའི་འགལ་རྟགས་ཡིན་པའི་ཕྱིར་རོ། །
གཉིས་པ་ནི། འགལ་རྟགས་ལ་བརྟེན་ནས་ལོག་ཤེས་སྐྱེ་ཚུལ་མ་ཤེས་ན། རྟོག་པ་ལོག་ཤེས་
ཀྱི་འཇོག་མཚམས་མི་རྙེད་པས། རྟོག་པ་ལོག་ཤེས་དང༌། བག་ལ་ཉལ་གྱི་ཐེ་ཚོམ་གྱི་རྣམ་
དབྱེ་མི་ཕྱེད་ལ། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་
དང༌། བྱས་པ་སྒྲ་རྟག་པར་བསྒྲུབ་པའི་འགལ་རྟགས་སུ་སོང་བའི་གང་ཟག་དོན་གཅིག་ཏུ་
སྨྲ་བ་དག་གིས། གོང་གི་དོགས་པ་དེ་ལ། རྣལ་མའི་ལན་ཐེབ་པ་མི་སྲིད་པས། ཁོ་བོ་ནི།
བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་དང༌། བྱས་པ་སྒྲ་
རྟག་པར་བསྒྲུབ་པའི་འགལ་རྟགས་སུ་སོང་བའི་གང་ཟག་གཉིས་ཀྱི་གཞི་མཐུན་མེད་
ཅེས་སྨྲའོ། །
འོ་ན་གང་ཟག་དེ་གཉིས་ཀྱི་མཚན་གཞི་དང་། དེ་ལ་ཤེས་བྱེད་ཀྱི་ལུང་རིགས་སྨྲ་
དགོས་སོ་ཞེ་ན། འདི་ལྟར་འཆད་དེ། སྒྲ་བྱས་པར་ངེས་ནས་སྒྲ་རྟག་མི་རྟག་ཐེ་ཚོམ་ཟ་བའི་
གང་ཟག་གཞིར་བཞག་ལ། བྱས་ན་མི་རྟག་པས་ཁྱབ་པ་ངེས་པའི་རྒོལ་བའི་ངོར། བྱས་པ་
སྒྲ་མི་རྟག་པར་བསྒྲུབ་པའི་རྟགས་ཡང་དག །བྱས་པ་ཡིན་ན། རྟག་པ་ཡིན་པས་ཁྱབ་པ་
ཁས་ལེན་པའི་གང་ཟག་གི་ངོར། བྱས་པ་སྒྲ་རྟག་པར་བསྒྲུབ་པའི་འགལ་རྟགས། བྱས་པ་
དང་སྒྲ་མི་རྟག་པའི་གཞི་མཐུན་ཡོད་པར་འདོད། བྱས་པ་དང་རྟག་པའི་གཞི་མཐུན་ཡོད་
87



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པར་མི་འདོད་པའི་རྒོལ་བའི་ངོར། བྱས་པ་སྒྲ་མི་རྟག་པར་བསྒྲུབ་པའི་ཐུན་མོང་བའི་མ་
ངེས་པའི་གཏན་ཚིགས། བྱས་པ་དང་རྟག་པའི་གཞི་མཐུན་ཡང་མི་འདོད། བྱས་པ་དང་མི་
རྟག་པའི་གཞི་མཐུན་ཡང་ཡོད་པར་མི་འདོད་པའི་རྒོལ་བའི་ངོར་བྱས་པ་སྒྲ་མི་རྟག་པར་
སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་ཚིགས་སུ་འཇོག་པའི་ཕྱིར་རོ། །་
དེ་ལ་རིགས་པའི་སྒྲུབ་བྱེད་ནི། སྒྲ་བྱས་པར་ངེས་ནས་སྒྲ་རྟག་མི་རྟག་ཐེ་ཚོམ་ཟ་བའི་
གང་ཟག་ཡང་ཡིན། བྱས་ན་རྟག་པས་ཁྱབ་པ་ཁས་ལེན་པའི་གང་ཟག་ཡང་ཡིན་པའི་གཞི་
མཐུན་པར་གྱུར་པའི་གང་ཟག་ཆོས་ཅན། ཁྱོད་ཀྱི་ངོར། བྱས་པ་སྒྲ་རྟག་པར་བསྒྲུབ་པའི་
འགལ་རྟགས་ཡིན་པར་ཐལ། ཁྱོད་ཀྱི་ངོར་བྱས་པ་སྒྲ་རྟག་པར་བསྒྲུབ་པའི་ཕྱོགས་ཆོས་
ཅན་གྱི་གཏན་ཚིགས་གང་ཞིག །ཁྱོད་ཀྱི་ངོར་བྱས་པ་སྒྲ་རྟག་པར་བསྒྲུབ་པའི་མ་ངེས་པའི་
གཏན་ཚིགས་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་སྒྲ་བྱས་པར་ངེས་ནས་སྒྲ་རྟག་མི་
རྟག་ཐེ་ཚོམ་ཟ་བའི་གང་ཟག་ཡིན་པའི་ཕྱིར། ཁྱབ་པ་འདི་དེང་སང་གི་རིགས་སྨྲ་བ་ཕལ་
ཆེར་གྱིས་བཅས་སོ། །ཕྱི་མ་མ་གྲུབ་ན་དེ་ཆོས་ཅན། ཁྱོད་བྱས་པ་སྒྲ་རྟག་པར་བསྒྲུབ་པའི་
ཐུན་མོང་མ་ཡིན་པའི་མ་ངེས་པའི་རྟགས་སུ་སོང་བའི་གང་ཟག་ཡིན་པར་ཐལ། འདོད་པ་
གང་ཞིག །ཁྱོད་བྱས་པ་སྒྲ་རྟག་པར་བསྒྲུབ་པའི་ལྷག་ལྡན་གྱི་རྟགས་སུ་སོང་བའི་གང་ཟག་
མིན། བྱས་པ་སྒྲ་རྟག་པར་བསྒྲུབ་པའི་དངོས་ཀྱི་མ་ངེས་པའི་རྟགས་སུ་སོང་བའི་གང་ཟག་
ནི་མེད་ཅེས་ཁྱེད་རྣམས་ཁས་ལེན་པའི་ཕྱིར་རོ། །འདོད་མི་ནུས་ཏེ། བྱས་པ་སྒྲ་རྟག་པར་
བསྒྲུབ་པའི་ཐུན་མོང་ལ་སྔར་འདོད་པའི་གང་ཟག་ཡིན་པའི་ཕྱིར་ཏེ། ཁྱོད་བྱས་པ་ཡིན་ན་
རྟག་པ་ཡིན་པས་ཁྱབ་པ་ཁས་ལེན་པའི་གང་ཟག་ཡིན་པའི་ཕྱིར་རོ། །རྟགས་གཉིས་པ་མི་
གྲུབ་ན། ཁྱོད་བྱས་པ་སྒྲ་རྟག་པར་བསྒྲུབ་པའི་འགལ་བ་ལྷག་ལྡན་གྱི་གཏན་ཚིགས་སུ་སོང་ .
བའི་གང་ཟག་ཡིན་པར་ཐལ། མ་གྲུབ་པ་དེ་གང་ཞིག །བྱས་པ་སྒྲ་རྟག་པར་སྒྲུབ་པའི་ཡང་
དག་ལྷག་ལྡན་གྱི་གཏན་ཚིགས་སུ་སོང་བའི་གང་ཟག་ཁས་མི་ལེན་པའི་ཕྱིར། འདོད་མི་
88་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར། །
ནུས་ཏེ། ཁྱོད་བྱས་པ་སྒྲ་རྟག་པར་བསྒྲུབ་པའི་མཐུན་ཕྱོགས་ལ་ཡོད་པར་ཁས་ལེན་པའི་
གང་ཟག་ཡིན་པའི་ཕྱིར། གཟུར་གནས་དཔྱོད་ལྡན་ཡོད་ན་ལན་སྨྲོས་ཤིག །ཡང་ཁྱོད་ལ་
གནོད་བྱེད་ཀྱང་འབྱུང་སྟེ། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བའི་
གང་ཟག་ཆོས་ཅན། ཁྱོད་སྒྲ་རྟག་པ་ལ་ཤེས་འདོད་དང་ལྡན་པའི་གང་ཟག་ཡིན་པར་ཐལ།
ཁྱོད་བྱས་པ་སྒྲ་རྟག་པར་སྒྲུབ་པའི་ཕྱོགས་ཆོས་ཅན་གྱི་གཏན་ཚིགས་སུ་སོང་བའི་གང་ཟག་
ཡིན་པའི་ཕྱིར། རྟགས་དངོས། འདོད་མི་ནུས་ཏེ། ཁྱོད་སྒྲ་མི་རྟག་པ་ལ་ཤེས་འདོད་དང་
ལྡན་པའི་རྒོལ་བ་རྣམ་དག་ཡིན་པའི་ཕྱིར། ཡང་དེ་ཆོས་ཅན། ཁྱོད་ཀྱི་ངོར་བྱས་པ་སྒྲ་རྟག་
པར་བསྒྲུབ་པའི་གཏན་ཚིགས་ཡིན་པར་ཐལ། ཁྱོད་ཀྱི་ངོར་བྱས་པ་སྒྲ་རྟག་པར་བསྒྲུབ་
པའི་ཕྱོགས་ཆོས་ཅན་གྱི་གཏན་ཚིགས་ཡིན་པའི་ཕྱིར་རོ། འདོད་ན། ཁྱོད་ཀྱི་ངོར་བྱས་པ་སྒྲ་
རྟག་པར་སྒྲུབ་པའི་གཏན་ཚིགས་མ་ཡིན་པར་ཐལ། ཁྱོད་ཀྱི་ངོར་བྱས་པ་སྒྲ་རྟག་པར་
འགོག་པའི་རྟགས་ཡང་དག་ཡིན་པའི་ཕྱིར་ཏེ། ཁྱོད་ཀྱི་ངོར། བྱས་པ་སྒྲ་མི་རྟག་པར་
བསྒྲུབ་པའི་རྟགས་ཡང་དག་ཡིན་པའི་ཕྱིར་རོ། །འོ་ན་ཁྱོད་རང་། བྱས་པ་སྒྲ་མི་རྟག་པར་
བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་དེའི་ངོར་བྱས་པ་སྒྲ་རྟག་པར་སྒྲུབ་པའི་
གཏན་ཚིགས་གང་ཡིན་སྙམ་ན། དེའི་ངོར། བྱས་པ་སྒྲ་རྟག་པར་བསྒྲུབ་པའི་ཕྱོགས་ཆོས་
ཅན་གྱི་གཏན་ཚིགས་ནི་མ་ཡིན་ཏེ། རྒོལ་བ་དེ། སྒྲ་རྟག་པ་ལ་ཤེས་འདོད་དང་ལྡན་པའི་
གང་ཟག་མ་ཡིན་པའི་ཕྱིར་རོ། །དེའི་ངོར་བྱས་པ་སྒྲ་རྟག་པར་སྒྲུབ་པའི་མ་གྲུབ་པའི་གཏན་
ཚིགས་ཡིན་པ་ལ་ཡང་འབྲེལ་མེད་དེ། དེའི་ངོར་བྱས་པ་དེ་སྒྲུབ་ཀྱི་གཏན་ཚིགས་སུ་མ་
བཀོད་པའི་ཕྱིར་རོ། །དེའི་ངོར་བྱས་པ་ཆོས་ཅན། དེ་སྒྲུབ་ཀྱི་གཏན་ཚིགས་ཡིན་པར་ཐལ།
བདག་མེད་ཡིན་པའི་ཕྱིར། ཞེས་ཟེར་ན་ནི། ཁྱབ་པ་ཇི་ལྟར་སོང་ཡང་། ཆོས་ཅན་ལ་ཟོལ་
ཞུགས་པས་སྙིང་པོ་གཏན་ནས་མེད་དོ། །གནད་དེས་ན། གོང་གི་དང་པོ་ལ་གཉིས་པ་ལ་
ཡང་། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་བའི་གང་ཟག་དེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
མཉན་བྱ་སྒྲ་མི་རྟག་པར་བསྒྲུབ་པའི་ཐུན་མོང་མ་ཡིན་པའི་གང་ཟག་ཡིན་པའི་ངེས་པ་
དཀའ་སྟེ། རྒོལ་བ་དེ་ལ་མཉན་བྱའི་རྟགས་ལས་སྒྲ་མི་རྟག་པར་ཤེས་འདོད་མེད་པའི་
ཕྱིར་རོ། །གནད་འདི་དག་ལ་ཤེས་བྱེད་ཀྱི་ལུང་ནི། ཕྱོགས་ལ་མཐུ་མེད་སོམ་ཉི་དང༌། །
ཞེས་སོགས་དང་། རིགས་གཏེར་རང་འགྲེལ་སྔར་དྲངས་པ་ལྟར། འགལ་རྟགས་ལ་བརྟེན་
ནས་ལོག་ཤེས་སྐྱེ་བར་བཤད་པའི་ལུང་རྣམས་ཡིན་ཏེ། གཞན་དུ་ན་འགལ་རྟགས་ལ་
བརྟེན་ནས་ལོག་ཤེས་སྐྱེ་བ་ལ་ཤེས་བྱེད་ཏིལ་འབྲུ་ཙམ་ཡང་རྙེད་པར་མི་འགྱུར་བའི་
ཕྱིར་རོ། །དེས་ན། འགལ་རྟགས་ལ་བརྟེན་ནས་ལོག་ཤེས་སྐྱེ་བར་བཤད་པའི་ནུས་པ་ལ་
བརྟག་ན། ཁོ་བོའི་འདི་བཞིན་ལས་གཞན་དུ་སོམ་ཉི་ཟ་བར་མི་འགྱུར་མོད། འོན་ཀྱང་།
རྣམ་རིགས་ཀྱི་གཞུང་འགའ་ཞིག་གི་དངོས་བསྟན་དང་། བསྒྲིགས་པའི་ཚེ། རྒོལ་བ་གང་
དང་གང་གི་ངོར་བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་སོང་ན། ལོག་
ཕྱོགས་བྱས་པ་སྒྲ་རྟག་པར་བསྒྲུབ་པའི་འགལ་རྟགས་སུ་སོང་བར་བཤད་པའི་སྐབས་
འགའ་རེ་སྣང་བས་ཇི་ལྟར་ཡིན། ཆོས་ཀྱི་རྗེས་སུ་འབྲང་བའི་རྣམ་དཔྱོད་ཀྱིས་བརྟག་ཤིང་
ཁས་བླང་བར་བྱའོ། །གནད་འདི་རེ་ཞིག་གཞན་ལ་མི་བཤད་དེ། སྣོད་མིན་པས་སྐྲག་པ་
ཆེན་པོ་སྐྱེ་བར་ངེས་པའི་ཕྱིར་རོ། །སྣོད་ལྡན་ཡོད་ན་བཤད་པར་བྱ་སྟེ། གནས་ལུགས་ལ་
དཔྱོད་པའི་བློ་གྲོས་ཀྱིས་ཕྱེ་བའི་དགའ་སྟོན་ཆེན་པོ་ཡིན་པའི་ཕྱིར་རོ། །
ད་ནི་དེ་དག་གི་གནད་ཁག་ཆེ་བ་རྣམས། སྡོམ་གྱིས་བསྡུས་ན། རྣམ་པར་བརྟགས་
པའི་རིགས་པའི་ཐོག་མདའ་གཉིས། །ཧ་ཅང་ཐལ་བའི་རིགས་པའི་ཟེགས་མ་ལྔ། །ལྡོག་པ་
མཚུངས་པའི་རིགས་པའི་རྡོ་རྗེ་བཞི། །ཡིད་དཔྱོད་རྩད་ནས་འཇོམས་པའི་རིགས་པ་ཡིན། །
ཕྱོགས་གསུམ་འཇོམས་བྱེད་ལུང་གི་ཐོ་བ་གསུམ། །སྣང་ལ་མ་ངེས་གཅོད་པའི་རལ་གྲི་
གཅིག །མངོན་སུམ་བཅད་ཤེས་གཤོག་བྱེད་དགྲ་སྟ་གསུམ། །ཕ་རོལ་གཡུལ་ལས་རྒྱལ་
བྱེད་མཚོན་ཆ་ཡིན། །སྤྱིར་བསྟན་པའོ། །དང་པོ་རྣམ་པར་བརྟགས་པའི་རིགས་པ་
9O །



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
གཉིས་ནི། །རྟགས་ལ་ལྟོས་མ་ལྟོས་དཔྱད་པ་གཉིས་ཏེ། དེ་ཡང༌། རྟགས་མེད་དམ་བཅའ་
མི་གསལ་ཐེ་ཚོམ་དང༌། །གཏན་ཚིགས་བཞིར་ལྟོས་བློ་རིགས་རྣམ་བཞིའི་རྒྱུ། །ཕྱོགས་གླང་
གྲགས་པའི་གཞུང་ལས་བཤད་པའི་ཕྱིར། །ཁྱོད་ཀྱི་ཡིད་དཔྱོད་གང་ནས་རྙེད་པ་སོམས། །
རིགས་པ་འདི་གཉིས་ཀྱི་གནད་རྟོགས་ན། ཡིད་དཔྱོད་ཁས་ལེན་དོན་མེད་དོ། །ཧ་ཅང་
ཐལ་བ་ལྔ་ནི། ཡིད་དཔྱོད་རྟེན་གཞི་ལྟར་སྣང་གསུམ་ཡིན་ན། །ལྟར་སྣང་བཞི་པ་སྲིད་པར་
ཧ་ཅང་ཐལ། །ཡིད་དཔྱོད་རྟེན་གཞི་ལྟར་སྣང་མ་ཡིན་ན། །ཚད་མ་གསུམ་པ་སྲིད་པར་ཧ་
ཅང་ཐལ། །རྟགས་ལྟོས་གསར་རྟོགས་ཚད་མ་མིན་ཟེར་ན། །རྗེས་དཔག་ཚད་མིན་བློ་རུ་ཧ་
ཅང་ཐལ། །ངེས་བྱེད་རྟོག་པས་སྒྲོ་འདོགས་མི་གཅོད་ན། །གནོད་བྱ་གནོད་བྱེད་མིན་པར་
ཧ་ཅང་ཐལ། །ངེས་པ་མེད་ཀྱང་ཡིད་དཔྱོད་འཇོག་སྙམ་ན། །རང་གི་རྩ་བའི་གྲུབ་མཐའ་
ཉམས་སམ་ཅི། །ཞེས་པའོ། །ལྡོག་མཚུངས་ཀྱི་རིགས་པ་བཞི་ནི། མཉན་བྱའི་རྟགས་ལས་
མི་རྟག་འཛིན་བློ་ནི། །ཡིད་དཔྱོད་ཡིན་ན་རྩོད་གཞིའི་སྒྲ་དེ་ཉིད། །མཉན་བྱའི་རྟགས་ལས་
རྟག་པར་འཛིན་བློ་དེ། །ཡིད་དཔྱོད་ཐལ་བ་སྟོབས་མཚུངས་འཁོར་གསུམ་ཡིན། །རིགས་
པ་གཅིག་གོ །
མཉན་བྱའི་རྟགས་ལས་རྟག་པར་འཛིན་བློ་ནི། ལོག་ཤེས་ཡིན་ན་རྩོད་གཞིའི་སྒྲ་དེ་
ཉིད། །མཉན་བྱའི་རྟགས་ལས་མི་རྟག་འཛིན་བློ་དེ། །ཚད་མར་ཐལ་བ་གཤིས་ཀྱི་འཁོར་
གསུམ་ཡིན། །རིགས་པ་གཉིས་པའོ། །མཉན་བྱའི་རྟགས་ལས་རྟག་པར་འཛིན་བློ་དེ། །ཐེ་
ཚོམ་ཡིན་ན་རྩོད་གཞིའི་སྒྲ་དེ་ཉིད། །མཉན་བྱའི་རྟགས་ལས་མི་རྟག་འཛིན་བློ་དེའང་། །
སོམ་ཉིར་ཐལ་བ་ཁས་བླངས་འཁོར་གསུམ་ཡིན། །རིགས་པ་གསུམ་པའོ། །མཉན་བྱའི་
རྟགས་ལས་རྟག་པར་འཛིན་བློ་དེ། །ཚད་མིན་བློ་ལྔའི་ཆར་རྟོགས་མ་ཡིན་ན། །ཚད་མིན་
བློ་རིགས་དྲུག་པ་སྲིད་པའི་ཕྱིར། །ཁྱོད་ཀྱི་མཚན་མིན་གྲངས་ངེས་མ་ཞིག་གམ། །རིགས་
པ་བཞི་པའོ། །འཇོམས་བྱེད་ཀྱི་ལུང་གསུམ་ནི། ཡིད་དཔྱོད་འཇོམས་པ་ལ་ཕྱོགས་གླང་གི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ལུང་། སྣང་ལ་མ་ངེས་འཇོམས་པ་ལ་སྟོང་ཕྲག་ཕྱེད་དང་བཞི་པའི་ལུང་། མངོན་སུམ་བཅད་
ཤེས་འཇོམས་པ་ལ་གཏན་ཚིགས་ཐིགས་པའི་ལུང་གསུམ་མོ། །སྣང་ལ་མ་ངེས་འགོག་
- པའི་རིགས་པ་ནི། །ཀུན་རྫོབ་ཚད་མས་རང་ངམ་གཞན་སྟོབས་ཀྱིས། །ངེས་ཤེས་དྲངས་
ནས་སྒྲོ་འདོགས་གཅོད་མོད་ཀྱི། །ངེས་ཤེས་མེད་པར་ཚུར་མཐོང་མངོན་སུམ་གྱིས། །སྒྲོ་
འདོགས་གཅོད་པ་ཆོས་གྲགས་ལུང་གིས་བཀག །ཅེས་སོ། །
མངོན་སུམ་བཅད་ཤེས་འགོག་པའི་རིགས་པ་གསུམ་ནི། མ་རྟོག་ལོག་རྟོགས་ཐེ་
ཚོམ་ལས་གཞན་པའི། །བཅད་ཤེས་རིགས་པས་བརྟགས་ན་མི་འཐད་ཕྱིར། །བཅད་ཤེས་
ཚན་མིན་སྤྱི་ཡི་དབྱེ་ངོ་རུ། །འཆད་འདི་རྣམ་དཔྱོད་ལོང་བའི་རྣམ་འགྱུར་ཡིན། །རིགས་པ་
གཅིག་གོ །ངོ་བོ་ཡུལ་དུས་འཛིན་སྟངས་མི་མཚུངས་པའི། །མངོན་སུམ་བཅད་ཤེས་གཞི་
མཐུན་མཐོང་བ་འདི། །མཁྲིས་ནད་ཅན་ལ་དུང་དཀར་སེར་པོ་ལྟར། །མཁས་པའི་བདེ་
བའི་དགའ་སྟོན་ཆེན་པོ་ཡིན། །རིགས་པ་གཅིག་གོ །ཚུར་མཐོང་སྔོ་འཛིན་སྔོན་པོའི་རིགས་
རྒྱུན་ལ། །ཚད་མར་འཇོག་ཕྱིར་སྔོན་འཛིན་ཕྱི་མ་རྣམས། །བཅད་ཤེས་ཡིན་ཞེས་སྔ་ཕྱིའི་
བོད་ཕལ་ཆེར། །མགྲིན་པ་བསྒྲིགས་ནས་རི་བོང་ཅལ་རྒྱུགས་བྱེད། །སྔོན་པོའི་སྐད་ཅིག་རེ་
རེ་ལས་གཞན་པའི། །སྔོན་པོའི་རིགས་རྒྱུན་འཇལ་བྱེད་སྔོར་སྣང་ནི། །དཔལ་ལྡན་གྲགས་
པའི་གཞུང་ལུགས་འདི་ན་མེད། །ཁྱོད་ཉིད་མུ་སྟེགས་གླིང་དུ་འཁྱམས་སམ་ཅི། །རིགས་པ་
གཅིག་གོ། ། །
རང་ལུགས་འཇོག་པའི་གནད་ལ། མ་རྟོགས་ཚད་མིན་བློ་དང་ཁྱབ་མཉམ་དུ། །སྨྲས་
ནས་མ་རྟོགས་ལོག་རྟོག་ཐེ་ཚོམ་གསུམ། །ཚད་མིན་བློ་ཡི་དབྱེ་བར་འཆད་རྣམས་ཀྱིས། །
དབྱངས་ཅན་དགའ་བའི་རྩོད་པ་བཟློག་མི་ནུས། །ལྟར་སྣང་གསུམ་དང་རིགས་པའི་གནད་
གཅིག་པའི། །མ་རྙེད་ལོག་པར་རྙེད་དང་མཐའ་གཉིས་རྙེད། །ཚད་མིན་བློ་ཡི་དབྱེ་བ་རྣམ་
གསུམ་པོ། །ས་སྐྱའི་འཇམ་དབྱངས་ཁོ་ནའི་ལེགས་བཤད་ཡིན། །ཁ་རོལ་རྩོད་པའི་འགག་
་.
，
92



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་གཉིས་པའི་རྣམ་བཤད་ལེགས་བཤད་ཉི་མའི་འོད་ཟེར།
རྣམས་རང་སར་གྲོལ། །རང་ལུགས་གནད་ཀྱི་སྙིང་པོ་གསལ་བར་མཐོང་། །ཚུལ་འདི་ཀླུ་
སྒྲུབ་ཁོ་ནའི་སྤྱོད་ཡུལ་ཏེ། །མཚུངས་བྲལ་འཇམ་དབྱངས་བླ་མའི་བཀའ་དྲིན་ཡིན། །
མཁས་པ་བོ་དོང་པའི་རྩོད་ལན་གྱི་གནད་བསྡུས་ན། རང་ཡུལ་མཐའ་གཅིག་འཛིན་པའི་ཐེ་
ཚོམ་ནི། །མོ་གཤམ་བླ་མའི་སྒྱུ་རྩལ་འགྲན་ནོ་ཞེས། །རང་གི་དེ་ཉིད་གསལ་བར་བསྒྲགས་
པའི་ཕྱིར། །གཞན་ལ་སྨོད་པའི་ཟོལ་གྱིས་བཞད་གད་བྱེད། །ཁྱོད་ཀྱང་མི་གསལ་ཐེ་ཚོམ་
ཁས་ལེན་ན། །རང་གི་ཞགས་པས་རང་ཉིད་སྐེ་ནས་བཅིངས། །མི་ལེན་ཕྱོགས་གླང་གྲགས་
པའི་གཞུང་ལུགས་ལ། །འདི་ཡིན་སྨྲ་བའི་སྤོབས་པ་ཡོད་དམ་ཅི། །རྩོད་ལན་གཅིག་གོ། །
ཚུ་རོལ་མཐོང་བའི་མངོན་སུམ་ཚད་མ་ཡིས། །ཕྲ་བའི་མི་རྟག་གསལ་བར་རྟོགས་པའི་
ཕྱིར། །འབད་མེད་གྲོལ་བའམ་གྲོལ་བར་མི་འགྱུར་ཞེས། །འཐོན་པའི་སྐད་ཀྱིས་གངས་
ཅན་ཡོངས་ལ་བསྒྲགས། །ཁྱོད་ཀྱང་ཚུ་རོལ་མཐོང་བའི་མངོན་སུམ་གྱིས། །ཕྲ་བའི་མི་རྟག་
གསལ་བར་མཐོང་བའི་ཕྱིར། །འབད་མེད་གྲོལ་བའམ་གྲོལ་བར་མི་འགྱུར་ཞེས། །སྨྲས་ན་
འཁོར་གསུམ་ཀླད་ལ་འཁོར་མིན་ནམ། །རྩོད་ལན་གཅིག་གོ ། །
ད་ནི་རང་ལུགས་ལ་དོགས་པ་སྤོང་བའི་གནད་བསྡུས་ན། འགལ་བའི་རྟགས་ལས་
ལོག་ཤེས་སྐྱེས་པའི་ཚེ། །གང་ཟག་གཅིག་ལ་བསྒྲུབ་བྱ་གཅིག་འཛིན་པའི། །ལོག་པའི་
ཤེས་དང་རྗེས་དཔག་ཚད་མ་གཉིས། །ཅིག་ཆར་སྐྱེ་བ་གད་མོའི་གནས་མིན་ནམ། །འགལ་
བའི་རྟགས་ལས་ལོག་ཤེས་མི་སྐྱེ་ན། །རྟོག་པ་ལོག་ཤེས་མཚོན་བྱེད་མཚན་ཉིད་ནི། །འདི་
ཡིན་སྨྲ་བའི་དཔྱོད་ལྡན་ཡོད་དམ་ཅི། །ཡོད་ན་དེང་འདིར་སྨྲ་བའི་དུས་ལ་བབ། །རང་ཡུལ་
མཐའ་གཅིག་ཕྱིན་ཅི་ལོག་འཛིན་པའི། །ཞེན་རིག་དེ་ཉིད་མཚན་ཉིད་ཡིན་སྙམ་ན། །དོན་
མི་མཐུན་གྱི་མི་གསལ་ཐེ་ཚོམ་ཀུན། །དངོས་སྐྱོན་ད་ལྟ་ཤོར་བ་མི་རིགས་སམ། །དོགས་
ལན་གཅིག་གོ །མ་ངེས་རྟགས་ལས་ཐེ་ཚོམ་སྐྱེས་པའི་ཚེ། །གང་ཟག་གཅིག་ལ་བསྒྲུབ་བྱ་
གཅིག་འཛིན་པའི། །མི་གསལ་ཐེ་ཚོམ་རྟག་འཛིན་རྗེས་དཔག་གཉིས། །ཅིག་ཆར་སྐྱེ་བ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བཞད་གད་མ་ཡིན་ནམ། །མ་ངེས་རྟོགས་ལས་ཐེ་ཚོམ་མི་སྐྱེ་ན། །ཕྱོགས་གླང་ཆོས་གྲགས་
ས་སྐྱའི་རྗེ་བཙུན་གསུམ། །ཐུགས་དགོངས་གཅིག་ཏུ་འདྲེས་པའི་བཀའ་མཆིད་ལས། །
རྒལ་བར་ནུས་པའི་སྙིང་ཁམས་ཅན་ཡོད་དམ། །དོགས་པ་གཅིག་གོ། །ཡང་དག་རྟགས་
དང་འགལ་བའི་གཏན་ཚིགས་གཉིས། །སོང་ཡུལ་རྒོལ་བ་སོ་སོར་འཇོག་ཤེས་ན། །དཀའ་
བའི་གནད་རྣམས་རང་གྲོལ་ཡིན་ནོ་ཞེས། །ཀླུ་སྒྲུབ་ཁོ་ནས་རྟོགས་ཀྱིས་གཞན་གྱིས་མིན། །
བསྒྲུབ་བྱ་གཅིག་ལ་ཡང་དག་གཏན་ཚིགས་དང༌། །མ་ངེས་རྟགས་གཉིས་ཅིག་ཅར་སོང་
བ་ཡི། །མཁས་དང་མི་མཁས་རྒོལ་བ་འགའ་མེད་ཅེས། །གནད་འདི་རྟོགས་ན་སྐྱོན་རྣམས་
རང་སར་གྲོལ། །ཚུལ་འདི་མཁས་པའི་གཞུང་ལུགས་ཤེས་འདོད་པའི། །བློ་གསལ་དོན་
གཉེར་མཆོག་གི་སྐལ་བར་འཚམས། །ཚིག་འཕྲེང་སྦུ་བས་ཁེངས་པའི་བྱིས་པ་རྣམས། །
འཇིགས་པར་མ་བྱེད་རང་གི་རྣམ་ཐར་སོམས། །དེ་ལྟ་བུའི་སྡོམ་རྣམས་ཀྱང༌། གོང་གི་
གཞུང་སོ་སོའི་ཐད་སོ་དང་སྦྱར་ཏེ། རྣམ་པར་བཀྲོལ་ཤེས་ན། དཔྱོད་ལྡན་མཁས་པ་རྣམས་
ཀྱི་ཡིད་འཕྲོག་པར་བྱེད་ཅིང་། རྒྱལ་བའི་བསྟན་པ་ལ་བྱ་བ་བྱས་པ་འགྱུར་བ་ཡིན་ནོ། །
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས། བློ་
བརྟག་པའི་རབ་བྱེད་ཀྱི་རྣམ་པར་བཤད་པ་ལེགས་བཤད་ཉི་མའི་འོད་ཟེར་ཞེས་བྱ་བ་
འདི་ནི། འཇམ་དབྱངས་ཕྱོགས་ལས་རྣམ་པར་རྒྱལ་བ་སྐྱིད་གཤོངས་པ་ཆེན་པོའི་ཞབས་
རྡུལ་གཙུག་གིས་མཆོད་པས་ཕྱོགས་འདི་ལ་རྣམ་དཔྱོད་ཀྱི་བློ་ནུས་ཅུང་ཟད་ཙམ་གསལ་བ།
ནཱ་གཱརྫུ་ན་སཱ་ག་རས་སོ། ། དགེའོ། ། བཀྲ་ཤིས། །



༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་
གསུམ་པའི་རྣམ་པར་བཤད་པ་བཞུགས། །
སྤྱི་དང་བྱེ་བྲག་ཉི་མའི་ཁ་ལོ་པ། །ཀུན་གསལ་ཤེས་བྱའི་ཁྱོན་ལ་མྱུར་འོངས་པས། །
ཚུལ་མིན་མུན་རུམ་ཕ་མཐར་མངོན་ཕྱོགས་པའི། །ལྔ་རིག་འོད་ཟེར་བརྒྱ་པས་བདག་
སྐྱོངས་ཤིག །
ནི གསུམ་པ་བློས་ཡུལ་རྟོགས་ཚུལ་བཤད་པ་ལ་བཞི། ཡུལ་སྤྱི་དང་བྱེ་བྲག་བཤད་པ།
འཛིན་སྟངས་སྣང་བ་དང་སེལ་བ་བཤད་པ། གྲོགས་བརྗོད་བྱ་དང་རྗོད་བྱེད་བཤད་པ། རྩ་
བ་འགལ་བ་དང་འབྲེལ་པ་བཤད་པའོ། །དང་པོ་ལ་གསུམ། ཡུལ་དང་ཡུལ་ཅན་ཐུན་མོང་
བཤད། རྫས་ལྡོན་དོན་ལ་གྲུབ་པ་དགག །ཁྱད་པར་སྤྱི་དང་བྱེ་བྲག་བཤད་པའོ། །དང་པོ་
ལ་གཉིས། ཡུལ་གྱི་གནས་ལུགས་སྤྱིར་བསྟན། དེ་ཉིད་གཏན་ལ་འབེབས་ཚུལ་བཤད་
པའོ། །དང་པོ་ནི། རང་མཚན་གསལ་བར་འཛིན་པའི་བློ་ཆོས་ཅན། རྟོག་མེད་ཤེས་པ་
ཡིན་ཏེ། གསལ་སྣང་ཅན་གྱི་རིག་པ་ཡིན་པའི་ཕྱིར། སྤྱི་མཚན་མི་གསལ་བར་འཛིན་པའི་
བློ་ཆོས་ཅན། རྟོག་པ་ཡིན་ཏེ། རང་ཡུལ་དོན་སྤྱིའི་ཚུལ་གྱིས་འཛིན་པའི་བློ་ཡིན་པའི་ཕྱིར།
རང་མཚན་ཆོས་ཅན། དངོས་པོ་ཡིན་ཏེ་དོན་བྱེད་ནུས་པ་ཡིན་པའི་ཕྱིར། སྤྱི་མཚན་ཆོས་
ཅན། དངོས་པོར་མེད་དེ། དོན་བྱེད་མི་ནུས་པ་ཡིན་པའི་ཕྱིར། ཞེས་འཆད་པ་ལ། རང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
མཚན་འཛིན་པ་རྟོག་མེད་དེ། །ཞེས་སོགས་བློ་ཀ་གཅིག་དང་། དེའི་རང་འགྲེལ་དུ། རང་
གི་མཚན་ཉིད་དང་གསལ་བ་དང་། དངོས་པོ་དང་། རྫས་དང་། ལོག་པ་དང་། དོན་དམ་པ་
ཞེས་བྱ་བ་ལ་སོགས་པ་ནི་དོན་བྱེད་ནུས་པ། རྫས་ཕན་ཚུན་མ་འདྲེས་པ། རྒྱུ་དང་འབྲས་
བུར་གྲུབ་པ། སྐྱེས་བུ་ཐམས་ཅད་ཀྱི་བླང་དོར་བྱ་བའི་འཇུག་ལྡོག་གི་ཡུལ་ཡིན་པས།
དངོས་པོའི་དོན་དུ་དོན་གཅིག་པ་ཡིན་ཏེ། ཞེས་སོགས་དང་། སྤྱི་དང་། གཞན་སེལ་དང་།
ལྡོག་པ་དང་། རྣམ་དཔྱོད་དང་། འདྲེས་པ་དང༌། འབྲེལ་བ་དང༌། ཀུན་རྫོབ་ཅེས་བྱ་བ་ལ་
སོགས་པ་ནི། དོན་ལ་མི་གནས་པ་དངོས་པོར་མ་གྲུབ་པ་དབང་པོའི་ཡུལ་མིན་པ། བློས་སྒྲོ་
བཏགས་པ་ཞེས་སོགས་བྱུང་། འོ་ན། རང་འགྲེལ་དེར། སྤྱི་མཚན་དང་རང་མཚན་གྱི་རྣམ་
གྲངས་སུ་བཤད་པ་དེ་དག་སྒྲ་ཇི་བཞིན་དུ་ཁས་ལེན་ནུས་སམ་སྙམ་ན། འདི་ལ་སྐབས་ཕྱེད་
པར་བྱ་དགོས་ཏེ། སྤྱི་དང་བྱེ་བྲག་གཉིས་ཀྱི་ཟླས་ཕྱེ་བའི་སྤྱི་ཡིན་ན་དངོས་མེད་ཡིན་པས་
མ་ཁྱབ་ཀྱང་། སྤྱི་གསལ་གཉིས་ཀྱི་ཟླས་ཕྱེ་བའི་སྤྱི་ཡིན་ན་དངོས་མེད་ཡིན་པས་ཁྱབ་སྟེ།
སྤྱི་གསལ་གཉིས་ཀྱི་ཟླས་ཕྱེ་བའི་སྤྱི་དེ་སྤྱི་མཚན་ལ་འཇོག་པའི་གནད་ཀྱིས། དེ་གཉིས་ཀྱི་
ཟླས་ཕྱེ་བའི་གསལ་བ་དེ་ལའང་རང་མཚན་གྱིས་ཁྱབ་པའི་ཕྱིར། དེས་ན་གསལ་བ་དེ་
ལའང་། བྱེ་བྲག་ལ་གསལ་བར་བཞག་པ་དང་། རང་མཚན་ལ་གསལ་བར་བཞག་པ་
གཉིས་ཡོད་དེ། གསལ་བས་ཟླས་དྲངས་པའི་སྤྱི་དེ་ལ་སྤྱིར་བཞག་པ་གཅིག་དང་། སྤྱི་
མཚན་ལ་སྤྱིར་བཞག་པ་གཅིག་སྟེ་གཉིས་ཡོད་པའི་ཕྱིར་རོ། །དེ་བཞིན་དུ། ལོག་ལྡོག་
གཉིས་ཀྱི་ཟླས་ཕྱེ་བའི་ལོག་པ་ལ་རང་མཚང་དང་། ལྡོག་པ་ལ་སྤྱི་མཚན་གྱིས་ཁྱབ་སྟེ། དེ་
གཉིས་ཀྱི་ཟླས་ཕྱེ་བའི་ལོག་པ་དེ་རྫས་གྲུབ་དང་། ལྡོག་པ་དེ་གཞན་ལྡོག་ལ་འཇོག་པའི་
ཕྱིར་རོ། །སྤྱིར་ལོག་པ་ལ་རང་མཚན་དང་། ལྡོག་པ་ལ་སྤྱི་མཚན་གྱིས་མ་ཁྱབ་སྟེ། ཆོས་
དང་ཆོས་ཅན་གཉིས་ཀྱི་ཟླས་ཕྱེ་བའི་ཆོས་ཅན་ལ་ལོག་པ་དང་། ཆོས་ལ་ལྡོག་པར་འཇོག་
པའི་སྐབས་གཅིག་ཀྱང་ཡོད་པའི་ཕྱིར་རོ། །སྤྱིར་རྫ་ས་ཡོད་ལ་རང་མཚན་དང་། བཏགས་
96



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
ཡོད་ལ་སྤྱི་མཚན་གྱིས་ཁྱབ་ཀྱང་། མཚན་མཚོན་གཉིས་ཀྱི་ཟླས་ཕྱེ་བའི་རྫས་ཡོད་ལ་དེ་
ལྟར་མ་ཁྱབ་སྟེ། མཚན་ཉིད་ཀྱི་ཟླས་དྲངས་པའི་བཏགས་ཡོད་དེ། མཚོན་བྱ་ཐམས་ཅད་ལ་
འཇོག་ཅིང་མཚོན་བྱའི་ཟླས་དྲངས་པའི་རྫས་ཡོད་དེ། མཚན་ཉིད་ཐམས་ཅད་ལ་འཇོག་
པའི་ཕྱིར་རོ། །སྤྱིར་དངོས་པོ་དང་། རྫས་ལ་རང་མཚན་གྱིས་ཁྱབ་ཀྱང་། དངོས་པོ་བརྗོད་
པའི་སྒྲ་དང་རྫས་བརྗོད་པའི་སྒྲ་ཞེས་པའི་སྐབས་ཀྱི་དངོས་པོ་དང་། རྫས་ནི་ཁྱད་ཆོས་དང་།
ཁྱད་གཞི་གཉིས་ལ་འཇོག་པའི་ཕྱིར་རོ། །དོན་གྱི་གནད་འདི། ས་པཎྜི་ཏའི་དགོངས་པ་བླ་
ན་མེད་པ་ཡིན་ཏེ། རང་འགྲེལ་ལས། འོ་ན་དེ་ལའང་གཞན་ལས་ལྡོག་པ་དང་། གཞན་
ལས་ལོག་པ་ཞེས་བྱ་བ། ཞེས་བྱ་བ་དང་། ཀུན་ལ་རྫ་ས་དང་དངོས་བརྗོད་པའི། །ཞེས་བྱ་
བ་ལ་སོགས་པ་དང་འགལ་ལོ་ཞེ་ན། མི་འགལ་ཏེ་ལོག་པ་དང་དངོས་པོ་ནི། དོན་ལ་
གནས་པ་དང་སེལ་བའི་ཡུལ་དུ་གྱུར་པ་གཉིས་ཡོད་པའི་ཕྱིར་རོ། །ཞེས་བཤད་པའི་
ཕྱིར་རོ། །འོ་ན་ཁོ་བོ་གཞུང་བཞིན་འཆད་པར་འདོད། ཅེས་པའི་འགྲེལ་པ་རབ་བྱེད་བཅུ་
གསུམ་མ་ལས། ལྡོག་པ་དང་སྤྱི་དང་བྱེ་བྲག་དང་གཞན་སེལ་ལ་སོགས་པ་ནི་དོན་ལ་མི་
གནས་པས། བློས་སྒྲོ་བཏགས་པ། སྣང་མི་སྣང་ཆ་གཉིས་མེད་པ་ཞེས་སོགས་ཀྱི་སྒྲ་ཟིན་ལ།
ལྡོག་པ་དང་། སྤྱི་བྱེ་བྲག་སོགས་ཐམས་ཅད་ལ་དངོས་མེད་ཀྱིས་ཁྱབ་པར་བཤད་པ་མ་
ཡིན་ནམ་སྙམ་ན། སྐྱོན་མེད་དེ། ལྡོག་པ་ལ་དངོས་མེད་ཀྱིས་ཁྱབ་པར་བཤད་པའི་དགོས་
པ་ནི། སྔར་བཤད་པ་ལྟར། ལོག་ལྡོག་གཉིས་ཀྱི་ཟླས་ཕྱེ་བའི་ལྡོག་པ་དེ་ལ་དགོངས་པ་
ཡིན་ལ། སྤྱི་དང་བྱེ་བྲག་སོགས་ལ་དངོས་མེད་དུ་བཤད་པ་ནི། སོང་ཚོད་ཀྱི་དབང་དུ་བྱས་
པ་ཡིན་ཏེ། རློམ་ཚོད་ལ་བུམ་པ་དེ། གསེར་བུམ་གྱི་སྤྱིར་རློམ་ཡང་། སོང་ཚོད་ལ། རྟོག་
ངོར་བུམ་མིན་བཅད་ནས་བུམ་པར་སྣང་ཙམ་དེ་དེའི་སྤྱིར་སོང་བའི་ཕྱིར་དང་། སོང་ཚོད་ལ་
རྟོག་ངོར་གསེར་བུམ་མ་ཡིན་པ་བསལ་ཙམ་དེ་དེའི་བྱེ་བྲག་ཏུ་སོང་བའི་ཕྱིར་རོ། །གནད་
འདི་གོ་དགོས་ཏེ། འོག་ནས་མཚན་མཚོན་གཞི་གསུམ་ཆར་ལ། སྤྱི་མཚན་གྱིས་ཁྱབ་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བཤད་པ་ཡང་། སོང་ཚོད་ཀྱི་མཚན་མཚོན་གཞི་གསུམ་ལ་དགོངས་སོ། །ཞེས་ཁོ་བོས་
འཆད་པའི་ཕྱིར་རོ། །གཉིས་པ་ནི། ཡུལ་རྫས་དང་ལྡོག་པ། སྤྱི་དང་བྱེ་བྲག །འཛིན་སྟངས་
སྣང་བ་དང་སེལ་བ། ཡུལ་ཅན་རྟོག་མི་རྟོག་རྣམ་གཞག་ཆོས་ཅན། ཁྱོད་འཆད་པའི་ཚུལ་
ཡོད་དེ། ཕྱོགས་གླང་ཡབ་སྲས་ཀྱི་གཞུང་བཞིན་དུ། མ་འཆོལ་བར་སོ་སོར་འཆད་པའི་
ཕྱིར། ཞེས་འཆད་པ་ལ། རྫས་དང་ལྡོག་པ་སྤྱི་བྱེ་བྲག །ཅེས་སོགས་ཤློ་ཀ་གཅིག་གོ །རྩ་
བའི་གཉིས་པ་ནི། རྗེས་དཔག་ཆོས་ཅན། ཁྱོད་བུམ་པའི་སྟེང་གི་བྱས་མི་རྟག་གི་རྫས་ཀྱི་ཆ་
ལ་སྣང་བས་འཇུག་པ་མ་ཡིན་ཏེ། ཁྱོད་ལ་དེ་སྒྲུབ་པས་འཇུག་པ་མ་ཡིན་པའི་ཕྱིར། དེས་ན་
ཁྱོད་བུམ་པའི་སྟེང་གི་བྱས་མི་རྟག་གི་ལྡོག་ཆ་སོ་སོར་ཕྱེ་ནས་འཇུག་སྟེ། ཁྱོད་དེ་ལ་སེལ་
འཇུག་ཡིན་པའི་ཕྱིར་རོ། །ཞེས་འཆད་པ་ནི། རྗེས་དཔག་དངོས་པོ་མི་འཛིན་པས། ཞེས་
སོགས་བློཀ་གཅིག་གོ །འདིར་རང་འགྲེལ་ལས། རྫ་ས་ལྡོག་དོན་ལ་གྲུབ་པ་དགག །ཅེས་
པའི་ས་བཅད་མཛད་པ་ནི། རྫས་རང་མཚན་པ་དོན་ལ་གྲུབ་པ་འགོག་པ་མ་ཡིན་གྱི། ལྡོག་
པ་དུ་མ་འདུས་པའི་གཞི་ཤེས་འདོད་ཆོས་ཅན་ལ་རྫ་ས་དང་ལྡོག་པ་སོ་སོའི་ཁྱད་ཆོས་ལ་
ལྡོག་པར་བཤད་ནས། ཁྱད་གཞི་གང་ཡིན་རྫས་མཚན་ཉིད་པར་ཆ་བསྡུས་པས་འདོད་པ་
དེ་འགོག་པ་སྟེ་གནད་གོ་དགོས་སོ། །གསུམ་པ་སྤྱི་བྱེ་བྲག་བཤད་པ་ལ། གཞུང་གི་ཚིག་
དོན་བཤད་པ། དེ་ཉིད་རིགས་པས་གཏན་ལ་ཕབ་པ་གཉིས། དང་པོ་ནི། དངོས་པོ་ཆོས་
ཅན། ཁྱོད་རིགས་མི་མཐུན་དངོས་མེད་ལས་ལྡོག་པའི་ལྡོག་པ་ཆིག་རྐྱང་ཡིན་པ་དེ། ཁྱོད་
དངོས་པོའི་སྤྱི་ཡིན་པའི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། བེམ་པོ་ཆོས་
ཅན། ཁྱོད་དངོས་པོར་རིགས་མི་མཐུན་པ་དངོས་མེད་ལས་ཀྱང་ལྡོག །དངོས་པོར་རིགས་
མཐུན་པ་ཤེས་པ་ལས་ཀྱང་ལོག་པའི་ལྡོག་པ་གཉིས་ཚོགས་ཡིན་པ་དེ་ཁྱོད་དངོས་པོའི་བྱེ་
བྲག་ཡིན་པའི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། སྤྱི་བྱེ་བྲག་གཉིས་ཆོས་
ཅན། ཁྱོད་ལ་དབྱེ་ན་གཉིས་གཉིས་ཡོད་དེ། ཐད་ཀའི་སྤྱི་བྱེ་བྲག་གཉིས་དང་གོང་མའི་སྤྱི་
98



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
བྱེ་བྲག་གཉིས་ཡོད་པའི་ཕྱིར། ཐད་ཀའི་བྱེ་བྲག་ཤ་པ་དང་ཙནྡན་གཉིས་ཆོས་ཅན། རྫས་ཐ་
དད་ཡིན་ཏེ། རྒྱུ་རྐྱེན་ཐ་དད་ལས་སྐྱེས་ཤིང་། ལོག་པའི་དངོས་པོ་སོ་སོ་བ་ཡིན་པའི་ཕྱིར།
གོང་མའི་བྱེ་བྲག་ཙནྡན་སྐད་ཅིག་མ་སྔ་ཕྱི་གཉིས་ཆོས་ཅན། གཅིག་པ་བཀག་པའི་ཐ་དད་
ཡིན་ཏེ། ཁྱོད་གཉིས་གཅིག་དངོས་པོར་གྲུབ་དུས་གཅིག་ཤོས་དངོས་པོར་མེད་པའི་ཕྱིར།
ཞེས་འཆད་པ་ནི། གཞན་དང་རང་གི་དངོས་པོ་ལས། ཞེས་སོགས་གློ་ཀ་ཕྱེད་དང་
གཉིས་སོ། །གཉིས་པ་དེ་ཉིད་གཏན་ལ་ཕབ་པ་ལ། དཔལ་ལྡན་ས་སྐྱ་པའི་བསྟན་པའི་
གསལ་བྱེད་གཡག་རོང་རྣམ་གཉིས་ནི། འགྲེལ་པའི་སྒྲ་ཟིན། སྤྱི་བྱེ་བྲག་སོགས་ལ། རྟག་
པས་ཁྱབ་པ་ཞལ་གྱིས་བཞེས་ཏེ། དེའི་གནད་ཀྱིས་གཟུགས་སྒྲ་སོགས་ཀྱང་སྤྱི་ཡིན་པས་
རྟག་པ་ཡིན་ནོ། །ཞེས་བཞེད། ཕྱིས་བྱོན། སྡོམ་རིགས་གཉིས་ཀྱི་བསྟན་པའི་གཅེས་མཛོད་
སྐྱོང་བ་གོ་ཤཱཀ་རྣམ་གཉིས་ནི། འགྲེལ་པའི་སྒྲ་ཟིན་སྤྱི་བྱེ་བྲག་ལྡོག་པ་སོགས་ལ་སྤྱི་མཚན་
གྱིས་ཁྱབ་པར་ཞལ་གྱིས་བཞེས་ཤིང་། གཟུགས་སྒྲ་སོགས་ནི་སྤྱི་མ་ཡིན་ནོ་ཞེས་བཞེད།
དེས་ན་མཁས་པ་འདི་གཉིས་ནི། བསྟན་བཅོས་འདི་ཉིད་ཀྱི་བཤད་སྲོལ་རྨ་མེད་པར་སྐྱོང་
བའི་སྐྱེས་བུ་མཆོག་དམ་པ་ཡིན་ལ། འཇིགས་བྲལ་བོ་དོང་པ་ཆེན་པོ་ནི། བསྟན་བཅོས་
འདི་འགོག་པ་ལ་མཁས་པར་རློམ་པའི་ཕྱི་རྒོལ་བ་ཡིན་པའི་ཕྱིར། མཁས་པ་འདི་གསུམ་གྱི་
གསུང་གི་ཟེགས་མ་ནི་འབེལ་བའི་གཏམ་གྱིས་གཏན་ལ་དབབ་པའི་འོས་ཡིན་གྱི། གཞན་
དག་གིས་བློ་གྲོས་ཀྱི་སྙིགས་མ་བསྡུས་པའི་ཕུང་པོ་ལ་དགག་སྒྲུབ་ཀྱིས་ངལ་བ་ནི། དལ་
འབྱོར་གྱི་སྙིང་པོ་སྦྱིན་པས་ཟད་པར་བྱས་པ་ཡིན་པའི་ཕྱིར་བཏང་སྙོམས་སུ་བྱ་བར་
རིགས་སོ། །
དེ་ལ་མཁས་མཆོག་དོན་དང་ལྡན་པ་ཀུན་མཁྱེན་གོ་བོ་རབ་འབྱམས་པས་སྡེ་བདུན་
རབ་གསལ་ལས་འདི་ལྟར་བཤད་དེ། སྔར་གྱི་འགྲེལ་པའི་སྒྲ་ཟིན་རྣམས་དོན་གཅིག་ཏུ་
བཤད་ནས། ཐུན་མོང་བར་སྣང་བའི་སྒྲོ་བཏགས་སྤྱིའི་མཚན་ཉིད། དབྱེ་ན་རིགས་སྤྱི།
99



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དོན་སྤྱི། ཚོགས་སྤྱི་གསུམ། མཚན་ཉིད་རིམ་པ་བཞིན། རང་གི་གསལ་བ་རྣམས་ལ་ལྟོས་
ནས། རིགས་མི་མཐུན་ལས་བཟློག་པའི་ལྡོག་པ་ཆིག་རྐྱང་དུ་སྣང་བའི་སྒྲོ་བཏགས་དེ་དང་
པོའི་མཚན་ཉིད། སྣང་བཏགས་གཅིག་ཏུ་འཁྲུལ་བའི་སྒྲོ་བཏགས་གཉིས་པའི་མཚན་ཉིད།
རྡུལ་རྫས་དུ་མ་འདུས་པ་ལས་རགས་པར་སྣང་བའི་སྒྲོ་བཏགས་གསུམ་པའི་མཚན་ཉིད།
དེས་ན་ཆོས་དེའི་བྱེ་བྲག་ཡིན་ན། ཆོས་དེ་ཡིན་པས་མ་ཁྱབ་སྟེ། ཤིང་འཛིན་རྟོག་པ་ལ་སྣང་
བའི་ཤ་པའི་དོན་སྤྱི་དེ། ཤིང་སྤྱི་ལ་ལྟོས་ནས་བྱེ་བྲག་ཡིན་ཀྱང༌། ཤིང་སྤྱི་མ་ཡིན་ཡིན་པ་
བཞིན་ནོ། །ཁྱོད་ཆོས་དེའི་སྤྱི་ཡིན་ན། ཆོས་དེ་ཁྱོད་ཡིན་པས་ཀྱང་མ་ཁྱབ་སྟེ། ཤིང་གི་
ལྡོག་པ་དེ་ཤིང་གི་སྤྱི་ཡིན་ཡང་། ཤིང་དེ་དེའི་ལྡོག་པ་མ་ཡིན་པ་བཞིན་ནོ། །དེང་སང་བོད་
རྣམས་དངོས་པོ་ཡིན་ན་ཁྱོད་ཁྱོད་ཀྱི་ལྡོག་པ་མ་ཡིན་པ་བུད་ཅེས་དང་། ཁྱོད་གཞི་གྲུབ་ན་
ཁྱོད་ཀྱི་ལྡོག་པ་ཁྱོད་ཀྱི་ལྡོག་པ་དེ་ཡིན་པ་བུད། ཅེས་དང་། ཁྱོད་གཞི་གྲུབ་ན་ཁྱོད་ཀྱི་སྤྱི་དེ་
ཁྱོད་ཀྱི་སྤྱི་ཡིན་པ་བུད། ཅེས་པ་ནི། ཆོས་གྲགས་ཀྱིས་བཀག་པ་དེ་ཉིད་སྙིང་ནད་བྱས་ནས་
ཁས་ལེན་པ་ཡིན་པས། ཁོ་བོ་ནི་དེ་གསུམ་འགལ་ཁྱབ་ལ་འབུད་དོ། །ཞེས་བྱ་བ་བྲིས་སོ། །
དོན་འདི་དག་ལ། ཚིག་ཙམ་མ་ཡིན་པའི་རྣམ་པར་དཔྱོད་པ་ཅུང་ཟད་བགྱིད་པས་སྙན་
གཏོད་ཅིག །འོ་ན་ཤ་པའི་དོན་སྤྱི་དེ། ཤིང་སྤྱིའི་བྱེ་བྲག་ཡིན་ནམ། ཤིང་གི་བྱེ་བྲག་ཡིན།
གང་ལྟར་ཡང་སྐྱོན་གནས་ཏེ། དང་པོ་ལྟར་ཡིན་གསུངས་ན། ཤ་པའི་དོན་སྤྱི་ཆོས་ཅན།
ཁྱོད་ཤིང་སྤྱིའི་བྱེ་བྲག་ཡིན་པར་ཐལ། འདོད་ན་ཁྱོད་སྤྱི་མཚན་གྱི་བྱེ་བྲག་ཡིན་པར་ཐལ།
ཁྱོད་ཤིང་སྤྱིའི་བྱེ་བྲག་གང་ཞིག །སྤྱི་ཡིན་ན་སྤྱི་མཚན་ཡིན་པས་ཁྱབ་པའི་ཕྱིར། འདོད་ན་
མ་ཡིན་པར་ཐལ། ཁྱོད་རང་མཚན་གྱི་བྱེ་བྲག་ཡིན་པའི་ཕྱིར་ཏེ། ཁྱོད་ཤིང་གི་བྱེ་བྲག་ཡིན་
པའི་ཕྱིར་ཏེ། ཁྱོད་རྟོག་ངོར་ཤིང་མིན་ལས་ཀྱང་ལོག །ཤིང་གི་ནང་ཚན་ཙནྡན་ལས་ཀྱང་
ལོག་པའི་ལྡོག་པ་གཉིས་ཚོགས་ཡིན་པའི་ཕྱིར། མ་ཁྱབ་ན། གཞན་དང་རང་གི་དངོས་པོ་
ལས། །ལྡོག་པར་བྱེད་པ་སྤྱི་བྱེ་བྲག །ཅེས་པའི་གཞུང་དོན་དོར་བར་འགྱུར་ལ། རྟགས་
100་་



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
གཉིས་ཁྱོད་ལ་གྲུབ་སྟེ། ཤ་པའི་དོན་སྤྱི་དེ། རྟོག་པ་ལ་ཤིང་དང་ཤ་པ་གཉིས་ཆར་དུ་སྣང་
བའི་ཕྱིར། གལ་ཏེ་སྤྱི་མཚན་གྱི་བྱེ་བྲག་མ་ཡིན་པར་ཐལ། རང་མཚན་གྱི་བྱེ་བྲག་ཡིན་པའི་
ཕྱིར་ལ་མ་ཁྱབ་ཟེར་ན། དེ་ལ་ཁྱབ་པ་ཡོད་པར་ཐལ། དངོས་པོའི་བྱེ་བྲག་ཡིན་ན། དངོས་
་ མེད་ཀྱི་བྱེ་བྲག་མ་ཡིན་དགོས་པའི་ཕྱིར། མ་གྲུབ་ན། ཤ་པའི་དོན་སྤྱི་ཆོས་ཅན། དེ་གཉིས་
ཀྱི་གཞི་མཐུན་ཡིན་པར་ཐལ། མ་གྲུབ་པ་དེའི་ཕྱིར། འདོད་ན་ཉོན་ཅིག །ཤ་པ་ཆོས་ཅན།
ཁྱོད་འཛིན་རྟོག་པ་ལ་དངོས་པོའི་རྣམ་པར་སྣང་བར་ཐལ། ཁྱོད་ཀྱི་དོན་སྤྱི་དེ་དངོས་པོའི་
བྱེ་བྲག་ཡིན་པའི་ཕྱིར། འདོད་ན་མི་སྣང་བར་ཐལ། ཁྱོད་འཛིན་རྟོག་པ་ལ་ཁྱོད་དངོས་མེད་
ཀྱི་རྣམ་པར་སྣང་བའི་ཕྱིར་ཏེ། ཁྱོད་ཀྱི་དོན་སྤྱི་དངོས་མེད་ཀྱི་བྱེ་བྲག་ཡིན་པ་གང་ཞིག །
དངོས་པོའི་བྱེ་བྲག་ཡིན་ན་དངོས་པོ་ཡིན་པས་མ་ཁྱབ་པའི་ཕྱིར། རྟགས་ཕྱི་མ་འདི་རང་ལ་
ལོག་དོགས་ཙམ་མ་གཏོགས། ཕྱོགས་སྔ་མའི་འདོད་པ་ལ་རྟགས་ཕྱི་མ་འདི་མི་དགོས་སོ། །
མདོར་ན་ཤ་པའི་དོན་སྤྱི་ཆོས་ཅན། ཁྱོད་དངོས་མེད་ཀྱི་གཞན་སེལ་ཡིན་པར་ཐལ། ཁྱོད་
གཞན་སེལ་གང་ཞིག །ཁྱོད་རྟོག་པ་ལ་དངོས་པོ་ཡིན་པ་བཅད་ནས་དངོས་མེད་དུ་སྣང་
བའི་ཕྱིར། ཕྱི་མ་དེར་ཐལ། ཁྱོད་རྟོག་པ་ལ་དངོས་མེད་མ་ཡིན་ལས་ལོག །དངོས་མེད་ཀྱི་
ནང་ཚན་འགའ་ཞིག་ལས་ཀྱང་ལོག་པར་སྣང་བའི་ལྡོག་པ་གཉིས་ཚོགས་ཡིན་པའི་ཕྱིར་ཏེ།
ཁྱོད་དངོས་མེད་ཀྱི་བྱེ་བྲག་ཡིན་པའི་ཕྱིར། འདོད་མི་ནུས་ཏེ། ཁྱོད་དངོས་པོའི་གཞན་སེལ་
ཡིན་པའི་ཕྱིར་རོ། །གལ་ཏེ་ཤ་པའི་དོན་སྤྱི་དེ་དངོས་མེད་ཀྱི་བྱེ་བྲག་མིན་ཟེར་ན། དེ་ཆོས་
ཅན། ཁྱོད་དངོས་མེད་ཀྱི་བྱེ་བྲག་ཡིན་པར་ཐལ། ཁྱོད་དོན་སྤྱིའི་བྱེ་བྲག་ཡིན་པའི་ཕྱིར་ཏེ།
ཁྱོད་ཁྱོད་འཛིན་རྟོག་པ་ལ་དོན་སྤྱི་མ་ཡིན་པ་ལས་ཀྱང་ལོག །དོན་སྤྱིའི་ནང་ཚན་ཙན་དན་
གྱི་དོན་སྤྱི་ལས་ཀྱང་ལོག་པར་སྣང་བའི་ལྡོག་པ་གཉིས་ཚོགས་ཡིན་པའི་ཕྱིར། ཡང་གལ་ཏེ་
ཤ་པའི་དོན་སྤྱི་དེ། ཤིང་གི་བྱེ་བྲག་ཡིན་ནོ་ཟེར་ན། ཁྱོད་རང་གི་གྲུབ་མཐའི་བབས་ལ་ཡང་
དེ་ལྟར་ཟེར་དགོས་པར་སྣང་མོད། སྐྱོན་འདི་ལྟར་གནས་ཏེ། དེ་ཆོས་ཅན། ཁྱོད་ཤིང་གི་བྱེ་
101 ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བྲག་མ་ཡིན་པར་ཐལ། ཁྱོད་ཤིང་མ་ཡིན་པའི་བྱེ་བྲག་ཡིན་པའི་ཕྱིར་ཏེ། ཁྱོད་དོན་སྤྱིའི་བྱེ་
བྲག་ཡིན་པའི་ཕྱིར། རྟགས་སྔར་ལྟར་རོ། །
ཡང་དེ་ཆོས་ཅན། ཁྱོད་ཤིང་གི་ནང་ཚན་ཡིན་པར་ཐལ་བ་དང་། ཤིང་གི་མཚན་གཞི་
ཡིན་པར་ཐལ། ཁྱོད་ཤིང་གི་བྱེ་བྲག་ཡིན་པའི་ཕྱིར། ཁྱབ་པ་ཁོ་བོས་འཆའ་ཞིང་། འདོད་ན་
ཤིང་ཡིན་པར་ཐལ་ལོ། །ཡང་དེ་ཆོས་ཅན། ཁྱོད་ཤིང་དང་ཤ་པའི་གཞི་མཐུན་ཡིན་པར་
ཐལ། ཁྱོད་ཤིང་གི་བྱེ་བྲག་ཡིན་པ་གང་ཞིག །བྱེ་བྲག་དང་གཞི་མཐུན་གཉིས་དོན་གཅིག་
ཏུ་ཁྱེད་རང་གི་སྡེ་བདུན་རབ་གསལ་ལས་བཤད་པའི་ཕྱིར། འདོད་ན་ཁྱོད་ཤིང་ཡིན་པར་
ཐལ། ཁྱོད་ཤིང་དང་ཤ་པའི་གཞི་མཐུན་ཡིན་པའི་ཕྱིར། རྟགས་གསལ་དངོས་ཤིང་ཁྱབ་པ་
བདག་གིས་བཅས་སོ། །དོན་དྲིལ་ན། ཤིང་གི་བྱེ་བྲག་ལ་ཤིང་ཡིན་མི་དགོས་པ་དང་། ཤིང་
དང་ཤ་པའི་གཞི་མཐུན་ལ་ཤིང་ཡིན་མི་དགོས་ཞེས་སྨྲ་བ་ནི་སེང་གེའི་ཝ་སྐད་ཡིན་པར་
མངོན་ནོ། །ཡང་མ་འདྲེས་པའི་དོན་སྤྱི་ཆོས་ཅན། ཁྱོད་ཐུན་མོང་བར་སྣང་བའི་སྒྲོ་བཏགས་
ཡིན་པར་ཐལ། ཁྱོད་ཡིན་ན། དེ་ཡིན་པས་ཁྱབ་པ་མཚན་ཉིད་ཀྱིས་བཤགས་པའོ། །འདོད་
ན་མ་ཡིན་པར་ཐལ། ཁྱོད་ཐུན་མོང་མ་ཡིན་པར་སྣང་བའི་སྒྲོ་བཏགས་ཡིན་པའི་ཕྱིར་ཏེ།
ཁྱོད་མ་འདྲེས་པར་སྣང་བའི་སྒྲོ་བཏགས་ཡིན་པའི་ཕྱིར་ཏེ། ཁྱོད་མ་འདྲེས་པའི་དོན་སྤྱི་ཡིན་
པའི་ཕྱིར། ཁྱབ་སྟེ། བུམ་པའི་དོན་སྤྱི་ཡིན་ན། བུམ་པར་སྣང་བའི་སྒྲོ་བཏགས་ཡིན་དགོས་
པའི་ཕྱིར་རོ། །ཡང་གཟུགས་ཀྱི་སྐྱེ་མཆེད་ཆོས་ཅན། ཁྱོད་སྤྱི་མཚན་ཡིན་པར་ཐལ། ཁྱོད་
རགས་པ་ཡིན་པའི་ཕྱིར། ཁྱབ་པ་དངོས་མ་གྲུབ་ན་དེར་ཐལ། ཁྱོད་བེམ་པོ་གང་ཞིག །རྡུལ་
ཕྲན་མ་ཡིན་པའི་ཕྱིར། ཕྱི་མ་དེར་ཐལ། ཁྱོད་ཆ་མེད་ཀྱི་རྡུལ་ཕྲན་མིན་པ་གང་ཞིག །ཆ་
བཅས་ཀྱི་རྡུལ་ཕྲན་ཡང་མ་ཡིན་པའི་ཕྱིར་རོ། །ཕྱི་མ་མ་གྲུབ་ན། ཁྱོད་རགས་པ་ཡིན་པར་
ཐལ། དེའི་ཕྱིར། འདོད་ན། ཁྱོད་གཟུང་དོན་མ་ཡིན་པར་ཐལ་ལོ། །གལ་ཏེ་ཆ་མེད་ཡིན་
ཡང་ཟླ་མེད་མིན་ཟེར་ན། གཟུང་དོན་ཆོས་ཅན། ཁྱོད་འཛིན་དབང་མངོན་ལ་ཁྱོད་རྡུལ་
102



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
ཕྲན་གྱི་རྣམ་པར་སྣང་བར་ཐལ། ཁྱོད་ཁྱོད་འཛིན་དབང་མངོན་གྱི་གཟུང་དོན་གང་ཞིག །
ཁྱོད་རྡུལ་ཕྲན་ཡིན་པའི་ཕྱིར། འདོད་མི་ནུས་ཏེ། ཁྱོད་ཁྱོད་འཛིན་དབང་མངོན་ལ་རགས་
པའི་རྣམ་པར་སྣང་བའི་ཕྱིར། རྟགས་དངོས། འདི་ལ་མཁས་པ་ཆེན་པོ་ན་རེ། གཟུགས་
འཛིན་དབང་མངོན་ལ། གཟུགས་རགས་པའི་རྣམ་པར་སྣང་ཡང་། རགས་པར་མི་སྣང་
རྡུལ་ཕྲན་དུ་སྣང་ཟེར་རོ། །འདི་ཁྱོད་ཀྱིས་རགས་པ་རྫས་སུ་མ་གྲུབ་པར་ཁས་བླངས་པའི་
རང་སྐྱོན་ཡིན་པས་ཉོན་ཅིག །གཟུགས་ཆོས་ཅན། ཁྱོད་ཁྱོད་འཛིན་དབང་མངོན་ལ་རང་
འདྲའི་རྣམ་པ་གཏོད་བྱེད་མིན་པར་ཐལ། ཁྱོད་རྡུལ་ཕྲན་གང་ཞིག །ཁྱོད་འཛིན་དབང་
མངོན་ལ་ཁྱོད་རགས་པའི་རྣམ་པར་སྣང་བའི་ཕྱིར། རྟགས་རྣམས་དངོས་སོ། །ཁྱབ་པ་
གཟུར་གནས་ཀྱིས་དཔྱོད་ཅིག །འདོད་མི་ནུས་ཏེ། ཁྱོད་གཟུང་དོན་ཡིན་པའི་ཕྱིར་རོ། །
ཡང་བོད་སྔ་ཕྱི་ཕལ་ཆེར་གྱི་ཡོངས་ཁྱབ་གསུམ། ཁྱོད་ཀྱིས་འགལ་ཁྱབ་ལ། འབུད་པ་དེ་ལ།
རིམ་བཞིན་གསོན་ཅིག །དངོས་པོ་ཆོས་ཅན། ཁྱོད་ཁྱོད་ཀྱི་ལྡོག་པ་མ་ཡིན་པར་ཐལ། ཁྱོད་
དངོས་པོ་ཡིན་པའི་ཕྱིར། འདོད་ན། ཁྱོད་དེར་ཐལ། ཁྱོད་དངོས་པོའི་རང་ལྡོག་ཡིན་པའི་
ཕྱིར། མ་གྲུབ་ན། དེར་ཐལ། རྟོག་པ་རྟོག་པའི་རང་ལྡོག་གང་ཞིག །མངོན་སུམ་མངོན་
སུམ་གྱི་རང་ལྡོག་ཡིན་པའི་ཕྱིར། མ་གྲུབ་ན་དེར་ཐལ། རང་འགྲེལ་ལས། བྲལ་བའི་དོན་
རྟོག་པའི་རྫས་ལ་བྱས་ན། རྟོག་པ་མྱོང་བའི་རང་རིག་རྟོག་བྲལ་མ་ཡིན་པར་འགྱུར་ལ།
རྟོག་པའི་ལྡོག་པ་ལ་བྱས་ན་རྗེས་དཔག་ཀྱང་རྟོག་བྲལ་འགྱུར་བས་ཞེས་སོགས་དང༌། སྒྲོ་
འདོགས་གཅོད་པ་མངོན་སུམ་གྱི་རང་ལྡོག་ལ་མི་སྲིད་པར་བཤད་ཟིན་ཏོ། །ཞེས་བཤད་
པའི་ཕྱིར།
འདིའི་དོགས་གཅོད་གཞན་སེལ་བརྟག་པར་འཆད། ཡང་དངོས་པོ་ཆོས་ཅན། ཁྱོད་
ཀྱི་ལྡོག་པ། ཁྱོད་ཀྱི་ལྡོག་པ་ཡིན་པར་ཐལ། ཁྱོད་གཞི་གྲུབ་པའི་ཕྱིར། འགལ་ཁྱབ་གཉིས་
པ་བཤགས་པའོ། །འདོད་ན། དངོས་པོའི་ལྡོག་པ་ཆོས་ཅན། ཁྱོད་དངོས་པོ་མ་ཡིན་པ་
103



གངས་ཅན་རིག་བཅུད་ལས། ། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ལས་ལོག་པ་ཡིན་པར་ཐལ། ཁྱོད་དངོས་པོའི་ལྡོག་པ་ཡིན་པའི་ཕྱིར། འདོད་ན། ཁྱོད་
དངོས་པོར་ཐལ་ལོ། །ཡང་དངོས་པོ་ཆོས་ཅན། ཁྱོད་ཀྱི་སྤྱི་ཁྱོད་ཀྱི་སྤྱི་ཡིན་པར་ཐལ། ཁྱོད་
གཞི་གྲུབ་པའི་ཕྱིར། འགལ་ཁྱབ་གསུམ་པ་བཤགས་པའོ། །འདོད་ན། ཁྱོད་དངོས་པོའི་
གསལ་བ་རྣམས་ཀྱི་རིགས་མི་མཐུན་ལས་ལྡོག་པའི་ལྡོག་པ་ཆིག་རྐྱང་ཡིན་པར་ཐལ། ཁྱོད་
དངོས་པོའི་སྤྱི་ཡིན་པའི་ཕྱིར། ཁྱབ་པ་ཁྱེད་རང་གིས་སྤྱིའི་མཚན་ཉིད་སྟེང་དུ་དངོས།
འདོད་ན། ཁྱོད་དངོས་པོའི་རིགས་མི་མཐུན་ལས་ལོག་པའི་ལྡོག་པ་ཆིག་རྐྱང་ཡིན་པར་
ཐལ་ལོ། །འདོད་ན། ཁྱོད་དངོས་པོ་མ་ཡིན་པ་ལས་ལོག་པའི་ལྡོག་པ་ཆིག་རྐྱང་ཡིན་པར་
ཐལ་ལོ། །འདོད་ན། ཁྱོད་དངོས་པོ་མ་ཡིན་པ་ལས་ལོག་པར་ཐལ་ལོ། །ཡང་བུམ་པའི་སྤྱི་
ཆོས་ཅན། ཁྱོད་བུམ་པ་ལ་རྗེས་སུ་འགྲོ་བར་ཐལ། ཁྱོད་བུམ་པའི་སྤྱི་ཡིན་པའི་ཕྱིར།
རྟགས་དངོས། ཁྱབ་པ་ཚད་མས་གྲུབ་ཅིང་། ཁྱོད་རང་གིས་ཁས་བླངས་ཏེ། སྡེ་བདུན་རབ་
གསལ་ལས། བུམ་འཛིན་རྟོག་པ་དེ་ཡང་གཞན་སེལ་མཚན་ཉིད་པ་མིན་ཏེ། བུམ་པའི་
གཞན་སེལ་ཡིན་ན། བུམ་པ་ལ་རྗེས་སུ་འགྲོ་དགོས་པ་གང་ཞིག །དེ་བུམ་པ་ལ་རྗེས་སུ་མི་
འགྲོ་བའི་ཕྱིར། ཞེས་བཤད་འདུག་པའི་ཕྱིར། ཡང་ཤ་པ་དང་ཙནྡན་གཉིས་ཆོས་ཅན། སྤྱི་
མཚན་ཡིན་པར་ཐལ། བྱེ་བྲག་ཡིན་པའི་ཕྱིར་ཏེ། ཐད་ཀའི་བྱེ་བྲག་ཡིན་པའི་ཕྱིར་ཏེ། དེ་
དེར་ཐལ། ཐད་ཀའི་བྱེ་བྲག་ཡོད་པ་གང་ཞིག །རྟོག་ངོའི་ཤ་པ་དང་ཙནྡན་གཉིས་པོ་དེ་ཡང་
མིན། དེ་ལས་གཞན་པའང་མེད་པའི་ཕྱིར། དང་པོ་མ་གྲུབ་ན། རྟོག་ངོའི་དེ་གཉིས་རྫས་ཐ་
དད་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། རྟོག་ངོའི་ཤ་པ་དང་ཙནྡན་རྫས་སུ་
གྲུབ་པར་ཐལ་ལོ། །
ཡང་དབང་མངོན་ཆོས་ཅན། སྤྱི་མཚན་ཡིན་པར་ཐལ། བྱེ་བྲག་ཡིན་པའི་ཕྱིར་ཏེ།
མངོན་སུམ་གྱི་བྱེ་བྲག་ཡིན་པའི་ཕྱིར། མ་གྲུབ་ན། དེར་ཐལ། གཅིག་ཕྱིར་བརྩད་པའི་སྐྱོན་
ལས་གྲོལ། །ཞེས་པའི་རང་འགྲེལ་ལས། མངོན་སུམ་གྱི་བྱེ་བྲག་དབང་མངོན་དང་ཐ་དད་ ་
་ 104



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
ཀྱང་། བྱེ་བྲག་རང་རིག་དང་གཅིག་པས་སྐྱོན་གཉིས་པ་ལས་གྲོལ་ལོ་ཞེས་བཤད་པའི་
ཕྱིར་རོ། །
དཔལ་ཤཱཀྱ་མཆོག་ལྡན་གྱིས། རྟོག་གེ་སྙིང་པོ་ལས། སྤྱི་དེ་ལ་སྤྱི་གསལ་གྱི་ཟླས་
དྲངས་པའི་སྤྱི་དང་། སྤྱི་བྱེ་བྲག་གི་ཟླས་དྲངས་པའི་སྤྱི་གཉིས་ལས། སྤྱི་དང་པོ་དེ་དང་ལྡོག་
པ་གཞན་སེལ་དོན་གཅིག །གསལ་བ་དེ་དང་ལོག་པ་རང་མཚན་དོན་གཅིག །སྤྱི་གཉིས་
པ་དེའི་མཚན་ཉིད་ནི། ལྡོག་པ་ཆིག་རྐྱང་དེ་དེའི་མཚན་ཉིད། ལྡོག་པ་གཉིས་ཚོགས་དེ་བྱེ་
བྲག་གི་མཚན་ཉིད། དེ་དང་གཞི་མཐུན་དོན་གཅིག །འདིར་ཁོ་དེའི་སྤྱི་ཡིན་ན། དེ་ཁོའི་བྱེ་
བྲག་ཡིན་པས་མ་ཁྱབ་སྟེ། སེལ་ངོར་བུམ་མིན་བསལ་ཙམ་དེ་བུམ་པའི་སྤྱི་ཡིན་ཡང་། དེ་
དེའི་བྱེ་བྲག་མིན་པ་བཞིན་ནོ། །ཡང་དེ་ཁོའི་བྱེ་བྲག་ཡིན་ན། ཁོ་དེའི་སྤྱི་ཡིན་དགོས་ཏེ།
སེལ་ངོའི་གསེར་བུམ་དང་དེའི་བུམ་པ་བཞིན་ནོ། །ཞེས་བྱ་བ་བྲིས་སོ། །དེ་ལ་དགག་པ་
ཕལ་ཆེར་ནི། སྔར་བཤད་པ་ལས་རྟོགས་ནུས་ཤིང་། ཅུང་ཟད་བརྗོད་ན། ཁྱོད་ཀྱིས་སྤྱི་
གསལ་གཉིས་ཀྱི་ཟླས་ཕྱེ་བའི་སྤྱི་དང་། སྤྱི་དང་བྱེ་བྲག་གི་ཟླས་ཕྱེ་བའི་སྤྱི་གཉིས་སོ་སོར་
འབྱེད་པ་དེ་མི་འཐད་པར་ཐལ། སྤྱི་ཡིན་ན། སྤྱི་གསལ་གཉིས་ཀྱི་ཟླས་ཕྱེ་བའི་སྤྱི་ཡང་ཡིན། །
སྤྱི་བྱེ་བྲག་གཉིས་ཀྱི་ཟླས་ཕྱེ་བའི་སྤྱི་ཡང་ཡིན་དགོས་པའི་ཕྱིར། དང་པོ་དེར་ཐལ། སྤྱི་ཡིན་
ན་གཞན་སེལ་ཡིན་དགོས་པའི་ཕྱིར། རྟགས་དངོས། ཕྱི་མ་དེར་ཐལ། སྤྱི་ཡིན་ན་ལྡོག་པ་
ཆིག་རྐྱང་ཡིན་དགོས་པའི་ཕྱིར་ཏེ། སྤྱི་ཡང་ཡིན། ལྡོག་པ་ཆིག་རྐྱང་མ་ཡིན་པ་ཡང་ཡིན་
པའི་གཞི་མཐུན་ཁས་ལེན་མི་རིགས་པའི་ཕྱིར། མ་གྲུབ་ན་གང་ཡིན་སྨོས་ཤིག །ཡང་ཤ་
༨ པའི་དོན་སྤྱི་ཆོས་ཅན། ཤིང་དེ་ཁྱོད་ཀྱི་སྤྱི་ཡིན་པར་ཐལ། ཁྱོད་ཤིང་གི་བྱེ་བྲག་ཡིན་པའི་
ཕྱིར། ཁྱབ་པ་དངོས། མ་གྲུབ་ན། ཤེས་བྱ་ཆོས་ཅན། དེ་དེར་ཐལ། ཤིང་གི་བྱེ་བྲག་ཁས་
ལེན་རིགས། ཤ་པ་དེ་དེ་མ་ཡིན་པའི་ཕྱིར། དང་པོ་དེར་ཐལ། ཤིང་གི་ནང་ཚན་དུ་མ་ཁས་ ་
ལེན་རིགས་པའི་ཕྱིར། རྩ་བར་འདོད་ན། ཤིང་ཆོས་ཅན། ཁྱོད་སྤྱི་མཚན་ཡིན་པར་ཐལ།
105



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཁྱོད་སྤྱི་ཡིན་པའི་ཕྱིར། ཁྱབ་པ་དངོས། རང་གི་ལུགས་ལ། སྤྱི་ལ་མཚན་ཉིད་དང་དབྱེ་བ་
གཉིས། དང་པོ་ནི། ཤིང་ཤིང་མིན་ལས་ལོག་པའི་ལྡོག་པ་ཆིག་རྐྱང་དུ་སྣང་བ་དེ། ཤིང་སྤྱི་
ཡིན་པའི་མཚན་ཉིད་ཡིན། མིང་གི་སྒོ་ནས་དབྱེ་ན། རིགས་སྤྱི། ཚོགས་སྤྱི། དོན་སྤྱི་དང་
གསུམ། དང་པོ་དང་སྤྱི་གཉིས་དོན་གཅིག་ཅིང་། གཉིས་པ་ལ་སྤྱི་ཡིན་མིན་གཉིས་ཡོད། །
གསུམ་པ་དོན་སྤྱི་ལ་ཡང་སྤྱི་ཡིན་མིན་གཉིས་ཡོད་དོ། །བྱེ་བྲག་གི་སྒོ་ནས་དབྱེ་ན།
ཐད་ཀའི་སྤྱི་དང༌། གོང་མའི་སྤྱི་གཉིས་སོ། །བྱེ་བྲག་ལ་མཚན་ཉིད་དང་དབྱེ་བ་གཉིས།
དང་པོ་ནི། ཤ་པ་ཤིང་མིན་ལས་ཀྱང་ལོག །ཙནྡན་ལས་ཀྱང་ལོག་པའི་ལྡོག་པ་གཉིས་
ཚོགས་ཡིན་པ་དེ། ཤ་པ་བྱེ་བྲག་ཡིན་པའི་མཚན་ཉིད། དབྱེ་ན་ཐད་ཀའི་བྱེ་བྲག་དང་།
གོང་མའི་བྱེ་བྲག་གཉིས་སོ། །དེས་ན་གསལ་བའི་ཟླས་དྲངས་པའི་སྤྱི་ནི། སྤྱི་མཚན་གྱི་
མིང་གི་རྣམ་གྲངས་ཡིན་ལ། བྱེ་བྲག་གི་ཟླས་དྲངས་པའི་སྤྱི་ནི་སྤྱི་མཚན་ཉིད་པ་ཡིན་པས།
ཁོ་སྤྱི་ཡིན་པ་ལ། ཁོའི་བྱེ་བྲག་ཡོད་དགོས་པ་དང༌། ཁོ་བྱེ་བྲག་ཡིན་པ་ལ་ཁོའི་སྤྱི་ཡོད་
དགོས་ཤིང་། བྱེ་བྲག་དེ་སྤྱི་ཡིན་དགོས་སོ། །ཞེས་ཤེས་པར་བྱེད་དགོས་ལ། འོན་ཀྱང་།
ཆོས་དེའི་བྱེ་བྲག་ཡིན་ན། ཆོས་དེ་ཡིན། ཆོས་དེ་དང་བདག་གཅིག་ཏུ་འབྲེལ་བ་སོགས་
ཁྱད་ཆོས་གསུམ་ལྡན་དགོས་པ་ནི། ཆ་བསྡུས་པ་ཁོ་ནའི་ལུགས་ཡིན་གྱི། ཤེས་བྱེད་ཀྱི་ལུང་
རིགས་ཅི་ཡང་མེད་ཅིང་། ཆོས་དེའི་བྱེ་བྲག་ཡིན་པ་ལ། ཆོས་དེ་ཡིན་པ་དང་། ཁོ་མ་ཡིན་
ཞིང་། ཆོས་དེ་ཡིན་པ་གཅིག་ཙམ་ཚང་བ་གང་ཞིག་ངེས་པར་དགོས་ཏེ། བྱེ་བྲག་ལ་ལྡོག་པ་
ཉིས་ཚོགས་དགོས་ཤིང་། ལྡོག་པ་ཉིས་ཚོགས་པ་ལ་གནད་དེ་ངེས་པར་ཚང་དགོས་པའི་
ཕྱིར་རོ། །དེས་ན་དངོས་པོའི་འབྲས་བུ་ལྟ་བུ་ཡང་། དངོས་པོའི་བྱེ་བྲག་ཏུ་བྱེད་དགོས་ཏེ།
དེ་དངོས་པོ་ལ་ལྟོས་པའི་ལྡོག་པ་ཉིས་ཚོགས་པ་ཡིན་པའི་ཕྱིར་རོ། ། །
གསུམ་པ་ཁྱད་ཆོས་གཏན་ལ་ཕབ་པ་ལ་གསུམ། རྫ་ས་གྲུབ་འདོད་པའི་གཞན་
ལུགས་དགག །སེལ་བར་འདོད་པའི་རང་ལུགས་བཞག །དེ་ལ་གཞན་གྱི་རྩོད་པ་སྤང་
106



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
བའོ། །དང་པོ་ལ་གསུམ། སྤྱི་གསལ་ཐ་དད་འདོད་པ་དགག །ཆ་མེད་རྫས་གཅིག་ཡིན་པ་
དགག་པའོ། །དང་པོ་ནི། མུ་སྟེགས་བྱེ་བྲག་པ། ཡོད་པ་ཉིད་ལྟ་བུ་སྤྱི་ཆེན་པོ་དང་། བ་གླང་
ཉིད་ལྟ་བུའི་ཉི་ཚེ་བའི་སྤྱི་གཉིས་རང་རང་གི་གསལ་བ་དང་རྫས་ཐ་དད་འདོད་ཅིང་། དེ་
ཡང་སྤྱི་གསལ་གཉིས་པོ་བ་གླང་ཐག་པས་སྦྲེལ་བ་ལྟ་བུར་འདོད་དོ། །དེ་དགག་པ་ནི། རང་
གི་གསལ་བ་ལས་རྫས་ཐ་དད་པའི་སྤྱི་ཆོས་ཅན། དངོས་པོར་མེད་དེ། དེར་སྣང་རུང་ཚད་
མས་མ་དམིགས་པའི་ཕྱིར། ཞེས་པ་ནི། ཐ་དད་སྣང་རུང་མེད་པས་ཁེགས། ཞེས་པ་འདི་
བྱུང་། གཉིས་པ་ལ། སྤྱི་གཅིག་རྫས་གཅིག་ཡིན་པ་དགག །དུ་མ་རྫས་གཅིག་ཡིན་པ་
དགག །མཚུངས་པའི་སྤྱི་གཅིག་ཡིན་པ་དགག་པའོ། །དང་པོ་ལ་མུ་སྟེགས་གྲངས་ཅན་པ།
རྡུལ་ཕྲན་མུན་པ་སྙིང་སྟོབས་གསུམ་ཆ་སྙོམས་པའི་སྤྱི་གཙོ་བོ་ནི། རང་གི་གསལ་བ་རྣམ་
འགྱུར་རྣམས་དང་ཆ་མེད་རྫས་གཅིག་ཏུ་འདོད་པ་ལ། དེ་བཞིན་དུ་ཆ་བསྡུས་རྗེས་འབྲང་
རྣམས་ཀྱང་། སྤྱི་དང་བྱེ་བྲག་ཆ་མེད་རྫས་གཅིག་ཏུ་འདོད་དོ། །འདི་དགག་པ་ལ་གསུམ།
སྣང་རུང་མ་དམིགས་རྟགས་ཀྱིས་དགག །རིགས་པས་རྣམ་པར་བརྟགས་ཏེ་དགག །ཧ་
ཅང་ཐལ་བའི་གནོད་བྱེད་བསྟན་པའོ། །དང་པོ་ནི། ཤིང་གསལ་རྣམས་དང་། ཆ་མེད་རྫ་ས་
གཅིག་པའི་ཤིང་སྤྱི་ཆོས་ཅན། མེད་དེ་སྣང་རུང་ཚད་མས་མ་དམིགས་པའི་ཕྱིར། གཉིས་
པ་ནི། ཤ་པ་དང་། ཡུལ་དུས་རྣམ་པ་འགལ་བའི་ཤིང་གསལ་ཀུན་ཆོས་ཅན། ཁྱོད་ཤིང་དང་
སྐྱེ་འཇིག་ཅིག་ཆར་བྱེད་པར་ཐལ། ཁྱོད་ཤིང་དང་ཆ་མེད་རྫས་གཅིག་ཡིན་པའི་ཕྱིར། །
འདོད་ན། ཤིང་ཆོས་ཅན། ཁྱོད་ཤ་པ་དང་སྐྱེ་འཇིག་ཅིག་ཆར་དུ་མི་བྱེད་པར་ཐལ། ཁྱོད་ཤ་ །
པའི་སྔ་ལོགས་ཀྱི་ཙནྡན་དང་སྐྱེ་འཇིག་ཅིག་ཆར་བྱེད་པའི་ཕྱིར། རྟགས་གསལ་དངོས། རྩ་
བར་མ་ཁྱབ་ན། དེ་འདྲའི་ཤིང་གསལ་ཆོས་ཅན། ཁྱོད་ཤིང་དང་ཆ་མེད་རྫ་ས་གཅིག་མ་ཡིན་
པར་ཐལ། ཁྱོད་དང་ཤིང་གཉིས་ལ་སྐྱེ་འཇིག་ཅིག་ཆར་བྱེད་མི་བྱེད་ཀྱི་ཆ་དུ་མ་ཡོད་པའི་
ཕྱིར། ཞེས་འཆད་པ་ནི། རྫས་གཅིག་ན་ཡང་སྣང་རུང་མིན། །ཞེས་སོགས་ཤློ་ཀ་གཅིག་
107 །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
དང་རྐང་པ་གཅིག་གོ། །གསུམ་པ་ནི། འོ་ན་ཡན་ལག་དང་ཆ་མེད་རྫ་ས་གཅིག་པའང་
འགོག་མི་ནུས་པར་ཐལ། སྤྱི་གསལ་ཆ་མེད་རྫས་གཅིག་པ་འགོག་མི་ནུས་པ་གང་ཞིག །དེ་
གཉིས་འགོག་པའི་རིགས་པ་མཚུངས་པའི་ཕྱིར། ཡང་ཤ་པ་འཛིན་པའི་དབང་མངོན་ཆོས་
ཅན། ཁྱོད་ལ་ཤིང་གསལ་ཀུན་དང་ཆ་མེད་རྫ་ས་གཅིག་པའི་ཤིང་སྤྱི་དེ་གསལ་བར་སྣང་
བར་ཐལ། ཁྱོད་ཤ་པ་གསལ་བར་སྣང་བའི་མངོན་སུམ་གང་ཞིག །ཤིང་སྤྱི་དེ་ཤ་པ་དང་ཆ་
མེད་རྫས་གཅིག་ཡིན་པའི་ཕྱིར། རྟགས་དངོས། འདོད་ན། ཁྱོད་རྟོག་པ་ཡིན་པར་ཐལ།
ཁྱོད་ཤིང་གསལ་རྣམས་དང་ཆ་མེད་རྫས་གཅིག་པའི་ཤིང་སྤྱི་འཛིན་པའི་བློ་ཡིན་པའི་ཕྱིར།
གལ་ཏེ་དེ་ལ་མ་ཁྱབ་སྟེ། ཤིང་གསལ་ཀུན་དང་ཆ་མེད་རྫས་གཅིག་པའི་ཤིང་གི་དོན་སྤྱི་
འཛིན་ན་རྟོག་པར་འགྱུར་གྱི་ཤིང་གསལ་ཀུན་དང་ཆ་མེད་རྫས་གཅིག་པའི་ཤིང་གི་རིགས་
སྤྱི་འཛིན་པས་རྟོག་པར་ཡང་མི་འགྱུར་བའི་ཕྱིར་ཟེར་ན། མི་འཐད་དེ། དོན་སྤྱིར་མ་འདུས་
པའི་དེ་འདྲའི་རིགས་སྤྱི་འདོད་པ་ནི། ཆུར་མ་འདུས་པའི་རྒྱ་མཚོ་འདོད་པ་ལྟར། སློབ་
དཔོན་ངན་པའི་དུག་ཆུས་མྱོས་པའི་ཀླག་ཅོལ་ཡིན་པའི་ཕྱིར། ཡང་ཤ་པ་དེ་ཙན་དན་དང་
རྫས་གཅིག་ཡིན་པར་ཐལ། ཤ་པ་དེ་ཙན་དན་དང་ཆ་མེད་རྫས་གཅིག་པའི་ཤིང་སྤྱི་དང་
རྫས་གཅིག་ཡིན་པའི་ཕྱིར། ཞེས་འཆད་པ་ལ། སྤྱི་དང་བྱེ་བྲག་རྫས་གཅིག་ན། ཞེས་
སོགས་ཤློ་ཀ་གཅིག་དང་། རང་འགྲེལ་ལས། དོན་སྤྱི་འཛིན་ན་རྟོག་པ་ཡིན་གྱི། རིགས་སྤྱི་
འཛིན་པ་མ་ཡིན་ནོ་སྙམ་ན།དོན་སྤྱིར་མ་འདུས་པའི། རིགས་སྤྱི་འདོད་པ་ནི། ཆུ་མ་ཡིན་
པའི་རྒྱ་མཚོ་འདོད་པ་ལྟར། སློབ་དཔོན་ངན་པའི་དུག་ཆུས་མྱོས་པའི་ཀླག་ཅོལ་ཡིན་ནོ་
ཞེས་སོགས་འབྱུང་ངོ༌། །
་ རྩ་བའི་གཉིས་པ། སྤྱི་དུ་མ་བྱེ་བྲག་དང་ཆ་མེད་གཅིག་ཏུ་འདོད་པ་དགག་པ་ནི། བྱེ་
བྲག་རེ་རེ་དང་འབྲེལ་བའི། བཅོས་ནོར་ཞེས་སོགས་སོ། །གསུམ་པ། མཚུངས་པའི་སྤྱི་
དགག་པ་ནི། མཚན་ཉིད་མཚུངས་པའི་སྤྱི་གཅིག་དང༌། །ཞེས་སོགས་སོ། །རྩ་བའི་གཉིས་
108



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
པོ་རང་ལུགས་བཞག་པ་ནི། རྟོག་ངོར་དངོས་པོ་མིན་པ་རྣམ་པར་བསལ་ཙམ་ཆོས་ཅན།
ཁྱོད་སེལ་བའི་སྤྱི་ཡིན་ཏེ། དངོས་པོ་ཀུན་ལ་རྗེས་སུ་འགྲོ་བའི་དོན་སྤྱི་ཡིན་པའི་ཕྱིར། ཞེས་
འཆད་པ་ནི། དེ་མིན་རང་བཞིན་ལས་ལྡོག་པ། །ཞེས་སོགས་ཤློ་ཀ་གཅིག་གོ །
གསུམ་པ་རྩོད་སྤང་ནི། འོ་ན་བྱེ་བྲག་གྲུབ་པས་སྤྱི་གྲུབ་པ་རང་བཞིན་གྱི་རྟགས་དང་།
སྤྱི་ཁེགས་པས་བྱེ་བྲག་ཁེགས་པ་ཁྱབ་བྱེད་མ་དམིགས་པའི་རྟགས་ཀྱི་རྣམ་གཞག་མི་འཐད་
པར་ཐལ། རྟོག་ངོར་དངོས་པོ་མིན་པ་བསལ་ནས། དངོས་པོར་སྣང་ཙམ་དེ། སྒྲོ་བཏགས་
ཡིན་པའི་ཕྱིར་ཟེར་ན། མ་ཁྱབ་སྟེ། སོང་ཚོད་ལ་སྤྱི་བྱེ་བྲག་སྒྲོ་བཏགས་སུ་སོང་ཡང་། སོང་
ཚོད་ཀྱི་སྤྱི་བྱེ་བྲག་སྤྱི་མཚན་ལ། རློམ་ཚོད་ཀྱི་སྤྱི་བྱེ་བྲག་རང་མཚན་པར་རློམ་ནས། ཞུགས་
པས་འཇུག་ཡུལ་རང་མཚན་ཐོབ་ནུས་པའི་ཕྱིར། ཞེས་འཆད་པ་ནི། གལ་ཏེ་དོན་ལ་སྤྱི་
མེད་ན། །ཞེས་སོགས་ཤློ་ཀ་གཉིས་སོ། །དེས་ན་སྤྱི་བྱེ་བྲག་གི་རྣམ་བཞག་ལ་འཁྲུལ་མ་
འཁྲུལ་གྱི་རྣམ་དབྱེ་འཆད་ཚུལ་ཡོད་དེ། འཆད་འཇུག་དང་རློམ་སོང་སོ་སོར་མ་ཕྱེ་བར། སྤྱི་
གསལ་རྫས་ཐ་དད་དུ་འདོད་པ་འུག་ཕྲུག་པའམ་བྱེ་བྲག་པའི་ལུགས། དེ་གཉིས་ཆ་མེད་
རྫས་གཅིག་ཏུ་འདོད་པ་གྲངས་ཅན་པ་དང་ཆ་བསྡུས་པའི་ལུགས་ཡིན་ཞིང་། འཇུག་ཚེ་དང་
རློམ་ཚོད་ཀྱི་བྱེ་བྲག་ལ་རང་མཚན་ཡོད་སྲིད་ཀྱང་། འཆད་ཚེ་དང་སོང་ཚོད་ཀྱི་སྤྱི་བྱེ་བྲག །
གཞན་སེལ་ཁོ་ནར་འཇོག་པ་མཁས་པ་ས་པཎ་བདག་གི་ལུགས་ཡིན་པའི་ཕྱིར། ཞེས་
འཆད་པ་ལ། ཐ་དད་སྤྱི་འདོད་འུག་ཕྲུག་པ། །ཞེས་སོགས་གློ་ཀ་གཅིག་བྱུང་ངོ་། །འདིར་ཉེ་
བར་མཁོ་བའི་དོགས་པ་ཅུང་ཟད་དཔྱད་ན། གྲངས་ཅན་འགོག་པའི་ཞར་ལ།རིང་འགྲེལ་
ལས། ཡང་བོད་རྣམས་ཤིང་ཤ་པ་དང་ཙན་དན་ལ་སོགས་པའི་བྱེ་བྲག་ལ་ཤིང་ཙམ་ཞེས་བྱ་
བའི་སྤྱི་དང་། བཻ་ཌཱུརྱ་ལ་སོགས་པའི་སྔོན་པོའི་བྱེ་བྲག་རྣམས་ལ་སྔོན་པོ་ཙམ་ཞེས་བྱ་བའི་
སྤྱི་དང་། དེ་བཞིན་དུ་བ་གླང་ཙམ་ཞེས་བྱ་བའི་སྤྱི་རྣམས། བྱེ་བྲག་རྣམས་ལ་ངོ་བོ་དབྱེར་
མེད་ཀྱི་གཅིག་ཏུ་ཡོད་དོ་ཞེས་ཁ་མཐུན་པར་སྒྲོག་གོ །འདི་སྐད་འདོད་པའི་གྲངས་ཅན་པ་
་
109



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དང་བོད་རྣམས་དོན་མཐུན་ནོ། །ཞེས་སོགས་དང་། རྫས་གཅིག་ཡིན་ཞེས་གྲངས་ཅན་པ། །
གངས་ཅན་པ་རྣམས་དེ་རྗེས་འབྲང༌། །ཞེས་སོགས་ཀྱི་སྒྲ་ཟིན་ལ། ཤིང་དང་ཤ་བ་སྤྱི་བྱེ་
བྲག་ཏུ་ཁས་བླངས་ནས། དེ་གཉིས་རྫས་གཅིག་ཏུ་འདོད་པས། གྲངས་ཅན་དང་ཐུན་མོང་
བའི་ཕྱོགས་སྔར་བྱས་ནས། དེ་འགོག་པ་ལ། སྣང་རུང་མ་དམིགས་པའི་རྟགས་ཡང་དག་
དང༌། སྐྱེ་འཇིག་ཅིག་ཆར་བྱེད་པར་ཐལ་བ་ལ་སོགས་པའི་རིགས་པའི་རྣམ་གྲངས་དུ་མ་
ཞིག་བཀོད་པ་དང་། གཞན་སེལ་བརྟག་པར། འདི་ལ་བོད་རྣམས་ཕལ་ཆེར་ནི། །དངོས་
པོའི་ལྡོག་པ་དངོས་པོར་འདོད། །དེ་ལྟ་ཡིན་ན་སྤྱི་ཡི་སྐྱོན། །བརྗོད་པ་འདི་ནི་གདོན་པར་
དཀའ། །ཞེས་དངོས་པོ་ཙམ་ཞིག་དངོས་པོར་ཁས་བླངས་ན། སྤྱི་གསལ་རྫས་གཅིག་དང་
ཐ་དད་འགོག་པའི་རིགས་པ་རྣམས་རང་ལ་ལྡོག་པའི་ཚུལ་གསལ་བར་བཤད་པ་ལ།
གཡག་རོང་སོགས་འགའ་ཞིག །སྒྲ་ཟིན་ལྟར། དངོས་པོ་ཙམ་དང་ཤིང་ཙམ་སོགས་རྟག་
པར་ཞལ་གྱིས་བཞེས། ཕྱིས་ཀྱི་འགའ་ཞིག །དངོས་མེད་དུ་གྱུར་པའི་སྤྱི་གསལ་རྫས་
གཅིག་པ་བཀག་པ་ཡིན་གྱི། དངོས་པོར་གྱུར་པའི་དེ་བཀག་པ་མེད་དོ། །ཞེས་འཆོལ་
གཏམ་སྨྲ། ཁ་ཅིག་དངོས་པོར་གྱུར་པ་ལ་ཡང་སྤྱི་གསལ་དབྱེར་མེད་རྫས་གཅིག་པ་དང་
གྲུབ་སྡེ་རྫས་གཅིག་པ་སོགས་བཀག་པ་ཡིན་ནོ། །ཞེས་འཁྱོག་འགྲོས་ཙམ་ཞིག་འདོན་
པར་མཛད་པ་ལ། ཀུན་མཁྱེན་མཁས་པའི་དབང་པོས་སྡེ་བདུན་རབ་གསལ་ལས། གཞན་
ལུགས་འགོག་ཚུལ། རང་ལུགས་འཇོག་ཚུལ། སྐྱོན་སྤོང་ཚུལ་སོགས་འདི་ལྟར་བཤད་དེ།
སྤྱི་གསལ་རྫས་གཅིག་འདོད་པ་ལ། ངོ་བོ་རྒྱུ་སྐྱེ་འཇིག་ལ་བརྟགས་ཏེ་དགག་པ་གསུམ་གྱི་
དང་པོ་ནི། ཤིང་སྤྱི་དེ་ཤ་པའི་རྫས་ཡིན་ནམ་མིན། མིན་ན་དེ་དེ་དང་རྫ་ས་གཅིག་མ་ཡིན་
པར་ཐལ། དེ་དེའི་རྫས་མིན་པའི་ཕྱིར། ཡིན་ན་ཤུག་པ་དེ་ཤིང་མ་ཡིན་པར་ཐལ། ཤིང་སྤྱི་དེ་
ཤ་པའི་རྫས་ཡིན་པའི་ཕྱིར། །
གཉིས་པ་ནི་ཤིང་སྤྱི་དེ་ཤ་པའི་རྒྱུ་ལས་སྐྱེས་སམ་མ་སྐྱེས། མ་སྐྱེས་ན་ཤིང་སྤྱི་ཆོས་
}8



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
ཅན། ཤ་པ་དང་རྫས་གཅིག་མ་ཡིན་པར་ཐལ། དེའི་རྒྱུ་ལས་མ་སྐྱེས་པའི་ཕྱིར། སྐྱེས་ན་ཤ་
པའི་རྒྱུ་ཁེགས་ན། ཁྱོད་ཁེགས་དགོས་པར་ཐལ་ལོ། །
གསུམ་པ་ནི། ཤ་པ་སྐྱེ་འཇིག་བྱེད་པའི་ཚེ། ཤིང་སྤྱི་སྐྱེ་འཇིག་བྱེད་དམ་མི་བྱེད། །མི་
བྱེད་ན་ཤིང་སྤྱི་དང་རྫས་གཅིག་མ་ཡིན་པར་ཐལ་ལོ། །བྱེད་ན་ཤ་པ་སྐྱེ་འཇིག་བྱེད་པའི་ཚེ།
ཤ་པ་དང་ཡུལ་དུས་རྣམ་པ་འགལ་བའི་ཤིང་གསལ་རྣམས་ཀྱང་སྐྱེ་འཇིག་བྱེད་པར་ཐལ།
དེ་རྣམས་དང་རྫས་གཅིག་པའི་ཤིང་སྤྱི་སྐྱེ་འཇིག་བྱེད་པའི་ཕྱིར། དེ་ལྟར་གཞན་ལུགས་
བཀག་ནས། རང་ལུགས་ནི་སྤྱི་བྱེ་བྲག་རྣམས་ལ་དངོས་མེད་ཀྱིས་ཁྱབ། ཤིང་དང་གཟུགས་
སྒྲ་སྤྱི་མིན་ནོ་ཞེས་བཤད། དེ་ལ་སྔར་གྱི་སྐྱོན་སྤོང་ཚུལ་ནི། འོ་ན་ཤིང་རྫས་སུ་གྲུབ་ན། ཤ་
པ་དང་རྫ་ས་གཅིག་གམ་ཐ་དད་གང་ཡིན་ཞེ་ན། འོ་ན་ཚད་མ་དེ་མངོན་སུམ་དང་རྗེས་
དཔག་གང་ཡིན། ཞེས་འདྲི་བར་བྱའོ། །གལ་ཏེ་རྟོག་པར་གྱུར་པའི་ཚད་མ་རྗེས་དཔག་
དང༌། རྟོག་མེད་དུ་གྱུར་པའི་ཚད་མ་མངོན་སུམ་ཡིན་ཞིང་། དེ་གཉིས་ལས་གཞན་པའི་ཚད་
མ་མི་སྲིད་པའི་ཕྱིར་རོ། །ཞེ་ན། འོ་ན་ཤ་པར་གྱུར་པའི་ཤིང་ཤ་པ་དང་རྫས་གཅིག་ཤ་པ་
མིན་པར་གྱུར་པའི་ཤིང་ཤ་པ་དང་རྫས་གཞན་ཡིན་ཞིང༌། དེ་གཉིས་ལས་གཞན་པའི་ཤིང་
མི་སྲིད་དོ། །ཞེས་མཚུངས་སོ། །ཞེས་སོགས་དང་། གཞན་ཡང་སྤྱི་གསལ་ཆ་མེད་རྫས་
གཅིག་པ་དང༌། དབྱེར་མེད་རྫ་ས་གཅིག་པ་དང་། གྲུབ་སྡེ་རྫས་གཅིག་པ་བཀག་པ་ཡིན་ནོ། །
ཟེར་བ་སོགས་ལའང་སྐྱོན་བརྗོད་པའི་གྲུབ་དོན་ལ། རྫས་གཅིག་ལ་གྲུབ་སྡེ་རྫས་གཅིག་
གིས་མ་ཁྱབ་པར་ཁས་བླངས་དག་གིས་ནི། རྟག་དངོས་ཁས་བླང་དགོས་ཏེ། ད་ལྟ་རྫས་
གཅིག་ཏུ་ཡོད་པའི་དངོས་པོ་གཉིས། སྐད་གཅིག་གཉིས་པར་གཅིག་ཞིག་ནས། གཅིག་
ཤོས་གནས་པར་ཁས་བླངས་པའི་ཕྱིར་ཞེས་དང་། དེས་ན་རྫས་སུ་གྲུབ་ན་རྫ་ས་གཅིག་དང་།
རྫས་ཐ་དད་གང་རུང་ཡིན་པས་མ་ཁྱབ་ཀྱང་། གོང་དུ་སྤྱི་གསལ་རྫས་གཅིག་དང་རྫས་ཐ་
དད་དཔྱད་ནས་བཀག་པའི་ཉེས་པ་རྣམས་རང་ལ་མི་མཚུངས་ཏེ། གཞན་གྱིས་ནི། ཤིང་དེ་
1 11



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། ་
ཤིང་གསལ་རྣམས་ལ་རྗེས་སུ་འགྲོ་བའི་སྤྱི་ཡང་ཡིན་ལ། རྫས་སུ་གྲུབ་པ་ཡང་ཡིན་པའི་ ་ ་
གཞི་མཐུན་དུ་ཁས་བླངས་ལ། ཁོ་བོས་ནི་ཤིང་རྫས་གྲུབ་ཏུ་ཁས་བླངས་ཀྱང་ཤིང་གསལ་
རྣམས་ལ་རྗེས་སུ་འགྲོ་བའི་སྤྱིར་ཁས་མ་བླངས་པའི་ཕྱིར་རོ། །ཞེས་བྱ་བ་ལ་སོགས་པ་བྲིས་
ཤིང་། དཔལ་ཤཱཀྱ་མཆོག་ལྡན་གྱི་རྟོག་སྙིང་སོགས་ལས་ཀྱང་། མཁས་པ་གུང་མཐུན་དུ།
རྫས་གཅིག་ལ་གྲུབ་སྡེ་རྫས་གཅིག་གིས་ཁྱབ་པ་དང་། ཤིང་སོགས་དངོས་པོར་ཁས་བླངས་་་
ཤིང་། སྤྱི་མིན་པ་བཞེད་པ་སོགས་རྒྱས་པར་བྲིས་སོ། ། , ་ ་
དོན་འདི་དག་ལ་དཔྱོད་ལྡན་གྱིས་གཞིགས་ན། ཕར་ལ་སྐྱོན་འཕངས་པ་ཐམས་ཅད་
རང་ལ་ཡང་འཁོར་ཏེ། འདི་ལ་གསུམ། མཚུངས་པ་རྗེས་དཔྱད། དངོས་སྐྱོན་གྱིས་གདོང་
བཟློག །གནད་ཀྱི་གདམས་པས་མཚང་བརྟོལ་བའོ། །དང་པོ་ནི་འོ་ན་ཁྱེད་རང་ལ་ཡང་།
རྗེས་དཔག་དེ་མངོན་སུམ་དང་རྫ་ས་གཅིག་ཡིན་ཞེས། རིགས་པའི་གཏེར་འདིར་གསལ་
བར་བཤད་པ་ལ། ངོ་བོ་རྒྱུ་སྐྱེ་འཇིག་བརྟགས་པའི་སྐྱོན་གསུམ་ཚུར་བཟློག་སྟེ། འོ་ན་རྗེས་
དཔག་དེ། མངོན་སུམ་གྱི་རྫས་ཡིན་ནམ་མིན། མིན་ན་རྗེས་དཔག་ཆོས་ཅན། མངོན་སུམ་
དང་རྫས་གཅིག་མ་ཡིན་པར་ཐལ། ཁྱོད་དེའི་རྫས་མ་ཡིན་པའི་ཕྱིར། ཕྱི་མ་ལྟར་ན། རྗེས་
དཔག་དེ་རྟོག་པ་མ་ཡིན་པར་ཐལ། དེ་མངོན་སུམ་གྱི་རྫས་ཡིན་པའི་ཕྱིར། སྟོབས་མཚུངས་
འཁོར་གསུམ་གཅིག་གོ། །ཡང་རྗེས་དཔག་དེ་མངོན་སུམ་གྱི་རྒྱུ་ལས་སྐྱེས་སམ་མ་སྐྱེས།
མ་སྐྱེས་ན། རྗེས་དཔག་ཆོས་ཅན། མངོན་སུམ་དང་རྫས་གཅིག་མ་ཡིན་པར་ཐལ། དེའི་རྒྱུ་
ལས་མ་སྐྱེས་པའི་ཕྱིར། གསུམ་ཆར་ཨེ་དྲན། སྐྱེས་ན། མངོན་སུམ་དེ་ཡང་རྗེས་དཔག་གི་
རྒྱུ་ལས་སྐྱེས་པར་ཐལ། མངོན་རྗེས་གཉིས་རྫས་གཅིག་གང་ཞིག །འདོད་པ་དེའི་ཕྱིར།
འདོད་ན། མངོན་སུམ་ཆོས་ཅན། རྗེས་དཔག་གི་རྒྱུ་ཁེགས་ན། ཁྱོད་ཁེགས་དགོས་པར་
ཐལ། ཁྱོད་དེའི་རྒྱུ་ལས་སྐྱེས་པའི་ཕྱིར། འདོད་ན། རྒྱུད་གང་ལ་རྗེས་དཔག་ཁེགས་ན་
མངོན་སུམ་ཡང་ཁེགས་དགོས་པར་ཐལ། འདོད་པའི་ཕྱིར། འདོད་ན། སངས་རྒྱས་རྒྱུད་ལ་
112



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
མངོན་སུམ་ཁེགས་པར་ཐལ། དེའི་རྒྱུད་ལ་རྗེས་དཔག་ཁེགས་པའི་ཕྱིར་རོ། །སྟོབས་
མཚུངས་འཁོར་གསུམ་གཉིས་པའོ། །ཡང་རྗེས་དཔག་དེ་མངོན་སུམ་དང་སྐྱེ་འཇིག་ཅིག་
ཆར་བྱེད་དམ་མི་བྱེད། མི་བྱེད་ན་རྗེས་དཔག་མངོན་སུམ་དང་རྫས་གཅིག་མ་ཡིན་པར་
ཐལ། དེ་དང་སྐྱེ་འཇིག་ཅིག་ཆར་མི་བྱེད་པའི་ཕྱིར། གསུམ་ཆར་དྲན་པར་གྱིས་ཤིག །བྱེད་ན།
རྗེས་དཔག་འཇིག་པའི་ཚེ་ན། རྗེས་དཔག་དང་ཡུལ་དུས་འགལ་བའི་མངོན་སུམ་ཐམས་
ཅད་ཀྱང་འཇིག་པར་ཐལ། རྗེས་དཔག་འཇིག་པའི་ཚེ་མངོན་སུམ་འཇིག་པའི་ཕྱིར།
སྟོབས་མཚུངས་གསུམ་པའོ། །གཉིས་པ་དང་། དངོས་སྐྱོན་གྱིས་གདོང་ལྡོག་པ་ནི། འོ་ན་
ཁྱེད་རང་ལ་ཤིང་ཆོས་ཅན། ཁྱོད་ཤ་པ་དང་སྐྱེ་འཇིག་ཅིག་ཆར་དུ་བྱེད་པར་ཐལ། ཁྱོད་ཤ་པ་
དང་རྫས་གཅིག་ཡིན་པའི་ཕྱིར། འདོད་ན། ཁྱེད་རང་གིས་སྔར་འཕངས་པའི་སྐྱོན་ཐམས་
ཅད་གར་སོང་དྲན་པར་མཛོད་ཅིག །རྟགས་མ་གྲུབ་ན། ཤིང་ཆོས་ཅན། ཁྱོད་ཤ་པ་དང་
རྫས་གཅིག་ཡིན་པར་ཐལ། ཁྱོད་དེ་དང་གྲུབ་སྡེ་རྫས་གཅིག་ཡིན་པའི་ཕྱིར་ཏེ། ཁྱོད་དེ་
དང་གྲུབ་སྡེ་རྫས་གཅིག་དང་། ཁྱོད་དེ་དང་གྲུབ་སྡེ་རྫས་གཅིག་གི་ཟླས་ཕྱེ་བའི་རྫས་ཐ་
དད་གང་རུང་ཡིན། ཕྱི་མ་མ་ཡིན་པའི་ཕྱིར། དང་པོ་དེར་ཐལ། ཁྱོད་ཤ་པ་དང་། དངོས་རྒྱུ་
གཅིག་ལས་སྐྱེས་པ་དང་། ཐ་དད་ལས་སྐྱེས་པ་གང་རུང་ཡིན་པའི་ཕྱིར། ཁྱབ་སྟེ། རྒྱུ་དང་
ཤེས་པའི་དབྱེ་བ་ཡིས། །ཐ་དད་ཐ་དད་མིན་བཞག་བྱེད། །ཅེས་པའི་གཞུང་དོན་གྲུབ་པའི་
ཕྱིར། ཕྱི་མ་མ་གྲུབ་ན། ཤ་པ་དེ་ཤིང་མ་ཡིན་པར་ཐལ། ཤིང་དེ་ཤ་པ་དང་། རྫས་གཞན་
ཡིན་པའི་ཕྱིར། ཁྱབ་པ་འདི་དོན་གྱིས་ཁས་བླངས་སོ། །གཞན་ཡང་། ཤིང་དེ་ཤ་པ་དང་
རྫས་གཅིག་ཡིན་པར་ཐལ། ཤ་པ་དེ་ཤིང་དང་རྫས་གཅིག་ཡིན་པའི་ཕྱིར། མ་གྲུབ་ན། ཤ་
པ་དེ་ཤིང་དང་རྫ་ས་གཅིག་ཡིན་པར་ཐལ། དབང་མངོན་དེ་མངོན་སུམ་དང་རྫས་གཅིག་
ཡིན་པའི་ཕྱིར། མ་གྲུབ་ན། དེར་ཐལ། དབང་མངོན་དེ་དབང་མངོན་ཉམས་མྱོང་གི་རང་
རིག་དང་རྫས་གཅིག་ཡིན་པའི་ཕྱིར། ཁྱབ་སྟེ། རྗེས་དཔག་དེ་རྗེས་དཔག་ཉམས་མྱོང་གི་
gr
113་ས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
རང་རིག་དང་རྫས་གཅིག་ཡིན་ན། རྗེས་དཔག་དེ་མངོན་སུམ་དང་རྫས་གཅིག་ཡིན་དགོས་
པའི་ཕྱིར་ཏེ། རྗེས་དཔག་ཡུལ་མིན་རང་རིག་དང༌། །གཅིག་ཕྱིར་བརྩད་པའི་སྐྱོན་ལས་
གྲོལ། །ཞེས་གསུངས་པའི་ཕྱིར། གལ་ཏེ། ཤ་པ་དེ་ཤིང་དང་རྫས་གཅིག་ཡིན་པའི་ཕྱིར་ལ།
མ་ཁྱབ་ན། འོ་ན་ཤ་པ་ཆོས་ཅན། ཁྱོད་ཤིང་དང་སྐྱེ་འཇིག་ཅིག་ཅར་བྱེད་པར་ཐལ། ཁྱོད་
ཤིང་དང་རྫས་གཅིག་ཡིན་པའི་ཕྱིར། འདོད་ན། ཁྱོད་རང་ལ་དངོས་འགལ་ཡང་ཡིན་མོད།
སྐྱོན་གསར་པ་འདི་ལྟར་འཆར་སྟེ། ཤ་པ་དེ་ཤིང་དང་རྫས་གཅིག་མ་ཡིན་པར་ཐལ། ཤ་པ་
སྐད་ཅིག་དང་པོ་དེ་ཡང་ཤིང་དང་རྫ་ས་གཅིག་མ་ཡིན། ཤ་པ་སྐད་ཅིག་གཉིས་པ་དེ་ཡང་
ཤིང་དང་རྫས་གཅིག་མ་ཡིན་པའི་ཕྱིར། གཉིས་ཆར་མ་གྲུབ་ན། ཤ་པ་སྐད་ཅིག་དང་པོ་
ཆོས་ཅན། ཁྱོད་ཤིང་དང་སྐྱེ་འཇིག་ཅིག་ཅར་བྱེད་པར་ཐལ། ཁྱོད་དེ་དང་རྫས་གཅིག་ཡིན་
པའི་ཕྱིར། ཁྱབ་པ་ཁྱེད་རང་གི་རྩར་ཁྱབ་བཟང་ཤོས་ལགས་སོ། །འདོད་ན། ཤ་པ་སྐད་
ཅིག་དང་པོ་ཆོས་ཅན། ཤིང་དེ་ཁྱོད་དང་དུས་མཉམ་དུ་སྐྱེས་པར་ཐལ། ཁྱོད་ཤིང་དང་སྐྱེ་
འཇིག་ཅིག་ཆར་བྱེད་པའི་ཕྱིར། འདོད་ན། ཤིང་དེ་ཤ་པ་སྐད་ཅིག་དང་པོ་དང་དུས་མཉམ་
དུ་མ་སྐྱེས་པར་ཐལ། ཤིང་དེ་ཤ་པ་སྐད་ཅིག་གཉིས་པ་དང་དུས་མཉམ་དུ་སྐྱེས་པའི་ཕྱིར། །
མ་གྲུབ་ན། ཤ་པ་སྐད་ཅིག་གཉིས་པ་ཆོས་ཅན། ཤིང་དེ་ཁྱོད་དང་དུས་མཉམ་དུ་སྐྱེས་པར་
ཐལ། ཁྱོད་ཤིང་དང་སྐྱེ་འཇིག་གཅིག་ཅར་དུ་བྱེད་པའི་ཕྱིར་ཏེ། ཁྱོད་ཤིང་དང་རྫས་གཅིག་
ཡིན་པའི་ཕྱིར། འཁོར་གསུམ་ཨེ་དྲན། གལ་ཏེ། དབང་མངོན་དེ་མངོན་སུམ་དང་རྫས་
གཅིག་ཡིན་པའི་ཕྱིར་ལ་མ་ཁྱབ་པ་ན་ཡང་ཁྱད་པར་གཏན་ནས་མེད་དེ། དབང་མངོན་ཆོས་
ཅན། ཁྱོད་མངོན་སུམ་དང་སྐྱེ་འཇིག་ཅིག་ཆར་བྱེད་པར་ཐལ། ཁྱོད་མངོན་སུམ་དང་རྫས་
གཅིག་ཡིན་པའི་ཕྱིར། འདོད་ན། དབང་མངོན་སྐད་ཅིག་དང་པོ་དེ་ཡང་། མངོན་སུམ་དང་
སྐྱེ་འཇིག་ཅིག་ཆར་བྱེད། དབང་མངོན་སྐད་ཅིག་གཉིས་པ་དེ་ཡང་། མངོན་སུམ་དང་སྐྱེ་
འཇིག་ཅིག་ཆར་བྱེད་པར་ཐལ། འདོད་པ་གང་ཞིག །དེ་གཉིས་ཀ་མངོན་སུམ་དང་རྫས་



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
གཅིག་ཡིན་པའི་ཕྱིར། རྟགས་སླ་ཞིང་། འདོད་ན་འཁོར་གསུམ་སྔར་ལྟར་རོ། །ཡང་ཤ་པ་
ཆོས་ཅན། ཁྱོད་ཤིང་དང་རྫས་གཅིག་ཡིན་པར་ཐལ། ཁྱོད་ཤིང་དང་ངོ་བོ་གཅིག་ཡིན་པ་
གང་ཞིག །ཁྱོད་རྫས་སུ་གྲུབ་པའི་ཕྱིར། དང་པོ་དེར་ཐལ། ཁྱོད་ཤིང་དང་བདག་ཉིད་
གཅིག་ཡིན་པའི་ཕྱིར་ཏེ། ཁྱོད་ཤིང་དང་བདག་གཅིག་ཏུ་འབྲེལ་བའི་ཕྱིར་ཏེ། ཁྱོད་ཤ་པ་
དང་ལྡན་པའི་ཤར་གཞིར་ཤིང་ཡོད་པར་བསྒྲུབ་པའི་རང་བཞིན་གྱི་རྟགས་ཡང་དག་ཡིན་
པའི་ཕྱིར། རྣམ་དཔྱོད་དང་ལྡན་པ་ཡོད་ན་ལན་ཐོབ་ཅིག །ཁྱེད་རང་ལ་ཉེས་པ་སྤོང་ལུགས་
དེ་ཡང་རྣམ་པར་དག་པ་མིན་ཏེ། ཤིང་རྫས་སུ་གྲུབ་ན་ཤ་པ་དང་རྫས་གཅིག་དང་ཐ་དད་
གང་ཡིན་རྩོད་པའི་ལན་དུ། ཚད་མ་དེ་མངོན་རྗེས་གང་ཡིན། ཞེས་སོགས་དྲིས་ནས། གྲུབ་
དོན་དུ། རྫ་ས་སུ་གྲུབ་ན་རྫས་གཅིག་དང་། རྫས་ཐ་དད་གང་རུང་ཡིན་པས་མ་ཁྱབ། ཚད་
མ་ཡིན་ན་མངོན་སུམ་དང་རྗེས་དཔག་གང་རུང་ཡིན་པས་མ་ཁྱབ་གསུངས་པ་ནི་མཁས་
པའི་གཏམ་མ་ཡིན་ཏེ། ཤིང་རྫས་སུ་གྲུབ་ཀྱང་། ཤ་པ་དང་རྫ་ས་གཅིག་དང་ཐ་དད་གང་
རུང་དུ་ཁས་བླངས་མི་དགོས་ན། ཤིང་སྤྱི་དངོས་པོ་བ་ཁས་བླངས་པ་ལ། ཤ་པ་དང་རྫས་
གཅིག་དང་ཐ་དད་གང་ཡིན་དཔྱད་ནས། སྐྱོན་འཕངས་པའི་ནུས་པ་ཐམས་ཅད་ཉམས།
ཚད་མ་ལ་མངོན་རྗེས་གཉིས་སུ་གྲངས་ངེས་པའི་ནུས་པ་ཉམས་པའི་ཕྱིར་རོ། །
དང་པོ་གྲུབ་སྟེ། ཕྱོགས་སྔ་མས་ཀྱང་། ཤིང་སྤྱི་དངོས་པོར་གྲུབ་ཀྱང་། ཤ་པ་དང་
རྫས་གཅིག་དང་ཐ་དད་གང་རུང་མིན་ཞེས་ཁས་བླངས་ན། ཁྱོད་ལ་གནོད་བྱེད་བརྗོད་རྒྱུ་ཅི་
ཡང་མི་འབྱུང་བའི་ཕྱིར། གལ་ཏེ་སྐྱོན་མེད་དེ། ཕྱོགས་སྔ་མས་ཤིང་དེ་སྤྱི་དང་རྫ་ས་གྲུབ་
གཉིས་ཆར་དུ་ཁས་བླངས། ཁོ་བོ་ཅག་གིས་ཤིང་རྫས་གྲུབ་ཏུ་ཁས་བླངས་ཀྱང་། སྤྱི་ཡིན་
པར་ཁས་མ་བླངས་པའི་ཕྱིར། ཞེས་སྔར་མ་སྨྲས་སམ་སྙམ་ན། སྨྲས་མོད། དེ་ནི་ཚིག་གི་
སྒྲིབ་གཡོགས་ཙམ་མ་གཏོགས། དོན་ལ་དཔྱོད་པའི་ལན་མ་ཡིན་ཏེ། སྤྱི་དང་རྫས་གྲུབ་
གཉིས་ཆར་ཡིན་ན། ཤ་པ་དང་རྫས་གཅིག་དང་ཐ་དད་གང་རུང་ཡིན་དགོས། རྫས་གྲུབ་
115



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་ན། དེ་གང་རུང་ཡིན་མི་དགོས་ཞེས་སྨྲ་བ་ནི། ཁྱོད་རང་གིས་ཤིང་སྤྱིར་ཁས་མ་བླངས་
པའི་རྒྱུ་མཚན་ཙམ་མ་གཏོགས། དོན་གྱི་སྙིང་པོ་ཅི་ཡང་མ་བྱུང་འདུག་པའི་ཕྱིར་རོ། །ཁྱད་
པར་དུ། གཞན་སེལ་བརྟག་པར། ཤིང་མིན་ལས་ལྡོག་དངོས་པོ་དེ། །ཤ་པ་ཡིན་ན་གཞན་ ་
ཤིང་མིན། །གཞན་ཤིང་ཡིན་ན་ཤ་པ་མིན། །ཞེས་སོགས་ཚིགས་བཅད་གཅིག་གི་རིགས་པ་
ལ་ནུས་པ་གཏན་ནས་མ་བྱུང་བར་ཐལ། ཤིང་མིན་ལས་ལྡོག་པའི་དངོས་པོ་ཆོས་ཅན། ཤ་ ་
པ་དང་རྫས་གཅིག་དང་། ཐ་དད་གང་རུང་ཡིན་པར་ཐལ། དངོས་པོ་ཡིན་པའི་ཕྱིར། ཞེས་
པ་འདི། གཞུང་དེས་བསྟན་པའི་དོན་ཡིན་པ་གང་ཞིག །ཐལ་འགྱུར་དེ་ལ། ཤིང་ཆོས་ཅན་
དུ་བཟུང་ནས་འཕངས་ན། རང་ལ་བར་ཁྱབ་ཤོར་འདུག་པའི་ཕྱིར། ཁྱོད་རང་ལ་ཁས་
བླངས་ནང་འགལ་གྱི་འཁོར་གསུམ་ཡང་འབྱུང་སྟེ། འོ་ན་ཤིང་ཆོས་ཅན། ཁྱོད་ཤ་པ་དང་
རྫས་གཅིག་དང་། རྫས་ཐ་དད་གང་རུང་ཡིན་པར་ཐལ། ཁྱོད་ཤ་བ་དང་རྫས་ཐ་དད་ཡིན་ ་
པའི་ཕྱིར་ཏེ། ཁྱོད་ཤ་པ་དང་རྒྱུ་རྐྱེན་ཐ་དད་ལས་སྐྱེས་པའི་ཕྱིར། ཁྱབ་པ་འགལ་བ་བརྟག་
པར། ཁྱོད་རང་གིས་ཡང་། རྒྱུ་རྐྱེན་ཐ་དད་ལས་སྐྱེས་པ་དེ་རྫས་ཐ་དད་ཀྱི་མཚན་ཉིད་ཡིན་
ཞེས་བཤད་པ་དང་དངོས་འགལ་ལོ། །མ་གྲུབ་ན། དེར་ཐལ། ཁྱོད་ཀྱི་དངོས་རྒྱུ་ཡང་ཡིན་
ཤ་པའི་དངོས་རྒྱུ་ཡང་ཡིན་པའི་གཞི་མཐུན་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་
ཤ་པ་དང་དངོས་རྒྱུ་གཅིག་ལས་སྐྱེ་བར་ཐལ། མ་གྲུབ་པ་དེའི་ཕྱིར། འདོད་ན། ཁྱོད་ཤ་པ་
དང་རྫས་གཅིག་ཡིན་པར་ཐལ། འདོད་པའི་ཕྱིར། ཁྱབ་པ་ཁྱེད་རང་གིས་རྒྱུ་རྐྱེན་གཅིག་
ལས་སྐྱེས་པ་དེ་རྫས་གཅིག་གི་མཚན་ཉིད་ཡིན་ཞེས་བཤད་པས་འཁོར་གསུམ་ཨེ་ཡིན་
སོམས་ཤིག །
རྩ་བའི་རྟགས་གཉིས་པ་གྲུབ་སྟེ། ཚད་མ་ལ་མངོན་རྗེས་གཉིས་སུ་གྲངས་མ་ངེས་
པོར་ཐལ། མངོན་རྗེས་གཉིས་གང་རུང་མིན་པའི་ཚད་མ་ཕུང་པོ་གསུམ་པ་ཞིག་ཡོད་པའི་
ཕྱིར་ཏེ། ཚད་མ་ཡིན་ན་དེ་གང་རུང་ཡིན་པས་མ་ཁྱབ་པའི་ཕྱིར་རོ། །གསུམ་པ་གནད་ཀྱི་
1 16



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
གདམས་པ་སྦྱིན་པ་ནི། འོ་ན་ཁྱོད་རང་ལ་ཡང་སྔར་གྱི་ཉེས་པ་ཐམས་ཅད་བཟློག་པ་མིན་
ནམ་སྙམ་ན། ཁོ་བོ་ཅག་ལ་སྐྱོན་དེ་དག་མི་བཟློག་སྟེ། ཁོ་བོ་ཅག་ཕྱོགས་སྔ་མས་སྤྱི་གསལ་ .
ཆ་མེད་རྫས་གཅིག་ཏུ་ཁས་བླངས་པ་ལ་སྐྱོན་དེ་དག་འཕངས་པར་འདོད་ཀྱིས། སྤྱི་གསལ་
རྫས་གཅིག་པ་ཙམ་ལ་འཕང་པར་མི་འདོད་དེ། དེ་འདོད་ན། ཤིང་དང་ཤ་པ་རྫས་གཅིག་ཐ་
དད་གང་རུང་དུ་རང་ལུགས་ལ་ཡང་ཁས་བླངས་དགོས་པས། རྒོལ་བ་གཞན་ལ་འཕངས་
པའི་སྐྱོན་རང་ལ་བཟློག་པ་སྔར་བཤད་ཟིན་པའི་ཕྱིར། འདིར་ཆ་མེད་རྫ་ས་གཅིག་ཞེས་
པའི་ཚིག་གི་སྒྲིབ་གཡོགས་ཙམ་མ་ཡིན་པའི་ཕྱིར། དོན་ལ་ཡང་ཟེར་དགོས་ཏེ། རྫས་ ་
གཅིག་ཙམ་ལ་སྐྱེ་འཇིག་ཅིག་ཅར་བྱེད་པ་སོགས་དགོས་ན། སྔར་བཤད་པའི་སྐྱོན་དེ་དག་
ལ་ལན་རྣམ་དག་མེད་པའི་ཕྱིར། དེས་ན་ངེས་པར་མཁོ་བའི་གནད་ནི། དཔལ་འབུམ་ཕྲག་
གསུམ་པའི་ལེགས་བཤད་དང་སྦྱར་ན། རྫས་གཅིག་ཅེས་པ་འདི་ལ་རྣམ་གྲངས་བཞིར་
འབྱེད་དགོས་ཏེ། གཞི་མཐུན་སྲིད་པའི་རྫས་གཅིག །གྲུབ་སྡེ་རྫས་གཅིག །དབྱེར་མེད་
རྫ་ས་གཅིག །རང་བཞིན་རྫ་ས་གཅིག་དང་བཞིར་གསལ་བས་སོ། །དེ་ལ་དང་པོ་ནི། ཤ་པ་ །
ཤིང་དང་རྫས་གཅིག་ཡིན་པ་ལྟ་བུ་སྟེ། ཤ་པ་དེ་ཤིང་གི་རྫས་ཡིན་པའི་ཆ་ནས་ཤ་པ་ཤིང་
དང་རྫས་གཅིག་ཅེས་ཁས་བླངས་པ་ཙམ་ཡིན་པས། རྫས་གཅིག་འདི་ལ་སྐྱེ་འཇིག་ཅིག་
ཅར་དུ་བྱེད་པ་མི་དགོས་ཏེ། ཤ་པ་སྐད་ཅིག་སྔ་ཕྱི་ཐམས་ཅད་ཤིང་དང་རྫས་གཅིག་ཡིན་
པའི་ཕྱིར་རོ། །དེ་ལྟ་ན་ཡང་ཤིང་ཤ་པ་དང་རྫས་གཅིག་མིན་ཏེ། ཤིང་དེ་ཤ་པའི་རྫས་མ་ཡིན་
པའི་ཕྱིར་རོ། །གཉིས་པ་ནི། སྒྲའི་བྱས་མི་རྟག་རྫས་གཅིག་ཡིན་པ་ལྟ་བུ་སྟེ། དེ་གཉིས་
དངོས་རྒྱུ་གཅིག་ལས་སྐྱེས་པའི་ཕྱིར་རོ། །རྫས་གཅིག་འདི་ལ་སྐྱེ་འཇིག་ཅིག་ཅར་བྱེད་པ་
ཞིག་དགོས་ཏེ། རྒྱུ་གཅིག་ལས་གྲུབ་པའི་ཕྱིར་རོ། །གསུམ་པ་ནི། བྱས་མི་རྟག་རྫས་གཅིག་
པ་ལྟ་བུ་སྟེ། རྫས་གཅིག་གང་ཞིག །ཕན་ཚུན་ཁྱབ་མཉམ་པའི་ཕྱིར་རོ། །སྔ་མ་དང་མི་འདྲ་
བའི་ཁྱད་པར་ནི། ཁྱབ་ཆུང་སྟེ། གྲུབ་སྡེ་རྫས་གཅིག་ལ། དབྱེར་མེད་རྫས་གཅིག་གིས་མ་
117



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཁྱབ་པའི་ཕྱིར་རོ། །བཞི་པ་ནི། རྗེས་དཔག་དེ། མངོན་སུམ་དང་རྫ་ས་གཅིག་ཡིན་པ་ལྟ་བུ་སྟེ།
རྗེས་དཔག་དེ་རྗེས་དཔག་ཉམས་མྱོང་གི་རང་རིག་དང་རྫས་གཅིག་ཡིན་པའི་ཆ་ནས།
མངོན་སུམ་དང་རྫས་གཅིག་ཡིན་པར་བཞག་པ་ཙམ་ཡིན་པའི་ཕྱིར་རོ། །
དེས་ན། རྗེས་དཔག་དེ་མངོན་སུམ་དང་རྫ་ས་གཅིག་པ་ནི། རང་བཞིན་རྫས་གཅིག་ །
པ་ཙམ་ཡིན་པས། རྫས་གཅིག་འདི་ལ་སྐྱེ་འཇིག་ཅིག་ཆར་བྱེད་པ་ངེས་པར་མི་དགོས་ཏེ།
མངོན་སུམ་གྱི་སྔ་ལོགས་ཀྱི་རྗེས་དཔག་དེ་ཡང་མངོན་སུམ་དང་རྫས་གཅིག་ཡིན་པའི་ཕྱིར།།
འོན་ཀྱང་རྗེས་དཔག་དེ། རྗེས་དཔག་མྱོང་བའི་རང་རིག་དང་ནི། སྐྱེ་འཇིག་ཅིག་ཆར་བྱེད་དེ།
དེ་དེ་དང་གྲུབ་སྡེ་རྫས་གཅིག་ཡིན་པའི་ཕྱིར་རོ། །དེ་ཡང་བསྡུས་ན། རང་བཞིན་རྫས་
གཅིག་དང་། གྲུབ་སྡེ་རྫས་གཅིག་གཉིས་སུ་འདུས་ཤིང་། གནད་དེས་ན་རྫས་ཐ་དད་པ་
ཡང་། རྫ་ས་གཅིག་ཙམ་གྱིས་ཟླས་དྲངས་པའི་རྫས་ཐ་དད་གཅིག་དང༌། གྲུབ་སྡེ་རྫས་
གཅིག་གིས་ཟླས་དྲངས་པའི་རྫས་ཐ་དད་གཉིས་ཡོད་པའི་དང་པོ་ནི། དངོས་པོ་གང་ཞིག །
ཤིང་དང་རྫས་གཅིག་མ་ཡིན་ན། ཤིང་དང་རྫས་གཅིག་དང་ཐ་དད་གཉིས་ཀྱིས་ཟླས་ཕྱེ་
བའི་རྫས་ཐ་དད་ཡིན་པས་ཁྱབ། གཉིས་པ་ནི་ཤིང་དང་དངོས་རྒྱུ་ཐ་དད་ལས་སྐྱེས་ན། ཤིང་
དང་གྲུབ་སྡེ་རྫས་གཅིག་དང༌། རྫས་ཐ་དད་གཉིས་ཀྱིས་ཟླས་ཕྱེ་བའི་རྫས་ཐ་དད་ཡིན་པས་
ཁྱབ་བོ། །འདི་གཉིས་ལ་ཁྱད་པར་ཅི་ཡོད་སྙམ་ན།ཁྱད་པར་ཤིན་ཏུ་ཆེ་སྟེ། ཤ་པ་དེ་ཤིང་
དང་གྲུབ་སྡེ་རྫས་གཅིག་གི་ཟླས་ཕྱེ་བའི་རྫས་ཐ་དད་ཡིན་ཡང་། རྫས་གཅིག་གི་ཟླས་ཕྱེ་
བའི་རྫ་ས་ཐ་དད་མ་ཡིན་པའི་ཕྱིར་ཏེ། ཤ་པ་དེ་ཤིང་དང་རྫས་གཅིག་ཡིན་པའི་ཕྱིར་རོ། །
གནད་འདི་མ་གོ་བར། རྫས་གཅིག་ལ་གྲུབ་སྡེ་རྫས་གཅིག་གིས་ཁྱབ་བོ། །ཞེས་གསུངས་
པ་རྣམས་ལ་ནི། ཤ་པ་ཤིང་དང་གྲུབ་སྡེ་རྫས་གཅིག་ཏུ་ཐལ་བ་དང༌། རྗེས་དཔག་མངོན་
སུམ་དང་གྲུབ་སྡེ་རྫས་གཅིག་ཏུ་ཐལ་བའི་སྐྱོན་གཉིས་འཕངས་པས། ཞལ་རོག་པོར་
གྱུར་ཏོ། །
1 18



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
དོན་དེ་དག་ལ་དོགས་པ་དཔྱད་ན། ཁྱོད་དངོས་པོའི་བྱེ་བྲག་ཡིན་པར་ཐལ། ཁྱོད་
དངོས་པོ་མ་ཡིན་པ་ལས་ལོག །དངོས་པོའི་ནང་ཚན་འགའ་ཞིག་ལས་ཀྱང་ལོག་པའི་ལྡོག་
པ་གཉིས་ཚོགས་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་
དངོས་པོའི་སྤྱི་ཡིན་པར་ཐལ། ཁྱོད་དངོས་པོ་མིན་པ་ལས་ལྡོག་པའི་ལྡོག་པ་ཆིག་རྐྱང་ཡིན་
པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར་ཏེ། གཞན་དང་རང་གི་དངོས་པོ་
ལས། ཞེས་སོགས་བཤད་པའི་ཕྱིར། ཟེར་ན་མ་ཁྱབ། འདོད་ན། དངོས་པོ་ཆོས་ཅན་གྱིས་
བཤགས། རྟགས་དེ ར་ཐལ། ཁྱོད་དངོས་པོ་མ་ཡིན་པ་ལ་ལོག་པའི་ལྡོག་པ་གང་
ཞིག །དངོས་པོའི་ནང་ཚན་ཀ་བ་ལས་ཀྱང་ལྡོག་པ་ཡིན་པའི་ཕྱིར། དང་པོ་དེར་ཐལ།
དངོས་པོ་མིན་པ་ལས་ལོག་པ་གང་ཞིག །ལྡོག་པ་ཡིན་པའི་ཕྱིར། དང་པོ་དེར་ཐལ། དངོས་
པོ་མིན་པ་ལས་ལོག་པ་གང་ཞིག །ལྡོག་པ་ཡིན་པའི་ཕྱིར། རྟགས་གཉིས་པ་དེས་བསྒྲེའོ། །
རྩ་བར་འདོད་ན་སླ། རྩ་བར་མ་ཁྱབ་ནའང་། དངོས་པོ་ཆོས་ཅན་གྱིས་བཤགས་ཏེ་གཏོང་།
ཡང་ཤིང་གི་དོན་སྤྱི་ཆོས་ཅན། ཁྱོད་དངོས་པོ་ཡིན་པར་ཐལ། ཁྱོད་ཤིང་འཛིན་རྟོག་ངོར་
དངོས་པོ་མིན་པ་ལས་ཀྱང་ལོག །དངོས་པོའི་ནང་ཚན་བུམ་པ་ལས་ཀྱང་ལོག་པར་སྣང་
བའི་ལྡོག་པ་གཉིས་ཡིན་པའི་ཕྱིར་ནའང་མ་ཁྱབ། དང་པོ་དེར་ཐལ། ཁྱོད་ཤིང་འཛིན་རྟོག་
ངོར་དངོས་པོ་ཡིན་པའི་ཕྱིར་ཏེ། ཁྱོད་དེའི་ངོར་ཤིང་ཡིན་པའི་ཕྱིར། གཉིས་པ་དེས་བསྒྲེའོ། །
ཡང་བུམ་པའི་དོན་སྤྱི་ཆོས་ཅན། ཁྱོད་གསེར་བུམ་གྱི་སྤྱི་ཡིན་པར་ཐལ། ཁྱོད་སོང་ཚོད་ལ་
གསེར་བུམ་གྱི་སྤྱི་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། བུམ་པའི་དོན་སྤྱི་དེ། །
སོང་ཚོད་ལ་གསེར་བུམ་གྱི་སྤྱིར་སོང་བའི་ཕྱིར་རོ། །རྩ་བར་འདོད་ན། གསེར་བུམ་དེ་ཁྱོད་
ཡིན་པར་ཐལ་ལོ། །
ཡང་ཤ་པ་ཆོས་ཅན། ཁྱོད་ཤིང་དང་རྫས་གཅིག་མ་ཡིན་པར་ཐལ། ཁྱོད་ཤིང་དང་
རྫོ་ས་གཞན་ཡིན་པའི་ཕྱིར་ཏེ། ཁྱོད་ཤིང་དང་གྲུབ་སྡེ་རྫས་གཅིག་གི་ཟླས་ཕྱེ་བའི་རྫ་ས་ཐ་
119



་ གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དད་ཡིན་པའི་ཕྱིར་ན། མ་ཁྱབ། མ་གྲུབ་ན་དེར་ཐལ། ཁྱོད་དེ་དང་དངོས་རྒྱུ་ཐ་དད་ལས་
སྐྱེས་པའི་ཕྱིར་རོ། །ཡང་ཤིང་གི་བྱེ་བྲག་ཡིན་ན། ཤིང་དང་རྫས་གཅིག་ཡིན་པས་ཁྱབ་པར་
ཐལ། ཤ་པ་དེ་ཤིང་དང་རྫས་གཅིག་ཡིན་པའི་ཕྱིར། འདོད་ན། ཤ་པ་སྐད་ཅིག་གཉིས་པ་
ཆོས་ཅན་གྱིས་བཤགས། མ་གྲུབ་ན་དེར་ཐལ། ཁྱོད་ཤིང་གི་ནང་ཚན་གང་ཞིག །ཁྱོད་ཤིང་
མིན་ལས་ཀྱང་ལོག །ཤིང་གི་ནང་ཚན། ཤིང་སྐད་ཅིག་མ་དང་པོ་ལས་ལྡོག་པའི་ལོག་པ་
གཉིས་ཚོགས་ཡིན་པའི་ཕྱིར། རྟགས་སླ། འདོད་མི་ནུས་ཏེ། ཤིང་དང་རྫས་གཞན་ཡིན་
པའི་ཕྱིར་ཏེ། ཤིང་གི་འབྲས་བུ་ཡིན་པའི་ཕྱིར་རོ་ཟེར་ན། མ་ཁྱབ་ཟེར་དགོས་ཏེ། རྫས་ཐ་
དད་དེ་ལ་གཉིས་ཡོད་པའི་རྣམ་དབྱེ་ཕྱེད་དགོས་པའི་ཕྱིར་རོ། །དེ་དག་ཀྱང་ཚིགས་སུ་
བཅད་པའི་སྡོམ་གྱིས་གནད་ཀྱི་སྙིང་པོ་བསྡུས་ན་འདི་ལྟར་ཡིན་ཏེ། ཆེན་པོའི་སྤྱི་དང་ཉི་
ཚེའི་སྤྱི་ལ་སོགས། །བྱེ་བྲག་འཕྲོད་པ་འདུ་བའི་སྒོ་གཅིག་ཏུ། །དངོས་པོའི་གཤིས་ལ་གྲུབ་
པར་འདོད་པ་ནི། །ཕྱི་རོལ་མུ་སྟེགས་ལུགས་ཡིན་འདི་ན་མེད། །དེ་ཡིན་དེ་འབྲེལ་དེ་མིན་
གྲུབ་པ་སོགས། །སྤྱི་དང་བྱེ་བྲག་ཁྱད་ཆོས་གསུམ་ལྡན་ནི། །ཆ་བསྡུས་མཁན་པོས་གློ་བུར་
སྒྲོ་བཏགས་ཏེ། །ཕྱོགས་གླང་གྲགས་པའི་གཞུང་ལས་བྱུང་བ་མིན། །སྤྱི་དང་བྱེ་བྲག་ལྡོག་
པ་ཆིག་རྐྱང་དང་། །ཉིས་ཚོགས་སྒོ་ནས་རྣམ་པར་འབྱེད་ཤེས་པ། །རིགས་པའི་གཞུང་
ལུགས་བཅུད་ཀྱི་སྙིང་པོ་སྟེ། །འཇམ་མགོན་ས་སྐྱ་པ་དེའི་ལེགས་བཤད་ཡིན། །གྲངས་ཅན་ ་
ཆ་བསྡུས་བསྲེས་པའི་གྲུབ་མཐའ་ལ། །སྐྱེ་འཇིག་ཅིག་ཅར་ལ་སོགས་མི་འདྲ་བའི། །
རིགས་པའི་རྣམ་འགྱུར་མང་པོས་བསལ་བ་འདི། །ས་སྐྱ་ལོ་ཙཱ་ཁོ་ནའི་རྣམ་དཔྱོད་རྩལ། །
ཙན་དན་ཤ་པ་ལ་སོགས་ནང་ཚན་ལ། །ཐུན་མོང་རྗེས་འགྲོ་བྱེད་པའི་ཤིང་ཙམ་ཞིག །རྫས་
སུ་གྲུབ་པར་འདོད་ན་རང་ཕྱོགས་ལའང་། །རིགས་པའི་མཚོན་ཆ་རང་ལ་མི་འཁོར་རིམ། །
འདི་ཉིད་རང་ལ་བཟློག་པའི་ཉེས་མཐོང་ནས། །གཟུགས་སྒྲ་ལ་སོགས་རྫས་གྲུབ་མིན་ནོ་
ཞེས། །ས་ལོའི་རྗེས་ཞུགས་བྱེད་པར་མངོན་རློམ་པའི། །གཡག་རོང་ལ་སོགས་འཇིག་རྟེན་
་
120



རིགས་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་སྤྱི་དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པ།
མེས་པོ་སྨྲ། །འོ་ན་འཆད་ན་གཉིས་སུ་ཡོད་མོད་ཀྱི། །འཇུག་ཚེ་གཉིས་ཀྱི་རྣམ་དབྱེ་མེད་
ཅེས་པའི། །འཇམ་མགོན་གསུང་གི་བདུད་རྩི་ཟ་མ་ཏོག །ལྷ་མིན་མཛེས་ལྡན་གཞོན་ནུས་
བརྐུས་སམ་ཅི། །གོ་ཤཱཀ་ཉི་ཟླ་ཟུང་གི་གསུང་ཟེར་ལས། །སྔར་གྱི་ཉེས་པ་ཟོལ་གྱིས་སྒྲིབ་
པའི་ཕྱིར། །ཙན་དན་ལ་སོགས་ཤིང་གི་ནང་ཚན་རྣམས། །ཤིང་དང་རྫས་གཅིག་རྫས་
གཞན་མིན་ཞེས་གླེང་། །ཕན་ཚུན་རྫས་སུ་གྲུབ་པར་འདོད་བཞིན་དུ། །རྫས་གཅིག་རྫས་
གཞན་གང་དུ་མི་མཐོང་བ། །ཁྱོད་ཀྱི་བློ་མིག་འོད་ཟེར་འཕྲོ་བ་དེ། །ཕས་རྒོལ་སྒྲ་གཅན་
ལག་པས་ཕྲོགས་སམ་ཅི། །རྗེས་དཔག་རང་མྱོང་ཉིད་དང་རྫས་གཅིག་པས། །མངོན་སུམ་
སྤྱི་དང་རྫས་གཅིག་བཤད་བཞིན་དུ། །ཙན་དན་ཤིང་དང་རྫས་གཅིག་མིན་སྨྲ་བ། །ཁས་
བླངས་འཁོར་གསུམ་ལོག་པ་མ་ཚོར་རམ། །རྫ་ས་གཅིག་ཀུན་ལ་གྲུབ་སྡེ་རྫས་གཅིག་གིས། ། །
ཁྱབ་པར་སྨྲ་བ་རྗེས་དཔག་མངོན་སུམ་དང་། །རྟགས་གསལ་སྦྱར་ཚེ་འཁོར་གསུམ་དངོས་
འགལ་དུ། །བསྙོན་མེད་གཟུགས་སུ་གྲུབ་པ་མ་གཟིགས་སམ། །ཕ་རོལ་འགོག་ཚེ་ཆ་མེད་
རྟགས་སུ་སྦྱོར། །རང་ལན་བཟློག་ཚེ་རྫས་གཅིག་རྣམ་དབྱེ་མཁས། །ཕ་རོལ་ལྡོག་རྗེས་
རང་ལ་མི་འཁོར་བའི། །གནད་འགག་ཤེས་པ་འཇམ་དབྱངས་བླ་མའི་དྲིན། །ཆ་མེད་རྫས་
གཅིག་གྲངས་ཅན་ཆ་བསྡུས་ལུགས། །འཇུག་ཚེ་གཟུགས་སོགས་སྤྱི་ཞེས་ཁས་བླངས་
ཀྱང་། །འཆད་ཚེ་སྤྱི་ལ་སྣང་སེལ་འབྱེད་ཤེས་པ། །ས་སྐྱའི་འཇམ་དབྱངས་ལོ་ཙཱ་ཁོ་ནའི་
ལུགས། །
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས། སྤྱི་
དང་བྱེ་བྲག་བརྟག་པ་སྟེ་རབ་བྱེད་གསུམ་པའི་རྣམ་པར་བཤད་པའོ། །འཇམ་མགོན་ས་སྐྱ་
པནྟི་ཏས། །བྱིན་རླབས་སྙིང་ལ་ཞུགས་དེ་ནས། །རྣམ་དཔྱོད་བློ་མིག་གསལ་བ་ཅན། །ཀླུ་
སྒྲུབ་ཁོ་བོའི་ལེགས་བཤད་ཡིན། །མངྒ་ལཾ།། །།
121



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་གཞན་སེལ་བརྟག་པའི་རབ་བྱེད་བཞི་པའི་
ལེགས་བཤད་ཉི་མའི་འོད་ཟེར་བཞུགས་སོ། །
སྒྲུབ་དང་གཞན་སེལ་ལྟ་བའི་བློ་མིག་གིས། །རྟོག་གེའི་དེ་ཉིད་གཟིགས་པའི་ས་
སྐྱ་པ། །འཇམ་དཔལ་དགྱེས་པའི་བཤེས་དེས་ཉེར་གཟིགས་ནས། །ཚུལ་བཞིན་འབྱེད་
པའི་རྣམ་དཔྱོད་སྩོལ་བར་མཛོད། །
གཉིས་པ་སྣང་སེལ་གྱི་རྣམ་གཞག་འཆད་པ་ལ་གཉིས། གཞུང་དོན་རིམ་བཞིན་
བཤད། དེ་དོན་གཏན་ལ་ཕབ་པའོ། །དང་པོ་ལ་གསུམ། ཡུལ་ཅན་འཇུག་ཚུལ་བསྡུས་ཏེ་
བཤད། ཡུལ་གྱི་སྣང་སེལ་རྒྱས་པར་བཤད། ཕན་ཡོན་སྒོ་ནས་དོན་བསྡུ་བའོ། །དང་པོ་ནི།
རྟོག་མེད་ཤེས་པ་ཆོས་ཅན། རང་ཡུལ་ལ་འཇུག་ཚུལ་ཡོད་དེ། རང་ཡུལ་ལ་གསལ་བར་
སྣང་བའི་སྒོ་ནས་འཇུག་པའི་ཕྱིར། སྒྲ་རྟོག་གཉིས་ཆོས་ཅན། རང་ཡུལ་ལ་འཇུག་ཚུལ་
ཡོད་དེ། རང་ཡུལ་ལ་སེལ་བའི་སྒོ་ནས་འཇུག་པའི་ཕྱིར། རྟོག་མེད་ཤེས་པ་ཆོས་ཅན།
གཉིས་ཡོད་དེ། འཁྲུལ་མ་འཁྲུལ་གཉིས་ཡོད་པའི་ཕྱིར། སྒྲ་རྟོག་ཆོས་ཅན། གཉིས་ཡོད་དེ།
ཕྱིན་ཅི་ལོག་མ་ལོག་གཉིས་ཡོད་པའི་ཕྱིར། ཞེས་འཆད་པ་ནི། རྟོག་མེད་སྣང་བའི་སྒོ་ནས་
འཇུག །ཞེས་སོགས་ཤློ་ཀ་གཅིག་གོ ། །
གཉིས་པ་ལ་གཉིས། སྣང་བ་རྒྱས་པར་བཤད་པ་དང་། སེལ་བ་རྒྱས་པར་བཤད་
122



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
པའོ། །དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི། རྟོག་མེད་ཤེས་པ་ལ་གསལ་
བར་སྣང་བ་ཆོས་ཅན། སྣང་བའི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། ཡང་
རྟོག་མེད་ཤེས་པའི་གསལ་སྣང་གི་ཆར་གྱུར་པའི་ཤེས་རྣམ་ཆོས་ཅན། སྣང་སེལ་གཉིས་ཀྱི་
ཟླས་ཕྱེ་བའི་སྣང་བའི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། དེས་ན་སྤྱིར་སྣང་
བ་ཙམ་ནི། རྟོག་མེད་ཤེས་པའི་ཡུལ་གྱི་ཆ་ནས་འཇོག་པས། ཤེས་བྱ་ཡིན་ན། སྣང་བའམ་
གསལ་སྣང་ཡིན་པས་ཁྱབ་ཅེས་ཟེར་ལ། སྣང་སེལ་གཉིས་ཀྱི་ཟླས་ཕྱེ་བའི་སྣང་བ་ནི། རྟོག་
མེད་ཤེས་པའི་འཛིན་སྟངས་ཀྱི་ཆ་ནས་འཇོག་པས། དེ་ཡིན་ན། རྟོག་མེད་ཤེས་པ་ཡིན་པས་
ཁྱབ་པ་གནད་ཀྱི་དོན་ཏེ། རྩ་བར། སྣང་བའང་དོན་ལ་ཡོད་པར་མཚུངས། །ཞེས། སྣང་
སེལ་གྱི་ཟླས་ཕྱེ་བའི་སྣང་བ་ཡིན་ན་བེམ་པོ་མ་ཡིན་པས་ཁྱབ་པར་བཤད་པའི་ཕྱིར་དང་།
འགྲེལ་པར་སྣང་བ་དེ་རྟོག་མེད་ཤེས་པའི་འཛིན་སྟངས་སུ་བཤད་པའི་ཕྱིར་རོ། །གཉིས་པ་
དབྱེ་ན། རྟོག་མེད་འཁྲུལ་ཤེས་ཀྱི་གསལ་སྣང་དང་། རྟོག་མེད་མ་འཁྲུལ་ཤེས་ཀྱི་གསལ་
སྣང་གཉིས། དང་པོ་ནི། ཟླ་བ་གཉིས་སྣང་གི་དབང་ཤེས་ལ་ཟླ་གཉིས་གསལ་བར་སྣང་བ་
ལྟ་བུའོ། །
གཉིས་པ་ལ་མཚན་ཉིད་བཤད་པ། དབྱེ་བ་བཤད་པ། མཚན་གཞི་ལ་མཚན་ཉིད་
ངེས་བྱེད་བཤད་པ་དང་གསུམ། དང་པོ་ནི། རྟོག་མེད་མ་འཁྲུལ་ཤེས་ཀྱིས་མཐོང་ཚུལ་ལས་
ཕྱེ་བའི་ཤེས་རྣམ་ཆོས་ཅན། རྟོག་མེད་མ་འཁྲུལ་ཤེས་ཀྱི་གསལ་སྣང་གི་མཚན་ཉིད་ཡིན་ཏེ།
དེའི་དོན་ལྡོག་ཡིན་པའི་ཕྱིར། གཉིས་པ་དབྱེ་ན། རང་རིག་གི་གསལ་སྣང་དང་དོན་རིག་གི་
གསལ་སྣང་གཉིས་སོ། །གསུམ་པ་མཚན་གཞི་ལ་མཚན་ཉིད་བསྒྲུབ་པ་ལ་གསུམ། ཡུལ་
གྱི་གནས་ལུགས་བཤད། བློའི་འཛིན་སྟངས་བཤད། བློ་དོན་མཐུན་པར་བསྒྲུབ་པའོ། །
དང་པོ་ནི། སྔོན་པོའི་སྟེང་གི་བྱས་མི་རྟག་ཆོས་ཅན། ཁྱོད་དོན་དམ་པར་རྫས་ཐ་དད་དམ།
ལྡོག་པ་ཐ་དད་ཀྱིས་སྟོང་པ་ཡིན་ཏེ། ཁྱོད་དོན་དམ་པར་གཅིག་ཏུ་གནས་པའི་ཕྱིར། སྔོན་
123



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པོ་ཆོས་ཅན། ཁྱོད་འཛིན་དབང་མངོན་ལ་ཁྱོད་ཀྱི་སྟེང་གི་བྱས་མི་རྟག་གཉིས་གཅིག་
གསལ་བར་སྣང་ནས་ཅིག་ཤོས་མི་སྣང་བ་དེ་འདྲ་མེད་དེ། ཁྱོད་ཀྱི་སྟེང་གི་བྱས་མི་རྟག་
གཉིས་དབྱེར་མེད་རྫ་ས་གཅིག་ཡིན་པའི་ཕྱིར། སྔོ་སེར་ཆོས་ཅན། ཁྱོད་གཉིས་ཕན་ཚུན་
རྗེས་སུ་མི་འགྲོ་བར་ཐ་དད་དུ་གནས་ཏེ། ཁྱོད་གཉིས་ལ་ཐུན་མོང་དུ་རྗེས་འགྲོ་བྱེད་པའི་སྤྱི་
དོན་དམ་པར་མེད་པའི་ཕྱིར། ཞེས་འཆད་པ་ནི། དོན་ལ་གནས་པའི་དངོས་པོ་རྣམས། །
ཞེས་སོགས་ཤློ་ཀ་གཅིག་གོ །གཞུང་འདིས་དོན་དམ་པར། སྤྱི་བྱེ་བྲག་དང་། གཅིག་དང་
ཐ་དད་སོགས་ཀྱི་རྣམ་བཞག་མེད་པར་བསྟན་པ་ཡིན་གྱི། གནད་འདི་མ་གོ་བར་སྤྱི་བྱེ་བྲག་
སོགས་ལ་དོན་དམ་བདེན་པ་མིན་པས་ཁྱབ་ཅེས་ཁས་བླངས་བ་གྱི་ན་སྟེ། དོན་དམ་པར་
རྟགས་དང་རྟགས་ཅན་གྱི་རྣམ་གཞག་མེད་པར་བཤད་ཀྱང་། །རྟགས་དང་རྟགས་ཅན་ལ།
དོན་དམ་བདེན་པ་མིན་པས་ཁྱབ་ཅེས་འཆད་མི་ནུས་པ་བཞིན་ནོ། །དེས་ན་སྔོན་པོ་དེ།
ཨུཏྤལའི་སྔོན་པོ་དང༌། བཻཌཱུརྱའི་སྔོན་པོ་སོགས་ལ་རྗེས་སུ་འགྲོ་བ་འདི་དོན་དམ་པར་མ་
གྲུབ་སྟེ། དེ་ལྟར་རྗེས་སུ་འགྲོ་བ་དེ། རྟོག་པས་འཛིན་ཚུལ་དང་། སྒྲས་བརྗོད་ཚུལ་ཙམ་
གྱིས་སྒོ་ནས་བཞག་པ་ཡིན་གྱི། དངོས་པོའི་གནས་ཚུལ་ལ་མ་གྲུབ་པའི་ཕྱིར། གནད་འདི་
ངེས་པར་དྲན་དགོས་སོ། །གཉིས་པ་ནི། གཟུགས་འཛིན་མངོན་སུམ་ཆོས་ཅན། ཁྱོད་ལ་
རང་གི་གཟུང་དོན་གྱི་སྟེང་གི་བྱས་མི་རྟག་ལྟ་བུ་རྫས་གཅིག་པ་རྣམས་རྫས་ཐ་དད་དང་། སྔོ་
སེར་ལྟ་བུ་རྫས་ཐ་དད་པ་རྣམས་རྫས་གཅིག་ཏུ་སྣང་བ་མི་སྲིད་དེ། ཁྱོད་རང་གི་གཟུང་དོན།
དོན་ལ་ཇི་ལྟར་གནས་པ་བཞིན་སྣང་བའི་བློ་ཡིན་པའི་ཕྱིར། དེ་ཆོས་ཅན། ཁྱོད་ལ་རང་གི་
གཟུང་དོན་གྱི་སྟེང་གི་བྱས་མི་རྟག་གཉིས། གཅིག་སྣང་བ་གཅིག་ཤོས་མི་སྣང་བའི་རེས་
འཇོག་མེད་དེ། ཁྱོད་རང་གི་གཟུང་དོན་གྱི་གནས་ལུགས་གསལ་བར་སྣང་བའི་སྒྲུབ་འཇུག་
གང་ཞིག །དེ་གཉིས་དབྱེར་མེད་རྫ་ས་གཅིག་ཡིན་པའི་ཕྱིར་རོ། །ཞེས་འཆད་པ་ནི། མངོན་
སུམ་ཐམས་ཅད་དོན་བཞིན་སྣང་ཞེས་སོགས་ཤློ་ཀ་གཅིག་གོ །འདིར་གནད་ནི། གཟུགས་
124



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
འཛིན་མངོན་སུམ་དེས། གཟུགས་ཀྱི་སྟེང་གི་རྫས་ཀྱི་ཡོན་ཏན་རྣམས་མཐོང་བ་ཡིན་གྱི།
གཟུགས་ཀྱི་སྟེང་གི་ལྡོག་པའི་ཡོན་ཏན་རྣམས་མཐོང་དགོས་པ་ནི་མ་ཡིན་ཏེ། ཚུར་མཐོང་
གི་རྒྱུད་ཀྱི་གཟུགས་འཛིན་དབང་མངོན་དེས། གཟུགས་ཀྱི་སྟེང་གི་ཤེས་བྱ་དང་། བདག་
མེད་སོགས་མངོན་སུམ་དུ་མཐོང་བར་སྨྲ་ན། རྗེ་ས་དང་ལྡོག་པའི་ཡོན་ཏན་གྱི་རྣམ་དབྱེ་མ་
ཕྱེད་པའི་འཆོལ་གཏམ་ཡིན་པའི་ཕྱིར་རོ། །རྫས་ལ་དབྱེར་མེད་རྫས་གཅིག་པའི་ཡོན་ཏན་
མཐོང་བ་ཡིན་གྱི། རྫས་གཅིག་པ་ཙམ་ཐམས་ཅད་མཐོང་དགོས་པ་ནི། མ་ཡིན་ཏེ།
མཐོང་ན། བུ་རམ་གྱི་གཟུགས་འཛིན་པའི་དབང་མངོན་དེས། བུ་རམ་གྱི་རོ་མཐོང་བར་
ཐལ་བའི་སྐྱོན་ཡོད་པའི་ཕྱིར་རོ། །གནད་གཉིས་པོ་དེ་ཡང་སྙིང་ལ་དྲན་པར་གྱིས་ཤིག །
གསུམ་པ་ལ་གསུམ། ཇི་ལྟར་མཐུན་པའི་ཚུལ། རྟགས་ཀྱི་དོན་ལ་དཔྱད་པ། མངོན་སུམ་
མ་ངེས་པར་བསྒྲུབ་པའོ། །དང་པོ་ནི། གཟུགས་འཛིན་དབང་མངོན་ཆོས་ཅན། ཁྱོད་ལ་
རང་གི་གཟུང་དོན་སྣང་བའི་ཚུལ་དང་། རང་གི་གཟུང་དོན་ཇི་ལྟར་གནས་པའི་ཚུལ་གཉིས་
ཕན་ཚུན་འཆོལ་བ་མི་སྲིད་དེ། ཁྱོད་ལ་རང་གི་གཟུང་དོན་སྣང་བ་ལྟར་དོན་ལ་ཡང་གནས།
རང་གི་གཟུང་དོན་དོན་ལ་གནས་པ་ལྟར་ཁྱོད་ལ་ཡང་སྣང་བའི་ཕྱིར་ཏེ། ཁྱོད་རང་གི་གཟུང་
དོན་ལ་དངོས་དབང་གིས་འཇུག་པའི་བློ་ཡིན་པའི་ཕྱིར། ཞེས་འཆད་པ་ལ། ཡུལ་ལ་ཇི་
ལྟར་གནས་པ་ཡི། །ཞེས་སོགས་ཤློ་ཀ་གཅིག་གོ །དེས་ན་མངོན་སུམ་གཞིར་བཞག་པ་ལ།
ཡུལ་མཐོང་རྟོགས་སྣང་བ་གསུམ་གནད་གཅིག་སྟེ། མངོན་སུམ་ལ་རང་ཡུལ་གསལ་བར་
སྣང་ཙམ་ལ་དེ་རྟོགས་པ་དང་མཐོང་བའི་ཐ་སྙད་འཇོག་པའི་ཕྱིར་རོ། །གཉིས་པ་ནི་དེ་ལྟར་
བློ་དོན་མཐུན་པར་ཇི་ལྟར་བསྒྲུབ་སྙམ་ན། རྩ་བའི་རྟགས་དགོད་པ་ནི། གང་ངོ་བོ་དབྱེར་
མེད་ཀྱི་གཅིག་ཡིན་པ་ལ་སྣང་མི་སྣང་ཆ་གཉིས་མེད་པས་ཁྱབ། དཔེར་ན་བེཌཱརྱ་མཐོང་བ་ .
ན་སྔོན་པོ་མཐོང་བ་བཞིན། བུམ་པའི་བྱས་མི་རྟག་ཀྱང་དོན་ངོ་བོ་དབྱེར་མེད་ཀྱི་གཅིག་ །
ཡིན་ནོ། །ཞེས་པ་ནི་རྩ་བའི་རྟགས་བཀོད་པའོ། །དེའི་རྟགས་མི་སྲིད་པ་སྤང་བ་ནི། འོ་ན་
125 ་ .
125



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བྱས་མི་རྟག་དབྱེར་མེད་ཀྱི་རང་བཞིན་གཅིག་པ་ཡིན་པ་དེ། ཀུན་རྫོབ་ཀྱི་གཅིག་ཡིན་ནམ།
དོན་དམ་ཀྱི་གཅིག་ཡིན་ཞེ་ན། ཀུན་རྫོབ་ཀྱི་གཅིག་ཡིན་ཏེ། དོན་དམ་པར་བྱས་མི་རྟག་སོ་
སོར་མེད་པས། གཅིག་ཅེས་པ་ཡང་མི་འཐད་པའི་ཕྱིར་རོ། །ཁྱབ་པ་ལ་མི་འཐད་པ་སྤང་
བ་ནི། འོ་ན་རྫས་གཅིག་ལ་སྣང་མི་སྣང་ཆ་གཉིས་མེད་ན། རྫས་གཅིག་ལ་སྒྲ་དོན་འཛིན་
མི་འཛིན་ཆ་གཉིས་ཀྱང་མེད་པས། རྗེས་དཔག་དང༌། རྗེས་དཔག་མྱོང་བའི་རང་རིག་
གཉིས་ལ་དོན་སྤྱི་འཛིན་མི་འཛིན་ཆ་གཉིས་ཀྱང་མེད་པར་འགྱུར་རོ་སྙམ་ན། མི་མཚུངས་ཏེ། །
རྗེས་དཔག་ཁ་ཕྱི་ལྟས་ཀྱི་ཆ་ནས་དོན་སྤྱི་འཛིན་པ་དང་། ནང་ལྟས་ཀྱི་ཆ་ནས་གསལ་བར་
སྣང་བ་ནི། མར་མེ་རང་གསལ་བ་དང༌། མུན་པ་སེལ་བ་མི་འགལ་བ་དང་ཆོས་མཚུངས་
པའི་ཕྱིར། ཞེས་འཆད་པ་ལ་རང་འགྲེལ་ལས། བྱས་པ་དང་མི་རྟག་པ་ངོ་བོ་གཅིག་པ་དེ་
དོན་དམ་གྱི་གཅིག་ཡིན་ན་མི་སྲིད་ལ། ཀུན་རྫོབ་ཀྱི་གཅིག་མ་ངེས་ཏེ། ཟླ་བའི་དཀྱིལ་གྱི་
འོག་སྣང་ལ་སྟེང་མི་སྣང་བ་བཞིན་ནོ་ཞེ་ན་ཀུན་རྫོབ་ཀྱི་གཅིག་མིན་ནོ། །ཞེས་སོགས་དང༌།
རྫས་གཅིག་ལ་སྣང་མི་སྣང་ཆ་གཉིས་མེད་པ་ལྟར། རྗེས་དཔག་དང་དེ་མྱོང་བའི་རང་རིག་
གཉིས་ཀྱང་། སྒྲ་དོན་འཛིན་མི་འཛིན་གྱི་ཆ་གཉིས་འགལ་ཏེ་རྫས་གཅིག་པའི་ཕྱིར་རོ་ཞེ་ན་
མི་འགལ་ཏེ། ཤེས་པ་གཅིག་ཉིད་རང་གི་ཁ་ནང་ལྟས་སྣང་བས་འཇུག་ལ། རྗེས་དཔག་ཕྱི་
ལྟས་གཞན་སེལ་གྱིས་འཇུག་སྟེ་མར་མེ་རང་གསལ་བ་དང་། མུན་པ་སེལ་བ་མི་འགལ་བ་
བཞིན་ནོ། །ཞེས་སོགས་བྱུང་ངོ༌། །གསུམ་པ་ནི། སྔོ་འཛིན་དབང་མངོན་དེས། སྔོན་པོའི་
སྟེང་གི་བྱས་མི་རྟག་སྣང་ཙམ་ནས་རྟོགས་པ་ཡིན་ལ། དེ་སྣང་ཙམ་ནས་ངེས་པར་ཡང་
འགྱུར་ལ། དེ་ལྟར་ན་སྔོན་པོ་མི་རྟག་པར་བསྒྲུབ་པའི་རྟགས་ཡང་དག་དོན་མེད་པར་
འགྱུར་རོ་ཞེ་ན། སྔོ་འཛིན་དབང་མངོན་ཆོས་ཅན། ཁྱོད་ཀྱིས་སྔོན་པོ་སྣང་ཙམ་ནས། སྔོན་
པོའི་སྟེང་གི་བྱས་མི་རྟག་ཐམས་ཅད་ངེས་པའི་བྱ་བ་མི་བྱེད་དེ། ཁྱོད་སྔོན་པོ་གསལ་བར་
སྣང་བའི་བློ་ཡིན་པའི་ཕྱིར། འོ་ན་དེས་སྔོན་པོའི་སྟེང་གི་བྱས་མི་རྟག་སོགས་མ་ངེས་ན། དེ་
126



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
ལ་ཚད་མ་མིན་པར་འགྱུར་རོ་སྙམ་ན། དེ་ཆོས་ཅན། ཁྱོད་དེ་ལ་ཚད་མར་འགྲོ་བ་ལ་དེ་ངེས་
མི་དགོས་ཏེ། ཁྱོད་དེ་ལ་རྟོག་བྲལ་མ་འཁྲུལ་བའི་རིག་པ་ཡིན་པའི་ཕྱིར། འོ་ན་དེ་ལ་བླང་
དོར་བྱེད་མི་ནུས་པའི་སྐྱོན་ཡོད་དོ་སྙམ་ན། དེ་ཆོས་ཅན། ཁྱོད་ཀྱིས་སྔོན་པོ་དང་། དེའི་སྟེང་
གི་བྱས་མི་རྟག་སོགས་ལ་བླང་དོར་བྱེད་པའི་ཚུལ་ཡོད་དེ། ཁྱོད་ཀྱིས་སྔོན་པོ་ལ་ངེས་པ་
རང་སྟོབས་དང་། སྔོན་པོའི་བྱས་མི་རྟག་སོགས་ལ་ངེས་པ་གཞན་སྟོབས་ཀྱིས་དྲངས་པའི་
སྒོ་ནས་དགག་སྒྲུབ་བྱེད་པའི་ཕྱིར། ཞེས་འཆད་པ་ལ། དེས་ན་མངོན་སུམ་ཚད་མ་ཡང་། །
རྟོག་མེད་ཡིན་ཕྱིར་ངེས་མི་དགོས། །ཞེས་སོགས་རྐང་པ་དྲུག་གོ །འོ་ན་འདི་དང་གོང་འོག་
གི་གཞུང་མང་པོར། མངོན་སུམ་གྱི་ངེས་བྱ་མེད་པ་དང་། སྒྲོ་འདོགས་གཅོད་པ་མེད་པར་
བཤད་པ་དང་། ཁྱད་པར་འདིའི་ཐད་ཀྱི་འགྲེལ་པར། ཁ་ཅིག་ན་རེ་ངེས་པ་ལ་གཉིས་ལས།
རྟོག་པའི་ངེས་པ་མེད་ཀྱང་། རྟོག་མེད་ཀྱི་ངེས་པ་ཡོད་དེ། མངོན་སུམ་གྱིས་སྒྲོ་འདོགས་
གཅོད་པའི་ཕྱིར་རོ་ཞེ་ན། སྒྲོ་འདོགས་ཆོད་པ་དེ་ཅི། སྣང་བ་ཙམ་ལ་ཟེར་ན་མངོན་སུམ་ལ་
སྒྲོ་འདོགས་མ་ཆོད་པ་མི་སྲིད་ལ། གཞན་སེལ་གྱི་སྒྲོ་འདོགས་གཅོད་པ་ལ་ཟེར་ན། རྗེས་
དཔག་ལྟར་རྟོག་པ་ལས་མ་འདས་སོ། །དེས་ན་ངེས་པའི་མིང་བཏགས་ན་འཇིག་གོ། །ཞེས་
མངོན་སུམ་གྱིས་ཡུལ་དེ་དང་དེ་སྣང་བ་ཙམ་ལ་སྒྲོ་འདོགས་ཆོད་པ་དང་། ངེས་པར་བྱེད་ན།
མངོན་སུམ་ཐམས་ཅད་ཀྱིས་སྒྲོ་འདོགས་ཆོད་པ་དང་ཡུལ་ངེས་པར་འགྱུར་ལ། དངོས་
འགལ་བཅད་པའི་སྒོ་ནས་སྒྲོ་འདོགས་གཅོད་པའི་ངེས་པ་ཡིན་ན། རྟོག་པར་འགྱུར་བས་
མངོན་སུམ་གྱིས་ཡུལ་ངེས་པའི་ཐ་སྙད་ཙམ་ཡང་མི་འཐད་ཅེས་བཤད་པ་ཇི་ལྟར་ཡིན་
སྙམ་ན། ཁོ་བོ་ཅག་དཔལ་འབུམ་ཕྲག་གསུམ་པའི་རྗེས་སུ་སོན་པ་དག་གིས་འདི་ལྟར་
ཁས་བླངས་བར་བྱ་སྟེ། ཚུལ་མཐོང་གི་རྒྱུད་ཀྱི་མངོན་སུམ་གཞིར་བྱས་ལ། གྲོགས་ངེས་
ཤེས་མེད་པར་མངོན་སུམ་རང་སྟོབས་ཀྱིས་སྒྲོ་འདོགས་གཅོད་པ་དང་། ངེས་པའི་བྱ་བ་མི་
བྱེད་ཅེས་པ་སྟེ། གྲོགས་ངེས་ཤེས་དེས་ཡུལ་ངེས་པ་ན། མངོན་སུམ་དེས་ཀྱང་ཡུལ་ངེས་
127



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། ་
ཞེས་བཞག་པ་ཙམ་ལ་སྐྱོན་ཆེར་མེད་ཀྱི། དེ་ལྟ་མིན་ན་གོང་གི་སྐྱོན་དེ་ཉིད་དུ་འགྱུར་བའི་
ཕྱིར་ཞེས་པ་གནད་ཀྱི་སྙིང་པོ་ཡིན་པའི་ཕྱིར་རོ། །ཚུར་མཐོང་གཞིར་བཞག་མིན་ན། སྐྱོན་
འབྱུང་སྲིད་དེ། བདག་མེད་རྟོགས་པའི་བར་ཆད་མེད་ལམ་གྱིས། བདག་འཛིན་གྱི་སྒྲོ་ ་
འདོགས་བཅད་པའི་ཕྱིར་རོ། །འོ་ན་མངོན་སུམ་ལ་རང་སྟོབས་ཀྱིས་ངེས་པའི་བྱ་བ་བྱེད་པ་
མེད་ན། སྔོན་འཛིན་དབང་མངོན་གྱིས་དྲངས་པའི་ངེས་ཤེས་འདི། བློ་རིགས་གང་ཡང་མིན་
པར་ཐལ་བའི་སྐྱོན་ཡོད་དེ། སྔོན་པོ་རང་སྟོབས་ཀྱིས་ངེས་པས་མངོན་སུམ་ཡང་མིན།
རྟགས་ལ་མ་ལྟོས་པས་རྗེས་དཔག་ཡང་མིན། སྔོ་མིན་གྱི་སྒྲོ་འདོགས་བཅད་མ་དགོས་པས་
སེལ་འཇུག་ཙམ་ཡང་མ་ཡིན་པའི་ཕྱིར་ཞེ་ན། དེ་ཆོས་ཅན། ཁྱོད་རྟོག་པ་ཡིན་ཏེ། སྔོ་མིན་
བཅད་ཙམ་གྱི་ལྡོག་པ་ལ་སྔོན་པོར་འཛིན་པའི་བློ་ཡིན་པའི་ཕྱིར། དེའི་ཕྱིར་སེལ་འཇུག་ཏུ་
ཡང་གྲུབ་བོ། །ཡང་དེ་ཆོས་ཅན། ཁྱོད་ཚད་མ་མིན་ཡང་འཇུག་ཡུལ་ཐོབ་བྱེད་ཡིན་ཏེ། སྔོན་ ་
པོའི་དོན་སྤྱི་ལ་སྔོན་པོ་རང་མཚན་དུ་འཁྲུལ་ནས་ཞུགས་པས་མཐར་སྔོན་པོ་རང་མཚན་པ་
ཐོབ་བྱེད་ཀྱི་ངེས་ཤེས་ཡིན་པའི་ཕྱིར་རོ། །དེ་ཆོས་ཅན། ཁྱོད་ཀྱི་ཁ་ནང་ལྟས་ཀྱི་ཆ་དེ། ཚད་
མ་ཡང་ཡིན་ཏེ། དེ་རང་རིག་ཡིན་པའི་ཕྱིར། སྔོ་མིན་གྱི་སྒྲོ་འདོགས་གཅོད་བྱེད་ཀྱང་ཡིན་ཏེ། །
མངོན་སུམ་གྱིས་དྲངས་ནས་སྔོན་པོ་ངེས་པའི་ཞེན་བློ་ཡིན་པའི་ཕྱིར་རོ། །ཞེས་འཆད་པ་ལ།
སྔོན་པོའི་ལྡོག་པ་ངེས་པ་ནི། །རྟོག་པ་ཡིན་ཕྱིར་གཞན་སེལ་ཡིན། །ཞེས་སོགས་གློ་ཀ་ཕྱེད་
དང་གསུམ་མོ། །འོ་ན་རྟོག་མེད་ཤེས་པ་ཐམས་ཅད་སྣང་འཇུག་ཡིན་མོད། སྒྲ་རྟོག་སྣང་
འཇུག་ཏུ་ཁས་བླངས་ན་སྐྱོན་ཅི་ཡོད་སྙམ་ན། སྐྱོན་ཡོད་དེ། སྒྲ་འཛིན་རྟོག་པ་དང་། སྒྲ་
བརྗོད་པའི་མིང་རྣམས་ཆོས་ཅན། ཁྱོད་ཀྱི་སྒྲའི་སྟེང་དུ་བྱས་མི་རྟག་དང༌། མ་བྱས་རྟག་པ་
ལ་དགག་སྒྲུབ་ཅིག་ཆར་བྱེད་ནུས་པར་ཐལ། ཁྱོད་སྒྲ་ལ་སྣང་བས་འཇུག་པའི་སྒྲ་རྟོག་ཡིན་
པའི་ཕྱིར། ཞེས་འཆད་པ་ནི། སྒྲ་རྟོག་སྣང་བས་འཇལ་ན་ནི། །ཞེས་སོགས་ཚིག་རྐང་
བདུན་ནོ། ། ，
128



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
གཉིས་པ་སེལ་བ་འཆད་པ་ལ། མཚོན་བྱེད་མཚན་ཉིད་བཤད་པ། མཚན་གཞིའི་
རབ་དབྱེ་བཤད་པ། དེ་ལ་གཞན་གྱིས་རྩོད་པ་སྤང་བའོ། །དང་པོ་ནི། དངོས་འགལ་བཅད་
ནས་འཇུག་པའི་ཡུལ་ཅན་ཆོས་ཅན། སེལ་འཇུག་གི་མཚན་ཉིད་ཡིན་ཏེ། དེའི་འཇོག་བྱེད་
ཡིན་པའི་ཕྱིར། དངོས་འགལ་བཅད་པའི་ཆ་ནས་བཞག་པའི་གཞན་ལྡོག་ཆོས་ཅན།
གཞན་སེལ་གྱི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། ཞེས་པ་ནི། དངོས་
འགལ་བཅད་ནས་འཇུག་པ་ནི། །གཞན་སེལ་ཡུལ་ཅན་ཡིན་པར་བཞེད། །ཅེས་སོགས་སོ། །
འདིར་རང་གི་གྲུབ་མཐའ་དང་སྦྱར་ན། གཞུང་འདིས་དངོས་བསྟན་སེལ་འཇུག་དང་། དོན་
ཐོབ་བློའི་གཞན་སེལ་གྱི་མཚན་ཉིད་སྟོན་བྱེད་དུ་འཆད་དགོས་ཏེ། འོག་དབྱེ་བའི་སྐབས་
སུ་བློ་སེལ་ཁོ་ན་ལས་མེད་དགག་གི་གཞན་སེལ་ཅུང་ཟད་ཀྱང་རང་ལུགས་ལ་མ་བྱུང་བའི་
ཕྱིར་རོ། །དེས་ན། དངོས་འགལ་བཅད་པའི་ཆ་ནས་བཞག་པའི་སྒྲ་དོན་གྱི་སེལ་བ་ཆོས་
ཅན། བློ་སེལ་གྱི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར་རོ། །ཞེས་འཆད་དོ། །
གཉིས་པ་དབྱེ་བ་ལ་གཉིས། སེལ་བའི་རྣམ་བཞག་སྤྱིར་བསྟན། རབ་ཏུ་དབྱེ་བ་བྱེ་
བྲག་ཏུ་བཤད་པའོ། །དང་པོ་ལའང་གཉིས། ཡུལ་གྱི་གནས་ལུགས་བཤད། བློའི་འཛིན་
སྟངས་བཤད་པའོ། །དང་པོ་ནི། སེལ་འཇུག་གི་དངོས་ཡུལ་དོན་སྤྱི་ཆོས་ཅན། དངོས་པོར་
མེད་དེ། སྒྲོ་བཏགས་ཡིན་པའི་ཕྱིར། དེའི་འཇུག་ཡུལ་རང་མཚན་ཆོས་ཅན། དངོས་པོར་
ཡོད་དེ། དོན་བྱེད་ནུས་པ་ཡིན་པའི་ཕྱིར། ཞེས་པ་ནི། བརྟགས་ཕྱིར་སེལ་བ་དངོས་ཡུལ་
མེད། །ཅེས་སོགས་རྐང་པ་གཉིས་སོ། །གཉིས་པ་ནི། གོང་དུ་བྱས་མི་རྟག་དོན་ལ་ཐ་དད་
མེད་པ་དང་། ཐ་དད་རྣམས་ཐུན་མོང་དུ་རྗེས་འགྲོ་བྱེད་པའི་སྤྱི་དོན་ལ་མེད་པར་བཤད་པ་
ལ་ཁོ་ན་རེ། བྱས་པ་སྒྲ་མི་རྟག་པར་བསྒྲུབ་པའི་དམ་བཅའི་ཕྱོགས་གཅིག་རྟགས་སུ་བཀོད་
པའི་མ་གྲུབ་པའི་གཏན་ཚིགས་ཡིན་པར་ཐལ། བྱས་མི་རྟག་དོན་ལ་ཐ་དད་མེད་པའི་ཕྱིར།
ཡང་བྱས་པ་དེ། སྒྲ་དང་བུམ་པ་གཉིས་ལ་ཐུན་མོང་དུ་རྗེས་སུ་མི་འགྲོ་བར་ཐལ། དོན་ལ་
129



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཐུན་མོང་དུ་རྗེས་འགྲོ་བྱེད་པའི་སྤྱི་མ་གྲུབ་པའི་ཕྱིར། རྟགས་དངོས་ཟེར་ན། འདིའི་ལན་ལ་
སྒྲ་རྟོག་གི་འཛིན་སྟངས་ཤེས་དགོས་པས་དེ་བཤད་ན། སེལ་བའི་འཛིན་སྟངས་ཆོས་ཅན།
ཁྱོད་ལ་དབྱེ་ན་མུ་བཞིར་ཡོད་དེ། དོན་རང་མཚན་གཅིག་ལ་ཐ་དད་དང་། ཐ་དད་ལ་
གཅིག་དང་། གཅིག་ལ་གཅིག་དང་ཐ་དད་ལ་ཐ་དད་དུ་འཛིན་པ་དང་བཞིར་ཡོད་པའི་ཕྱིར། །
དེ་ཡང་དང་པོ་ནི་བྱས་མི་རྟག་ཐ་དད་དུ་འཛིན་པ་ལྟ་བུ། གཉིས་པ་ནི་ཤ་པ་དང་ཤུག་པ་ །
གཅིག་ཏུ་འཛིན་པ་ལྟ་བུ། །
གསུམ་པ་ནི། བུམ་པ་བུམ་པར་འཛིན་པ་ལྟ་བུ་བཞི་པ་ནི་སྒྲ་དང་བུམ་པ་ཐ་དད་དུ་
འཛིན་པ་ལྟ་བུ། དེ་བཞིའི་དང་པོ་གཉིས་འཆད་པ་ལ། ཐོག་མར་ཐ་དད་ལ་གཅིག་ཏུ་འཛིན་
པ་ལ་གསུམ། སྒྲོ་འདོགས་པའི་རྒྱུ་མཚན། སྒྲོ་འདོགས་པའི་བློའི་རྣམ་པ། སྒྲོ་འདོགས་པའི་
དགོས་པའོ། །དང་པོ་ནི། དེ་གསུམ་ཐུན་མོང་དུ་དྲིལ་ན། ཤ་པ་དང་ཤུག་པ་གཅིག་ཏུ་འཛིན་
པའི་རྟོག་པ་ཆོས་ཅན། ཁྱོད་ཀྱིས་ཤ་ཤུག་གཉིས་གཅིག་དུ་འཛིན་པའི་རྒྱུ་མཚན་སོགས་
གསུམ་ཡོད་དེ། ཤ་ཤུག་གཉིས་ཡལ་འདབ་དང་ལྡན་པའི་མཚན་ཉིད་གཅིག་པ་སོགས་རྒྱུ་
མཚན་ཡིན། བག་ཆགས་ཀྱིས་གཅིག་ཏུ་འཁྲུལ་བ་དེ་བློའི་རྣམ་པ། དགག་སྒྲུབ་ཕྱོགས་
གཅིག་ཏུ་རྟོགས་པ་དེ་དགོས་པ་ཡིན་པའི་ཕྱིར་རོ། །གཉིས་པ་གཅིག་ལ་ཐ་དད་དུ་འཛིན་པ་
ལའང་གསུམ་ཡོད་པ་ནི། འདི་ལྟར་སྒྲའི་བྱས་མི་རྟག་ཐ་དད་དུ་འཛིན་པའི་རྟོག་པ་ཆོས་
ཅན། སྒྲའི་སྟེང་དུ་བྱས་མི་རྟག་དོན་ལ་ཐ་དད་མིན་ཡང་། ཁྱོད་ཀྱིས་དེ་གཉིས་ཐ་དད་དུ་སྒྲོ་
འདོགས་པའི་རྒྱུ་མཚན། བློའི་རྣམ་པ། དགོས་པ་གསུམ་ཡོད་དེ། བྱས་མི་རྟག་གཉིས་ལོག་
པ་ཐ་དད་ལས་ལྡོག་པའི་ཕྱིར་དང་། ལྡོག་པ་ཐ་དད་པས་ལོག་པ་པོ་གཉིས་ཀྱང་ཐ་དད་དུ་
བཟུང་བའི་ཕྱིར་དང༌། སྒྲ་བྱས་མི་རྟག་གསུམ་པོའི་ལྡོག་པ་གསུམ་པོ་ལྡོག་པ་ཐ་དད་པའི་སྒོ་
ནས་རྟགས་ཆོས་དོན་གསུམ་དུ་སྦྱར་བས། བྱས་རྟགས་ལས་སྒྲ་མི་རྟག་པར་རྟོགས་ནུས་
པའི་དགོས་པ་ཡོད་པའི་ཕྱིར། ཞེས་འཆད་པ་ནི། རང་མཚན་གཅིག་དང་ཐ་དད་ལ། །སེལ་
130



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
བའི་འཛིན་སྟངས་མུ་བཞི་སྲིད། །ཅེས་སོགས་ཤློ་ཀ་བཞིའོ། །གནད་འདི་རྟོགས་ན། བྱས་
རྟགས་ལྟ་བུའི་རྟགས་ཆོས་དོན་གསུམ་སོང་ཚོད་ལ་གཞན་སེལ་དུ་འཇོག་ཀྱང་། སོ་སོར་མ་
ཕྱེ་བའི་རྟགས་ཆོས་དོན་གསུམ་གཞན་སེལ་དུ་མི་འཇོག་པ་སོགས། སྣང་སེལ་གྱི་འཇུག་པ་
ལ་བློ་གྲོས་ནུས་པ་ཆེས་ཆེར་གསལ་ཞིང་། དེ་ལྟ་བུའི་སེལ་བའི་འཛིན་སྟངས་ཤེས་ན། གོང་
གི་རྩོད་པའི་ལན་ཡང་འབད་མེད་དུ་འགྲུབ་པ་ཡིན་ཏེ། བྱས་མི་རྟག་དོན་ལ་ཐ་དད་དུ་མེད་
ཀྱང་། སེལ་ངོར་ལྡོག་པ་ཐ་དད་པས་ཐ་དད་དུ་བཞག་པའི་ཕྱིར་དང་། དོན་ལ་སྒྲ་བུམ་
གཉིས་ལ་ཐུན་མོང་དུ་རྗེས་སུ་འགྲོ་བའི་སྤྱི་མེད་ཀྱང་། སེལ་ངོར་ཡོད་པས། བྱས་པ་སྒྲ་
བུམ་གཉིས་ལ་རྗེས་སུ་འགྲོ་བར་གྲུབ་པའི་ཕྱིར། དེས་ན་དོན་ལ་བྱས་མི་རྟག་ཐ་དད་མིན་
ཡང་། བྱས་མི་རྟག་ཐ་དད་དུ་ཁས་བླངས་དགོས་པ་ལྟར། དོན་ལ་སྤྱི་བྱེ་བྲག་མ་གྲུབ་ཀྱང་
བྱས་མི་རྟག་སོགས་སྤྱི་ཡིན་པར་ཁས་ལེན་དགོས་པའི་གནད་རྟོགས་ན། རྗེ་བཙུན་ས་སྐྱ་
པའི་གསུང་རབ་ཀྱི་ནོར་བུ་ལེན་ཤེས་པ་ཡིན། སྐལ་ལྡན་དག་གིས་སྙིང་གི་ཟེ་འབྲུར་བཅང་
བར་བྱའོ། །
གཉིས་པ་དབྱེ་བ་ལ་གསུམ། རབ་ཏུ་དབྱེ་བ་དངོས། དོན་ལ་གཞན་སེལ་དགག །
དབྱེ་བ་རྣམ་གཉིས་སོ་སོར་བཤད་པའོ། །དང་པོ་ནི་བློའི་གཞན་སེལ་ཆོས་ཅན། ཁྱོད་ལ་
རྟེན་ཆོས་ཅན་གྱི་སྒོ་ནས་གཉིས་ཡོད་དེ། དངོས་པོ་ལ་བརྟེན་པའི་བློའི་གཞན་སེལ་དང་།
དངོས་མེད་ལ་བརྟེན་པའི་བློའི་གཞན་སེལ་གཉིས་ཡོད་པའི་ཕྱིར། གཞན་སེལ་གཉིས་པོ་
དེ་ཆོས་ཅན། ཁྱོད་ལ་ཡུལ་ཅན་གྱི་སྒོ་ནས་རྣམ་པ་གཉིས་སུ་དབྱེར་ཡོད་དེ། རྟོག་པས་
འཛིན་ཚུལ་གྱི་སྒོ་ནས་བློ་སེལ་དང་། སྒྲས་བརྗོད་ཚུལ་གྱི་སྒོ་ནས་སྒྲ་སེལ་གཉིས་སུ་ཡོད་
པའི་ཕྱིར། ཞེས་པ་ནི། ཡོད་དང་མེད་པར་འཛིན་པ་ཡི། །སྒོ་ནས་གཞན་སེལ་རྣམ་པ་
གཉིས། །ཞེས་སོགས་ཤློ་ཀ་གཅིག་གོ། །དེས་ན་བློའི་གཞན་སེལ་ཁོ་ན་བཤད་ནས། མེད་
དགག་དང༌། མ་ཡིན་དགག་གི་གཞན་སེལ་གཉིས་མི་འཆད་པའི་རྒྱུ་མཚན་ཡོད་དེ། །དེ་
131



T
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གཉིས་ནི་རབ་བྱེད་བརྒྱད་པར་དགག་པ་རྣམ་གཉིས་འཆད་པའི་ཚེ་རྟོགས་ནུས་པ་ལ་
དགོངས་ནས་འདིར་མ་བཤད་པ་ཡིན་པའི་ཕྱིར། འོ་ན་རྩ་འགྲེལ་ལས། དངོས་པོའི་གཞན་
སེལ་དང་། དངོས་མེད་ཀྱི་གཞན་སེལ་ཞེས་བཤད་པ་ལ། ཁྱོད་ཀྱིས་དངོས་པོ་ལ་བརྟེན་
པའི་གཞན་སེལ་དང་། དངོས་མེད་ལ་བརྟེན་པའི་གཞན་སེལ་ཞེས་བཤད་པས། དགོངས་
པ་ལོག་པར་བཀྲལ་བ་མ་ཡིན་ནམ་སྙམ་ན། མ་ཡིན་ཏེ། རྣམ་འགྲེལ་ལས། དངོས་དང་
དངོས་མེད་གཉིས་ཀ་ལ། བརྟེན་ཕྱིར་སྤྱི་དེའང་རྣམ་པ་གསུམ། །ཞེས་རྟེན་ཆོས་ཅན་གྱི་སྒོ་
ནས་དབྱེ་བ་དང་། འདིར་རང་འགྲེལ་ལས། བསྒྲུབ་བྱ་སྒྲུབ་པ་དང་། དགག་བྱ་འགོག་པའི་
ཚུལ་གྱིས། ཡོད་པ་གཞན་སེལ་དང་། མེད་པ་གཞན་སེལ་གཉིས་དང་། ཞེས་སྒྲུབ་ཚུལ་
དང་། འགོག་ཚུལ་ལ་བརྟེན་ནས། འཛིན་སྟངས་ཀྱི་རྣམ་པ་འཆར་ཚུལ་གྱི་སྒོ་ནས་ཕྱེ་བ་ནི།
རྣམ་རིགས་ཀྱི་གཞུང་སོ་སོ་ལ་བརྟེན་ཀྱང་། དོན་གྱི་གནད་གཅིག་པའི་ཕྱིར་དཔེར་མཚོན་ན།
བུམ་པའི་དོན་སྤྱི་དེ། དངོས་པོ་ལ་བརྟེན་པའི་གཞན་སེལ་ཡིན་ཏེ། དེ་གཞན་སེལ་དུ་
འཇོག་པའི་རྟེན་བུམ་པ་དེ་དངོས་པོ་ཡིན་པའི་ཕྱིར། ཡང་དེ་དངོས་པོའི་གཞན་སེལ་ཡིན་ཏེ།
དེ་བུམ་འཛིན་རྟོག་པ་ལ་དངོས་པོའི་རྣམ་པར་སྣང་བའི་ཕྱིར་རོ། །དེས་གཞན་ལའང་
རིགས་བསྒྲེའོ། །
གཉིས་པ་ནི་ཁ་ཅིག །དོན་གྱི་གཞན་སེལ་ཞེས་བྱ་བ། བེམ་པོ་དེ་གཞན་སེལ་མཚན་
ཉིད་པར་འདོད་དོ། །འོ་ན་བུམ་པ་དེ་བློའི་གཞན་སེལ་ཡིན་ནམ། མེད་དགག་གི་གཞན་
སེལ་ཡིན། དང་པོ་ལྟར་ན་བུམ་པ་ཆོས་ཅན། བློ་སེལ་མ་ཡིན་པར་ཐལ། བློ་སེལ་ཡིན་ན་
སྒྲ་རྟོག་གི་འཇུག་ཚུལ་ལ་ལྟོས་ནས་བཞག་དགོས་པ་གང་ཞིག །ཁྱོད་སྒྲ་རྟོག་ལ་ལྟོས་མེད་
དུ་གདོད་མ་ནས་གྲུབ་པ་ཡིན་པའི་ཕྱིར། གལ་ཏེ་དེ་གཉིས་གང་ཡང་མིན་པའི་གཞན་སེལ་
ཡིན་ཟེར་ན། བུམ་པ་ཆོས་ཅན། ཁྱོད་སེལ་བ་ཡིན་པ་ཉམས་པར་ཐལ། ཁྱོད་སྣང་བ་དང་
སེལ་བའི་སྒྲུབ་པ་གཉིས་ཀྱི་ཟླས་ཕྱེ་བའི་སྣང་བའི་སྒྲུབ་པ་ཡིན་པའི་ཕྱིར་ཏེ། ཁྱོད་རང་
བུ



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
མཚན་ཡིན་པའི་ཕྱིར། ཡང་ཤེས་བྱ་ཆོས་ཅན། གཟུགས་འཛིན་མངོན་སུམ་གྱི་འཛིན་
སྟངས་གཟུགས་གསལ་སྣང་དེ། གཟུགས་ཀྱི་དོན་ལ་གྲུབ་པར་ཐལ། གཟུགས་འཛིན་རྟོག་
པའི་འཛིན་སྟངས་སེལ་བ་དེ། གཟུགས་ཀྱི་དོན་ལ་གྲུབ་པའི་ཕྱིར། རྟགས་དངོས། འདོད་
ན་ལོང་བའི་རྒྱུད་ལའང་གཟུགས་གསལ་བར་སྣང་བའི་གསལ་སྣང་རྒྱུན་ཆད་མེད་པར་
ཡོད་པར་ཐལ། འདོད་པའི་ཕྱིར། ཞེས་འཆད་པ་ལ། གཞན་སེལ་བློ་ཡི་འཇུག་ཚུལ་ཡིན། །
ཞེས་སོགས་ཚིག་རྐང་དྲུག་གོ། །
གཉིས་པ་སོ་སོའི་དོན་ལ། དངོས་པོ་ལ་བརྟེན་པའི་བློའི་གཞན་སེལ་བཤད་པ།
དངོས་མེད་ལ་བརྟེན་པའི་བློའི་གཞན་སེལ་བཤད་པ་གཉིས། དང་པོ་ལ་མཚན་ཉིད་དང་
དབྱེ་བ་གཉིས། དང་པོ་ནི། དངོས་པོ་ལ་བརྟེན་པའི་སྒྲ་དོན་ཆོས་ཅན། དངོས་པོ་ལ་བརྟེན་
པའི་བློའི་གཞན་སེལ་གྱི་མཚན་ཉིད་ཡིན་ཏེ། དེའི་དོན་ལྡོག་ཡིན་པའི་ཕྱིར། ཡང་ན་བུམ་
པ་ཆོས་ཅན། ཁྱོད་འཛིན་རྟོག་པ་ལ་ཁྱོད་དངོས་མེད་ཡིན་པ་བཅད་ནས། དངོས་པོའི་རྣམ་
པར་སྣང་བ་དེ། ཁྱོད་དངོས་པོའི་གཞན་སེལ་ཡིན་པའི་མཚན་ཉིད་ཡིན་ཏེ། དེའི་དོན་ལྡོག་
ཡིན་པའི་ཕྱིར་རོ། །དེས་ན། དངོས་པོ་ལ་བརྟེན་པའི་བློའི་གཞན་སེལ། དངོས་པོའི་གཞན་
སེལ། ཡོད་པ་གཞན་སེལ་གསུམ་དོན་གཅིག ། །
གཉིས་པ་དབྱེ་བ་ནི། དེ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། མངོན་གྱུར་དང་
ལྐོག་གྱུར་གྱི་དངོས་པོ་ལ་བརྟེན་པའི་གཞན་སེལ་གཉིས་ཡོད་པའི་ཕྱིར་རོ། །དང་པོའི་
མཚན་གཞི་ནི། བུམ་འཛིན་མངོན་སུམ་གྱིས་དྲངས་པའི་བུམ་འཛིན་རྟོག་པ་ལ་སྣང་བའི་
དོན་སྤྱི་ལྟ་བུ། གཉིས་པ་དེ་ལ་དབྱེ་ན་གསུམ་ཡོད་དེ། རྗེས་དཔག་ལོག་ཤེས་ཐེ་ཚོམ་ཀྱི་
འཇུག་ཚུལ་ལས་ཕྱེ་བའི་གཞན་སེལ་གསུམ་ཡོད་པའི་ཕྱིར། མཚན་གཞི་རིམ་བཞིན། སྒྲ་
མི་རྟག་རྟོགས་ཀྱི་རྗེས་དཔག་ལ་སྣང་བའི་སྒྲ་མི་རྟག་པའི་དོན་སྤྱི། རི་བོང་རྭ་ཡོད་པར་
འཛིན་པའི་རྟོག་པ་ལ་སྣང་བའི་རི་བོང་རྭའི་དོན་སྤྱི། སྒྲ་རྟག་གམ་མི་རྟག་ཕལ་ཆེར་མི་རྟག་
133



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ལས་ཆེ་སྙམ་པའི་ཐེ་ཚོམ་ལ་སྣང་བའི་སྒྲ་མི་རྟག་པའི་དོན་སྤྱི་ལྟ་བུ་ལ་བྱེད། ཅེས་འཆད་པ་ལ།
དངོས་པོའི་གཞན་སེལ་དངོས་མེད་གཅོད། ཅེས་སོགས་ཤློ་ཀ་གསུམ་དང་ཚིག་རྐང་
གསུམ་མོ། །
གཉིས་པ་དངོས་མེད་ལ་བརྟེན་པའི་གཞན་སེལ་ལ་གསུམ། བརྟེན་པ་གཞན་སེལ་
དེའི་མཚན་ཉིད་བཤད་པ། རབ་དབྱེ་བཤད་པ། རྟེན་དངོས་མེད་ངོས་གྲུབ་པ་དགག་པའོ། །
དང་པོ་ནི། དངོས་མེད་ལ་བརྟེན་པའི་སྒྲ་དོན་ནམ། ཡང་ན། རང་འཛིན་རྟོག་པ་ལ་དངོས་
པོ་ཡིན་པ་བཅད་ནས་དངོས་མེད་ཀྱི་རྣམ་པར་སྣང་བའི་སྒྲ་དོན་ཆོས་ཅན། དངོས་མེད་ལ་
བརྟེན་པའི་བློའི་གཞན་སེལ་ལམ། དངོས་མེད་ཀྱི་གཞན་སེལ་གྱི་མཚན་ཉིད་ཡིན་ཏེ། དེའི་
དོན་ལྡོག་ཡིན་པའི་ཕྱིར། དེས་ན་དངོས་མེད་ལ་བརྟེན་པའི་བློའི་གཞན་སེལ། དངོས་མེད་
ཀྱི་གཞན་སེལ། མེད་པ་གཞན་སེལ་གསུམ་དོན་གཅིག །གཉིས་པ་དབྱེ་བ་ནི། དེ་ཆོས་
ཅན། ཁྱོད་ལ་དབྱེ་ན་གཉིས་ཡོད་དེ། དགག་བྱ་ཤེས་བྱ་ལ་མི་སྲིད་པ་རི་བོང་རྭ་མེད་ཀྱི་དོན་
སྤྱི་ལྟ་བུ་དང་། དེ་ཤེས་བྱ་ལ་སྲིད་པ་བུམ་མེད་ཀྱི་དོན་སྤྱི་ལྟ་བུ་གཉིས་ཡོད་པའི་ཕྱིར། ཞེས་
འཆད་པ་ལ། མེད་པ་གཞན་སེལ་ཡོད་པ་གཅོད། ཅེས་སོགས་ཚིག་རྐང་གསུམ་མོ། །འོ་ན་
མེད་པ་གཞན་སེལ་འདི། མེད་དགག་གི་གཞན་སེལ་མིན་ནམ་སྙམ་ན། མ་ཡིན་ཏེ། འདི་
ནི་རང་འཛིན་རྟོག་པ་ལ་དངོས་མེད་ཀྱི་རྣམ་པ་འཆར་བ་ཞིག་ལ་ལྟོས་ནས། དངོས་མེད་ཀྱི་
གཞན་སེལ་དང་། མེད་པ་གཞན་སེལ་ཞེས་བཞག་པ་ཡིན་པས་བློ་སེལ་ཁོ་ན་ཡིན་ལ།
མེད་དགག་གི་གཞན་སེལ་ནི། སྒྲ་རྟོག་གི་བྱེད་པ་ལ་མ་ལྟོས་པར། རང་གི་དགག་བྱ་བཀག་
ནས་ཆོས་གཞན་མི་འཕེན་པ་ཞིག་ལ་འཇོག་པའི་ཕྱིར། དཔལ་འབུམ་ཕྲག་གསུམ་པའི་
དགོངས་པ་སྐྱོང་བ་ལ་གནད་འདི་དྲན་དགོས་སོ། །གསུམ་པ་ལ་དངོས་དང་། རྩོད་པ་སྤང་
བ་གཉིས། དང་པོ་ནི། དངོས་མེད་ཆོས་ཅན། ཁྱོད་རང་གི་ངོ་བོའི་སྒོ་ནས་གྲུབ་པའི་ཤེས་བྱ་
མ་ཡིན་ཏེ། ཁྱོད་རང་གི་དགག་བྱ་དངོས་པོ་བསལ་བའི་ཆ་ནས་ཤེས་བྱར་བཞག་པ་ཙམ་
134



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
ཡིན་པའི་ཕྱིར། གཉིས་པ་ལ་བཞི། མཚུངས་པ་སྤང་བ། ཚད་མ་དང་འགལ་བ་དང༌།
གྲགས་པ་དང་འགལ་བ། ལུང་དང་འགལ་བ་སྤང་བའོ། །དང་པོ་ནི། འོ་ན་དངོས་པོ་ཡང་
དངོས་མེད་བཀག་པའི་སྒོ་ནས་ཤེས་བྱར་འཇོག་དགོས་པར་མཚུངས་སོ་སྙམ་ན། མི་
མཚུངས་ཏེ། དངོས་པོ་དངོས་མེད་བཀག་ཙམ་ལ་མ་ལྟོས་པར་རང་རྒྱུ་ལས་གྲུབ་ཟིན་པའི་
ཕྱིར་རོ། །གཉིས་པ་ནི། འོ་ན་འདུས་མ་བྱས་གསུམ་དང༌། དོན་སྤྱི་དང༌། མེད་པ་བསལ་བ་
སྟེ་ལྔ། རང་འཛིན་གྱི་བློ་མྱོང་བའི་རང་རིག་གི་ཤུགས་ལ་རྟོགས་པས་རང་གི་ངོ་བོའི་སྒོ་ནས་
ཡོད་པར་གྲུབ་པ་མ་ཡིན་ནམ་སྙམ་ན། མ་ཡིན་ཏེ། དེ་དག་རང་འཛིན་པའི་བློ་ལ་སྣང་བའི་
རྣམ་པ་ནི་གསལ་རིག་ཡིན་པས་ཤེས་པར་འདུས། རྣམ་པ་དེ་ལ་ཕྱི་རོལ་དུ་སྒྲོ་བཏགས་པའི་
ཆ་ནི་དོན་སྤྱི་ཡིན་པས་སྤྱི་མཚན་དུ་འདུས་པའི་ཕྱིར། གསུམ་པ་ནི། ནམ་མཁའ་རང་གི་ངོ་
བོས་མ་གྲུབ་ན། འཇིག་རྟེན་དང་བསྟན་བཅོས་གཉིས་ལས་གྲགས་པ་དང་མི་འགལ་ལམ་
ཞེ་ན། མི་འགལ་ཏེ། རྒྱན་ནམ་མཁའ་ནི། ཁ་དོག་གི་གཟུགས་ཡིན་པས་ནམ་མཁའ་
བཏགས་པ་བ་ཡིན། བུ་ག་ནམ་མཁའ་ནི་ཐོགས་བཅས་ཀྱི་གོ་བསལ་ཙམ་ལ་ནམ་མཁའ་
བཏགས་པ་ཡིན། འདུས་མ་བྱས་ནམ་མཁའ་ནི། འདུས་མ་བྱས་ཡིན་པས་རྫས་སུ་མ་གྲུབ་
པའི་ཕྱིར། བཞི་པ་ནི་འོ་ན་ལུང་ལས་ནམ་མཁའ་རྟག་རྫས་སུ་བཤད་པ་དང་མི་འགལ་ལམ་
ཞེ་ན། མི་འགལ་ཏེ། མུ་སྟེགས་བྱེ་བྲག་པ་དང་། ཉན་ཐོས་བྱེ་སྨྲ་བ་ལྟ་བུ། ནམ་མཁའ་རྟག་
རྫས་སུ་བཞེད་པ་ཡང་ཡོད་མོད། དཔལ་ལྡན་ཆོས་ཀྱི་གྲགས་པ་ནི། མི་རྟག་པ་ལས་ལོག་
ཙམ་གྱི་ཆ་ནས་རྟག་པའི་ཐ་སྙད་འཇོག་གི །རྫས་གྲུབ་ཀྱི་རྟག་པ་མི་བཞེད་པའི་ཕྱིར། ཞེས་
འཆད་པ་ལ། དངོས་པོ་རྒྱུ་ལས་གྲུབ་པ་ནི། དངོས་པོ་མེད་ལ་ལྟོས་མི་དགོས། །ཞེས་སོགས་
བློ་ཀ་བདུན་ནོ། །དེ་ལྟ་བུའི་སྣང་སེལ་གྱི་གནད་བསྡུས་ཏེ་བསྟན་པ་ནི། སྒོ་ལྔའི་དབང་ཤེས་
ཆོས་ཅན། ལྐུགས་པ་མིག་ཅན་དང་འདྲ་སྟེ། ཡུལ་འདིའོ་ཞེས་འཛིན་མི་ཤེས་ཀྱང་དེ་གསལ་
པོར་སྣང་བའི་ཕྱིར། རྟོག་པ་ཆོས་ཅན། ལོང་བ་སྨྲ་མཁས་པ་དང་འདྲ་སྟེ། ཡུལ་གསལ་བར་
135



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
མི་མཐོང་ཡང་འདི་དང་འདིའོ་ཞེས་འཛིན་པའི་ཕྱིར། འོ་ན་དབང་ཤེས་ཀྱིས་གསལ་པོར་
མཐོང་ཡང་འདིའོ་ཞེས་འཛིན་མི་ཤེས། རྟོག་པས་དེ་ལྟར་འཛིན་ཡང་གསལ་བར་མི་མཐོང་
བས། སྐྱེས་བུས་བླང་དོར་བྱེད་མི་ཤེས་སོ་སྙམ་ན། དེའི་ལན་ནི། དེ་གཉིས་ཉམས་སུ་མྱོང་
བའི་རང་རིག་ཆོས་ཅན། དབང་པོ་ཀུན་ཚང་བ་དང་འདྲ་སྟེ། རྟོག་པས་འདིའོ་སྙམ་དུ་འཛིན་
པ་དང༌། དབང་ཤེས་ཀྱིས་མཐོང་བ་གཉིས། ཁྱོད་ཀྱིས་མཚམས་སྦྱར་ནས་བླང་དོར་མ་
འདྲེས་པར་བྱེད་པའི་ཕྱིར། ཞེས་འཆད་པ་ལ། དབང་ཤེས་ལྐུགས་པ་མིག་ཅན་འདྲ། །རྟོག་
པ་ལོང་བ་སྨྲ་མཁས་འདྲ། །རང་རིག་དབང་པོ་ཚང་བ་ཡིས། །གཉིས་པོ་དེ་ཡི་བརྡ་སྤྲོད་བྱེད་ ་ ་
ཅེས་པ་འདི་བྱུང་། ..
གསུམ་པ་རྩོད་པ་སྤང་བ་ལ་གསུམ། སྤྱི་མེད་ན་བརྡ་སྦྱོར་བ་མི་སྲིད་པར་ཐལ་བ།
གཞན་སེལ་ཡིན་ན་ཕན་ཚུན་བརྟེན་པར་ཐལ་བ། གཅད་བྱ་མེད་ན་གཞན་སེལ་མི་འཇུག་
པར་ཐལ་བ། དངོས་པོའི་ལྡོག་པ་བརྟགས་ན་མི་འཐད་པར་ཐལ་བ། སྤྱི་མེད་ན་གཞི་མཐུན་
མི་སྲིད་པར་ཐལ་བ་སྤང་བའོ། །དང་པོ་ནི། མུ་སྟེགས་བྱེ་བྲག་པ་ན་རེ། བུམ་གསལ་ཀུན་
ལ་བུམ་པ་ཞེས་པའི་སྤྱི་སྒྲ་གཅིག་འཇུག་པ་མི་སྲིད་པར་ཐལ། བུམ་གསལ་ཀུན་ལ་རྗེས་སུ་
འགྲོ་བའི་སྤྱི་དངོས་པོ་བ་དོན་ལ་མེད་པའི་ཕྱིར། ཁྱབ་སྟེ། སྤྱིར་སྒྲ་ཐམས་ཅད་སྤྱི་དངོས་པོ་
བ་དོན་ལ་གྲུབ་པ་དེའི་དབང་གིས་འཇུག་པའི་ཕྱིར། དཔེར་ན་རྒྱ་ཡོད་པས་འབུར་བཞིན་ནོ་
ཞེས་ཟེར་རོ། །མུ་སྟེགས་བྱེད་སྒྲ་རྟོག་དངོས་དབང་གིས་འཇུག་པར་འདོད་པའི་ཞེ་འདོད་དེ་
ཉིད་ཡིན་ནོ། །དེ་དགག་པ་ལ་གསུམ། ཐལ་བ་དངོས། ཆོས་དང་ཆོས་ཅན་སྒྲ་ལ་དོགས་པ་
སྤང་། དེ་ཉིད་ཀྱི་གནད་ཀྱི་སྙིང་པོ་བསྡུས་ཏེ་བསྟན་པའོ། །དང་པོ་ནི། བུམ་གསལ་ཀུན་ལ་
བུམ་པ་ཞེས་པའི་སྤྱི་སྒྲ་ཆོས་ཅན། ཁྱོད་བུམ་གསལ་ཀུན་ལ་རྗེས་སུ་འགྲོ་བའི་སྤྱི་དངོས་པོ་
བ་དེའི་དབང་གིས་འཇུག་པ་མ་ཡིན་ཏེ། ཁྱོད་རང་རྒྱུ་ཀུན་སློང་གི་བསམ་པའི་བརྗོད་འདོད་
ཀྱི་དབང་གིས་འཇུག་པའི་སྒྲ་ཡིན་པའི་ཕྱིར་ཏེ། ཁྱོད་སོགས་སྒྲ་རྟོག་རྣམས་ནི་ཡུལ་གྱི་
136



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
དབང་གིས་ཚུར་བཞག་པ་མ་ཡིན་པར། བརྗོད་འདོད་ཀྱི་དབང་གིས་ཕར་བཞག་པ་ཡིན་
པའི་ཕྱིར། ཞེས་འཆད་པ་ལ། སྤྱི་མེད་ཕྱིར་ན་དེ་ཡི་སྒྲ། །ཞེས་སོགས་ཤློ་ཀ་གཅིག་གོ །
གཉིས་པ་ནི་ཁོ་ན་རེ། བུམ་པ་ཉིད་ཅེས་པའི་ཆོས་བརྗོད་ཀྱི་སྒྲ་དང་། བུམ་པ་ཞེས་པའི་ཆོས་
ཅན་བརྗོད་པའི་སྒྲ་གཉིས། དངོས་པོ་བརྗོད་པ་དང་རྫས་བརྗོད་པའི་སྒོ་ནས་སོ་སོར་སྦྱར་
བ་དེ་དོན་མེད་པར་ཐལ། རྗོད་བྱེད་ཀྱི་སྒྲ་ཐམས་ཅད་དངོས་དབང་གིས་སྦྱར་བ་མ་ཡིན་
པའི་ཕྱིར། ཁྱབ་སྟེ། ཆོས་བརྗོད་ཀྱི་སྒྲ་ནི། སྤྱིའམ་ལྡོག་པ་དངོས་པོར་གྲུབ་པའི་རྒྱུ་མཚན་
གྱིས་འཇུག །ཆོས་ཅན་བརྗོད་པའི་སྒྲ་ནི། བྱེ་བྲག་གམ་ལོག་པ་དངོས་པོར་གྲུབ་པའི་རྒྱུ་
མཚན་གྱིས་འཇུག་པའི་ཕྱིར་ཞེ་ན། སྒྲ་དེ་གཉིས་ཀྱང་། ལྡོག་པ་དང་ལོག་པ་དངོས་པོའི་
དབང་གིས་སྦྱར་བ་མ་ཡིན་ཏེ། དོན་ལྟོ་ལྡིར་བ་ལྟ་བུ་གཅིག་ཉིད་ལ། བུམ་པ་མིན་པའི་ཁྱད་
པར་གཞན་ཐམས་ཅད་སྤོང་བའི་བརྗོད་འདོད་ཀྱིས། བུམ་པ་ཉིད་ཅེས་པ་ལྟ་བུའི་ཆོས་
བརྗོད་ཀྱི་སྒྲ་སྦྱར། དེ་མི་སྤོང་བའི་བརྗོད་འདོད་ཀྱིས་བུམ་པ་ཞེས་པ་ལྟ་བུའི་ཆོས་ཅན་
བརྗོད་པའི་སྒྲ་སྦྱར་བ་ཡིན་པའི་ཕྱིར་རོ། །ཞེས་འཆད་པ་ལ། དེ་ལྟ་ཡིན་ན་ཆོས་ཆོས་ཅན། །།
ཞེས་སོགས་ཤློ་ཀ་གཅིག་གོ །གསུམ་པ་ནི། འོ་ན་སྒྲ་དེ་གཉིས་ཀྱི་རྣམ་དབྱེ་དང་། དེ་གཉིས་
ལ་ཁྱད་པར་གཞན་སྤོང་མི་སྤོང་དུ་འཇོག་པའི་རྒྱུ་མཚན་གསལ་པོ་སྨྲ་དགོས་སོ་སྙམ་ན།
ཤིན་ཏུ་ཡང་དོགས་པ་ཆེ་བའི་གནད་ཡིན་པས་བཤད་པར་བྱ་སྟེ། ཕྱོགས་གླང་གསར་མའི་
རིགས་གཏེར་ཊིཀྐར། ལོག་རྫས་སྤྱི་དང་དམིགས་པ་ཚོགས། །ཆོས་ཅན་བརྗོད་པའི་རྣམ་
གྲངས་ཡིན། །ལྡོག་དངོས་བྱེ་བྲག་རྣམ་པ་རིགས། །ཆོས་བརྗོད་སྒྲ་ཡི་རྣམ་གྲངས་སོ། །
ཞེས་བཤད་པ་ནི། ནོར་བ་ཁོ་ན་ཡིན་ཏེ། སྤྱི་བརྗོད་པའི་སྒྲ་ནི། ཆོས་བརྗོད་པའི་སྒྲ་ཡིན་གྱི།
ཆོས་ཅན་བརྗོད་པའི་སྒྲ་མ་ཡིན་པའི་ཕྱིར་དང་། བྱེ་བྲག་བརྗོད་པའི་སྒྲ་ཡང་། ཆོས་ཅན་
བརྗོད་པའི་སྒྲ་ཡིན་གྱི། ཆོས་བརྗོད་པའི་སྒྲ་མ་ཡིན་པའི་ཕྱིར་རོ། །ཚོགས་བརྗོད་དང་
རིགས་བརྗོད་གཉིས་ཀྱང་། ཆོས་ཅན་དང་ཆོས་བརྗོད་སོ་སོར་བྱེད་པ་ལ་འབྲེལ་ཆེར་མེད་དེ།
137 ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཚོགས་བརྗོད་ལ་ཆོས་ཅན་བརྗོད་པའི་སྒྲར་གང་ནས་ཀྱང་མ་བཤད་པའི་ཕྱིར་རོ། །དེས་ན་
སྤྱིར་བཏང་ལམ་པ་ལ། ཆོས་ཅན་བརྗོད་པའི་སྒྲ་དང༌། ཆོས་བརྗོད་པའི་སྒྲའི་ཟླས་ཕྱེ་བའི་
ཆོས་ཅན་བརྗོད་པའི་སྒྲ། ཁྱད་པར་གཞན་མི་སྤོང་བ་དང་སྤོང་བའི་སྒྲའི་ཟླས་ཕྱེ་བའི་ཁྱད་
པར་གཞན་མི་སྤོང་བའི་སྒྲ། རྫས་བརྗོད་པ་དང་། དངོས་པོ་བརྗོད་པའི་སྒྲའི་ཟླས་ཕྱེ་བའི་
རྗེས་བརྗོད་པའི་སྒྲ། ལོག་པ་བརྗོད་པ་དང་། ལྡོག་པ་བརྗོད་པའི་སྒྲའི་ཟླས་ཕྱེ་བའི་ལོག་པ་
བརྗོད་པའི་སྒྲ། དམིགས་པ་བརྗོད་པ་དང་རྣམ་པ་བརྗོད་པའི་སྒྲའི་ཟླས་ཕྱེ་བའི་དམིགས་པ་
བརྗོད་པའི་སྒྲ་རྣམས་མིང་གི་རྣམ་གྲངས་ཡིན་ལ། དེ་དག་གི་ཡ་གྱལ་གཉིས་པ་དེ་རྣམས་
མིང་གི་རྣམ་གྲངས་ཡིན་ནོ། །མཚན་གཞི་ནི། བ་ལང་ཞེས་པའི་སྒྲའམ། སྒྲ་མི་རྟག་པ་ཞེས་
པའི་སྒྲ་ལྟ་བུ་ནི་དང་པོའི་མཚན་གཞི། བ་གླང་ཉིད་ཅེས་པའི་སྒྲའམ་སྒྲའི་མི་རྟག་པ་ཞེས་
པའི་སྒྲ་ལྟ་བུ་ནི་གཉིས་པ་རྣམས་ཀྱི་མཚན་གཞིའོ། །དེ་ཡང་སྙིང་པོ་དྲིལ་ན། ནོག་ལྐོག་
ཤལ་དང་ལྡན་པ་ལ་བསམ་ནས། འདི་བ་ལང་ཞེས་བརྗོད་པའི་སྒྲ་དེ། ཆོས་ཅན་བརྗོད་
པའི་སྒྲར་འཇོག་སྟེ། ཆོས་ཅན་དང༌། ཁྱད་གཞི་དང་། ཁྱད་པར་ཅན་རྣམས་མིང་གི་རྣམ་
གྲངས་གང་ཞིག །དེ་ཁྱད་གཞི་བ་ལང་ཙམ་ཞིག་བརྗོད་པའི་སྒྲ་ཡིན་པའི་ཕྱིར། དེ་ཁྱད་པར་
གཞན་མི་སྤོང་བའི་སྒྲ་ཡང་ཡིན་ཏེ། ནོག་སོགས་འདུས་པའི་སྟེང་དུ། བ་ལང་མ་ཡིན་པའི་
ཁྱད་པར་གཞན་རྟ་ལ་སོགས་པ་ཚིག་ཟིན་ལ་གཅོད་མི་ནུས་པའི་མི་ལྡན་རྣམ་གཅོད་ཙམ་
ཡིན་པའི་ཕྱིར། དེ་ལ་ལོག་པ་བརྗོད་པ་དང་། བྱེ་བྲག་བརྗོད་པའི་སྒྲ་ཞེས་ཀྱང་བྱ་སྟེ། ལྡོག་
པ་དུ་མ་འདུས་པའི་རྟེན་ཆོས་ཅན་བརྗོད་པའི་ཕྱིར་དང་། ལོག་པ་དུ་མ་ལས་ལྡོག་པའི་ལྡོག་
པ་ཉིས་ཚོགས་དེ་ཉིད་བརྗོད་པའི་ཕྱིར། དེ་བཞིན་དུ་རྫས་བརྗོད་པ་དང་། དམིགས་པ་
བརྗོད་པ་ཞེས་ཀྱང་བྱ་སྟེ། རྫ་ས་དང་དངོས་པོའི་ཟླས་ཕྱེ་བའི་རྫས་དང༌། དམིགས་རྣམ་
གཉིས་ཀྱི་ཟླས་ཕྱེ་བའི་དམིགས་པ་ནི། ཆོས་དང་ཆོས་ཅན་གྱི་ཟླས་ཕྱེ་བའི་ཆོས་ཅན་ལ་
འཇོག་པའི་ཕྱིར་རོ། །བ་ལང་ཉིད་ཅེས་པའི་སྒྲ་དེ། ཆོས་བརྗོད་དང༌། ལྡོག་བརྗོད་དང་།
138



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
དམིགས་པ་བརྗོད་པའི་སྒྲ་དང༌། དངོས་པོ་བརྗོད་པའི་སྒྲ་དང་། རྣམ་པ་བརྗོད་པའི་སྒྲ་
རྣམས་སུ་འཇོག་པའི་རྒྱུ་མཚན་ཡོད་དེ། དེ་ཁྱད་པར་གཞན་སྤོང་གི་སྒྲ་ཡིན་པའི་ཕྱིར་ཏེ།
ཉིད་ཅེས་པས་ཚིག་གི་ནུས་པས། བ་ལང་མ་ཡིན་པའི་ཁྱད་པར་གཞན་རྟ་ལ་སོགས་པ་ཚིག་
ཟིན་ལ་གཅོད་ནུས་པའི་གཞན་ལྡན་རྣམ་གཅོད་ཡིན་པའི་ཕྱིར་རོ། །གོང་གི་མཚན་གཞི་
གཉིས་པ་ལ་མཚོན་ན། སྒྲ་མི་རྟག་ཅེས་པའི་ངག་དེ། ཁྱད་པར་གཞན་མི་སྤོང་བའི་སྒྲ་ཡིན་ཏེ།
སྒྲ་དང་བྱས་པའི་གཞི་མཐུན་སོགས་ཚིག་ཟིན་ལ་སྤོང་མི་ནུས་པའི་མི་ལྡན་རྣམ་གཅོད་ཡིན་
པའི་ཕྱིར། དེ་ཆོས་ཅན་དང་ལོག་པ་དང་། བྱེ་བྲག་བརྗོད་པའི་སྒྲ་སོགས་ཀྱང་ཡིན་ཏེ། དེ་
བྱས་མི་རྟག་གི་གཞི་མཐུན་ཙམ་བརྗོད་པའི་སྒྲ་ཡིན་པའི་ཕྱིར་རོ། །སྒྲའི་མི་རྟག་པ་ཞེས་
པའི་ངག་དེ། ཁྱད་པར་གཞན་སྤོང་གི་ངག་ཡིན་ཏེ། ཁྱད་གཞི་སྒྲའི་སྟེང་ན་ཁྱད་ཆོས་བྱས་
མི་རྟག་སོགས་ཀྱི་ལྡོག་ཆ་དུ་མ་ཡོད་པ་ལས་ཁྱད་ཆོས་མི་རྟག་པ་ཁོ་ན་བརྗོད་ནས། བྱས་པ་
དང་དངོས་པོ་སོགས་བརྗོད་བྱར་སྤོང་བའི་གཞན་ལྡན་རྣམ་གཅོད་ཡིན་པའི་ཕྱིར་རོ། །དེ་
ཆོས་བརྗོད་དང༌། ལྡོག་པ་བརྗོད་པའི་སྒྲ་དང༌། སྤྱི་བརྗོད་པའི་སྒྲ་སོགས་ཀྱང་ཡིན་ཏེ། ཁྱད་
གཞི་སྒྲའི་སྟེང་དུ། ཁྱད་ཆོས་མི་རྟག་པའི་ལྡོག་ཆ་ཙམ་ཞིག་བརྗོད་པའི་སྒྲ་ཡིན་པའི་ཕྱིར་རོ། །
གནད་འདི་དག་ལེགས་པར་ཕྱེད་དགོས་ཏེ། རང་འགྲེལ་ལས། ཡང་ནོག་ལྐོག་ཤལ་དང་
ལྡན་པ་དེ་ཉིད་ལ། བ་ལང་མ་ཡིན་པའི་ཁྱད་པར་གཞན་རྣམས་མི་སྤོང་བའི་བརྗོད་འདོད་
ཀྱིས་སྦྱོར་ན། ཆོས་ཅན་བརྗོད་པའི་སྒྲའམ། རྫས་བརྗོད་པའི་སྒྲ། དཔེར་ན་བ་ལང་དང་
བུམ་པ་ལ་སོགས་པ་ལོག་པ་སྟོན་པར་བྱེད་པའི་སྒྲ་སྦྱོར་བ་ཡིན་ནོ། །དེ་བཞིན་དུ་ལུང་ལས་
གྲགས་པའི་དམིགས་པ་དང་རྣམ་པ་ཞེས་གྲགས་པ་དེ་ཡང་། དམིགས་པ་བརྗོད་ན་ཆོས་
ཅན་བརྗོད་པ་རྫས་ཀྱི་སྒྲ་ལོག་པ་སྟོན་པ་བྱེ་བྲག་གོ་བར་བྱེད་པའི་བརྡ་ཡིན་ལ། རྣམ་པ་
བརྗོད་ན་ཆོས་བརྗོད་པ་དངོས་པོའི་སྒྲ་ལྡོག་པ་སྟོན་པ་སྤྱི་གོ་བར་བྱེད་པའི་བརྡ་ཡིན་ནོ། །
ཞེས་སོགས་བཤད་པའི་ཕྱིར་རོ། །
139



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རྩོད་སྤོང་གཉིས་པ་ནི། རྒྱལ་དཔོག་པ་ན་རེ། ཤིང་དོན་གཉེར་གྱི་སྐྱེས་བུས་ཤིང་
རྟོགས་པར་མི་སྲིད་པར་ཐལ། ཤིང་རྟོགས་པ་ཤིང་མིན་རྟོགས་པ་ལ་ལྟོས། ཤིང་མིན་
རྟོགས་པ་ཤིང་རྟོགས་པ་ལ་ལྟོས་པས། དེ་གཉིས་རྟོགས་པ་ཕན་ཚུན་བརྟེན་པའི་ཕྱིར།
རྟགས་དེར་ཐལ། ཤིང་ཞེས་པའི་སྒྲ་དེ་ཤིང་མིན་བསལ་བའི་སྒོ་ནས་འཇུག །ཤིང་མིན་
ཞེས་པའི་སྒྲ་དེ་ཡང་ཤིང་བསལ་བའི་སྒོ་ནས་འཇུག་པའི་ཕྱིར་ཏེ། སྒྲ་རྟོག་ཐམས་ཅད་རང་
མིན་བསལ་བའི་སྒོ་ནས་འཇུག་པའི་ཕྱིར། རྟགས་དངོས་ཟེར་ན། དེའི་ལན་གྱི་གནད་
བསྡུས་ན་འདི་ལྟར། ཤིང་དང་ཤིང་མིན་གཉིས་གཅིག་རྟོགས་པ་ལ་ཅིག་ཤོས་རྟོགས་དགོས་
ཀྱང་། དེ་གཉིས་རྟོགས་པ་ཕན་ཚུན་བརྟེན་པའི་སྐྱོན་མེད་དེ། གཅིག་རྟོགས་པ་ལ་གཅིག་
ཤོས་རྟོགས་པ་སྔོན་དུ་འགྲོ་དགོས་པ་མིན་པར། གཅིག་རྟོགས་པའི་ཚེ་ན་གཉིས་ཀ་དུས་
མཉམ་དུ་རྟོགས་ནུས་པའི་ཕྱིར་ཏེ། ཐོག་མར་ཡལ་ག་ལོ་མ་དང་ལྡན་པ་མ་ངེས་པར་ཤིང་
ངེས་པ་མི་སྲིད་ལ། དེ་ངེས་པར་བྱས་ནས་དེ་ལ་ཤིང་གི་བརྡ་སྦྱར་བས། ཡལ་འདབ་དང་
ལྡན་པ་ཐམས་ཅད་ཤིང་དང་། མི་ལྡན་པ་ཐམས་ཅད་ཤིང་མིན་པར་ཅིག་ཆར་རྟོགས་ནུས་
པའི་ཕྱིར། དེའི་གནད་ཀྱང་ཡོད་དེ། བརྡའི་ཚེ་ན། ཡལ་འདབ་དང་ལྡན་པ་ཁོ་ན་ལ་ཤིང་
བརྡ་མ་སྦྱར་ན། ཐ་སྙད་ཀྱི་ཚེ་ཡལ་འདབ་དང་མི་ལྡན་པའི་རྡོ་དང་སོ་ཕག་སོགས་ཀྱང་ཤིང་
དུ་དོགས་པ་སྐྱེ་བས་ཤིང་རྟོགས་པའི་དུས་མི་སྲིད་ལ་དེ་ཁོ་ན་ལ་བརྡ་སྦྱར་ན། ཡལ་འདབ་
དང་མི་ལྡན་པ་ལ་ཤིང་གི་དོགས་པ་མི་སྐྱེ་བས། ཤིང་མིན་བཅད་ཟིན་པ་དང་། ཤིང་རྟོགས་
པ་ཅིག་ཆར་འབྱུང་བའི་གནད་དེ་ཉིད་ཡིན་པའི་ཕྱིར་རོ། །འོ་ན་རྗོད་བྱེད་ཀྱི་སྒྲ་ཐམས་ཅད་
ངེས་གཟུང་དངོས་སུ་སྦྱར་བའི་གཞན་ལྡན་རྣམ་གཅོད་ཁོ་ན་ཡིན་པར་ཐལ། རྗོད་བྱེད་ཀྱི་
སྒྲ་ཐམས་ཅད་དངོས་འགལ་བཅད་ནས་འཇུག་པ་ཁོ་ན་ཡིན་པའི་ཕྱིར་ཟེར་ན། རྗོད་བྱེད་
ཀྱི་སྒྲ་ཀུན་ཆོས་ཅན། ངེས་གཟུང་དངོས་སུ་མ་སྦྱར་ཡང་། ངེས་གཟུང་གི་སྙིང་པོ་ཅན་ཡིན་
པའི་རྒྱུ་མཚན་ཡོད་དེ། བུམ་པར་ཆུ་འོན་ཅིག་ཅེས་བརྗོད་པ་ལྟ་བུ་ལ། བུམ་པ་ཁོ་ནར་ཆུ་ཁོ་
， 140



་
རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
ན་འོན་ཅིག་ཅེས་མ་སྦྱར་ཡང་། བུམ་མིན་དང་ཆུ་མིན་དང༌། ཁྱེར་མི་འོང་བ་རྣམས་བཅད་
ནས། བུམ་པ་ཁོ་ནར་ཆུ་ཁོ་ན་ཁྱེར་ཡོང་བར་ངེས་པའི་ཕྱིར་རོ། །ཞེས་འཆད་པ་ལ། དངོས་
འགལ་གཅོད་པ་གཞན་སེལ་སྒྲ། །ཞེས་སོགས་ཤོ་ལོ་ཀ་ཕྱེད་དང་དྲུག་བྱུང་། རྩོད་སྤོང་
གསུམ་པ་ལ་ཁོ་ན་རེ། ཤེས་བྱ་ཞེས་བརྗོད་པའི་སྒྲ་དེ། སེལ་འཇུག་མིན་པར་ཐལ། དེས་
གཅད་པར་བྱ་དགོས་པའི་ཤེས་བྱ་མ་ཡིན་པ་མེད་པའི་ཕྱིར་ཟེར་ན། མ་ཁྱབ་སྟེ། དེས་ཤེས་
བྱ་མ་ཡིན་པར་སྒྲོ་བཏགས་པ་བཅད་པའི་སྒོ་ནས་འཇུག་པའི་ཕྱིར། གནད་ནི། ཤེས་བྱ་
ཞེས་བརྗོད་པའི་སྒྲ་དེས། ཤེས་བྱ་མིན་པ་བཅད་ན་ཤེས་བྱ་མ་ཡིན་པ་ཡོད་མི་དགོས་ཏེ།
དེའི་གཅད་བྱ་ཡིན་ན་ཡོད་མི་དགོས་པའི་ཕྱིར་རོ། །ཞེས་འཆད་པ་ལ། ཤེས་བྱ་སོགས་སྒྲ་
གཅད་བྱ་མེད། །ཞེས་སོགས་ཤློ་ཀ་གཅིག་གོ། །
རྩོད་སྤོང་བཞི་པ་ལ་ཁོ་ན་རེ། དངོས་པོ་མིན་པ་རྣམ་པར་བཅད་ཙམ་གྱི་གཞན་ལྡོག་
ཆོས་ཅན། ཁྱོད་གཞན་སེལ་དུ་འཇོག་པ་བརྟགས་ན་མི་འཐད་དེ། ཁྱོད་དངོས་པོར་གྲུབ་ན་
དངོས་པོ་ཀུན་ལ་རྗེས་སུ་འགྲོ་བའི་སྤྱི་དོན་ལ་གྲུབ་པ་འགོག་པའི་རིགས་པས་གནོད་ཅིང་།
ཁྱོད་དངོས་པོར་མ་གྲུབ་ན་དངོས་པོའི་གཞན་ལྡོག་ཏུ་གཞག་པ་ལ་དགོས་ནུས་མེད་པའི་
ཕྱིར་ཟེར་ན། འདིའི་ལན་ལ་གངས་ཅན་འདིར་ཆ་བསྡུས་རྗེས་འབྲང་རྣམས། དངོས་པོ་
མིན་པ་རྣམ་པར་བསལ་ཙམ་གྱི་གཞན་ལྡོག་དེ། དངོས་པོ་ཡིན་ཟེར་རོ། །དེ་ལྟར་ན་ཕྱི་རོལ་
པས་སྤྱི་དངོས་པོ་བ་ཁས་བླངས་པ་ལ་སྐྱོན་བརྗོད་པའི་རིགས་པ་རྣམས་རང་ལ་འཁོར་ཏེ།
འོ་ན་ཤིང་མིན་ལས་ལྡོག་ཙམ་གྱི་གཞན་ལྡོག་དེ། ཤ་པ་དང་རྫས་གཅིག་གམ་ཐ་དད་གང་
ཡིན། དང་པོ་ལྟར་ཙན་དན་ཤིང་མིན་པར་ཐལ། ཤིང་མིན་ལས་ལྡོག་ཙམ་དེ། ཤ་པའི་རྫས་
གང་ཞིག །ཤ་པའི་རྫས་དེ་ཙནྡན་ལ་རྗེས་འགྲོ་མི་བྱེད་པའི་ཕྱིར། གཉིས་པ་ལྟར་ན། ཤ་པ་
དེ་ཡང་དེ་དང་རྫས་གཞན་ལས་འོས་མེད་པས་ཤ་པ་ཆོས་ཅན། ཤིང་མིན་པར་ཐལ། ཤིང་
མིན་ལས་ལྡོག་ཙམ་དེ་ལས་རྫས་གཞན་ཡིན་པའི་ཕྱིར། དཔེར་ན་རྡོའི་དུམ་བུ་བཞིན་ནོ། །
141



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཞེས་འཆད་པ་ལ། གལ་ཏེ་ཁྱོད་ཀྱི་ལྡོག་པ་དེ། །དངོས་པོ་ཡིན་ན་སྤྱི་དང་མཚུངས། །ཞེས་
སོགས་ཤློ་ཀ་གསུམ་མོ། །འདིར་ཆ་བསྡུས་འགོག་པའི་ཚེ། ཤིང་གི་ལྡོག་པ་དང་ཤིང་གི་
གཞན་ལྡོག་སོགས་ཀྱི་སྒྲིབ་གཡོགས་མང་དག་བྱས་མོད། དཔལ་ལྡན་ས་སྐྱ་པའི་རིང་ །
ལུགས་སྐྱོང་བ་དག་གིས། སྤྱི་དང་ལྡོག་པ་སོགས་ལ་དངོས་མེད་ཡིན་པས་ཁྱབ་ཅེས་པའི་
བཟང་ཁམས་ཤིན་ཏུ་ཆེ་བ་མཛད་ནས། ཤིང་འདི་ཤིང་གི་ནང་ཚན་ཀུན་ལ་རྗེས་སུ་འགྲོ་
ཞིང༌། རྫ་ས་གྲུབ་ཏུ་འདོད་པ་རྣམས་ལ་རིགས་པ་འདི་ཉིད་སླར་ཡང་རང་ལ་བཟློག་སྟེ། །
ཤིང་ཆོས་ཅན། ཤ་པ་དང་རྫ་ས་གཅིག་དང་རྫ་ས་གཞན་གང་རུང་ཡིན་པར་ཐལ། ཤིང་ཡིན་
པའི་ཕྱིར། འདི་ལ་མ་ཁྱབ་ན། ཤིང་མིན་ལས་ལྡོག་དངོས་པོ་དེ། །ཞེས་སོགས་ཀྱི་རྩ་བའི་ ་
ཁྱབ་པ་དེ། སུས་བཅས་པ་ཡིན་སོམས་ཤིག །ཆ་བསྡུས་པས་ཀྱང་། ཤིང་གི་ལྡོག་པ་ཤིང་ ་
ཡིན་ཡང་ཤ་པ་དང་རྫ་ས་གཅིག་རྫས་གཞན་གང་རུང་མིན་ཟེར་ན། རང་གི་རིགས་པའི་ནུས་
པ་རུལ་བ་མ་ལགས་སམ། འདོད་ན་གང་ཡིན། རྫས་གཅིག་ཡིན་ཟེར་ན། འོ་ན་ཙནྡན་ཤིང་
མིན་པར་ཐལ། ཤིང་ཤ་པ་དང་རྫས་གཅིག་གང་ཞིག །ཤ་པའི་རྫས་སམ་རང་བཞིན་དེ་
ཙན་དན་ལ་རྗེས་སུ་མི་འགྲོ་བའི་ཕྱིར། ཤ་པ་ཡིན་ན་གཞན་ཤིང་མིན། །ཞེས་པའི་སྟེང་དུ་
འཁོར་གསུམ་ཨེ་དྲན། ཤིང་ཤ་པ་དང་རྫས་གཞན་ཡིན་ན། ཤ་པ་དེ་ཡང་ཤིང་དང་རྫས་
གཞན་ལས་འོས་མེད་པས། ཤ་པ་ཆོས་ཅན་ཤིང་མིན་པར་ཐལ། ཤིང་གི་རྫས་ལས་གཞན་
པ་དེ་ཡིན་པའི་ཕྱིར་རོ། །རྩ་བར། གཞན་ཤིང་ཡིན་ན་ཤ་པ་མིན། །ཅེས་དང་། འགྲེལ་པར།
མི་གཅིག་ན་ཤ་པ་ཤིང་མིན་པར་གྱུར་ཏེ། ཤིང་མ་ཡིན་པ་ལས་ལྡོག་པ་ལས་ཐ་དད་པའི་
ཕྱིར། རྡོའི་དུམ་བཞིན་ནོ། །ཞེས་སོགས་ཀྱི་སྟེང་དུ་འཁོར་གསུམ་མིན་ནམ་སོམས་ཤིག །
གཞན་ཤིང་ཡིན་ན་ཤ་པ་མིན། །ཞེས་པའི་དངོས་བསྟན་ལྟར་ན། ཤིང་འབྲས་སུ་གྱུར་པའི་
ཤིང་ཆོས་ཅན། ཤིང་མིན་པར་ཐལ། ཤིང་ལས་རྫས་གཞན་ཡིན་པའི་ཕྱིར། ཞེས་བར་ཁྱབ་
འདི་ཡང་མངོན་སུམ་དུ་ཤོར་བ་མིན་ནམ་སྙམ་ན་མིན་ཏེ་གོང་དུ། སྤྱི་བརྟག་པར། རྫ་ས་
142



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
གཅིག་དང་རྫས་གཞན་ལ་རྣམ་དབྱེ་ཕྱེད་ཟིན་པ་ལྟར། ཤིང་འབྲས་སུ་གྱུར་པའི་ཤིང་དེ་
ཡང་། ཤིང་དང་གྲུབ་བདེ་རྫས་གཅིག་གི་ཟླས་དྲངས་པའི་རྫ་ས་གཞན་ཡིན་ཡང་། སྤྱིར་ཤིང་
དང་རྫ་ས་གཞན་མིན་ཏེ། དེ་ཤིང་གི་རྫས་སམ་རང་བཞིན་ཡིན་པས།ཤིང་དང་རང་བཞིན་
ནམ་རྫས་གཅིག་ཡིན་པའི་ཕྱིར་རོ། །དེ་ལྟ་མིན་ན་བར་ཁྱབ་དེ་ཆོས་རྗེ་ས་པཎ་ཉིད་ཀྱིས་
ཞལ་གྱིས་བཞེད་དགོས་པར་འགྱུར་རོ། །གལ་ཏེ་ཤིང་ཤ་པ་དང་རྫས་གཞན་ཡིན་ཡང་། ཤ་
པ་དང་ཤིང་དང་རྫ་ས་གཅིག་ཡིན་ནོ་ཞེས་ཁྱོད་རང་གིས་ཡང་དེ་འདོད་དགོས། དེ་ལྟར་ཁས་
བླངས་ན། རིགས་པ་དེ་རང་ལ་མི་ལྡོག་གོ་སྙམ་ན། འོ་ན་ཕྱོགས་སྔ་མས་ཀྱང་། ཤིང་གི་
ལྡོག་པ་ཤ་པ་དང་རྫས་གཞན་ཡིན་ཡང༌། ཤ་པ་དེ་དང་རྫས་གཅིག་ཡིན་ནོ་ཞེས་ཁས་
བླངས་ན། ཇི་ལྟར་བྱས་ནས་འགོག་སོམས་ཤིག །
འོ་ན་ཁྱོད་རང་རིགས་པ་འདི་ཉིད་གཞན་ལ་མ་སོང་བའམ། གཞན་ལ་སོང་ཡང་།
རང་ལའང་བཟློག་པ་གང་རུང་གཅིག་ཏུ་སྨྲ་བ་ཡིན་ནམ་ཞེ་ན། ཁོ་བོ་ཅག་ནི་རིགས་པ་འདི་
ཕྱོགས་སྔ་མ་ཕྱི་ནང་གི་རྟོག་གེ་ཕལ་ཆེར་འཇོམས་པའི་ཐོ་བ་ཡིན་ཏེ། དེ་དག་གིས་ནི་འཆད་
པའི་ཚེ་ཡང་རློམ་སོང་སོ་སོར་མ་ཕྱེ་བའི། ཤིང་སོགས་སྤྱི་དང་རྫས་གྲུབ་ཏུ་ཁས་བླངས་པའི་
ཕྱིར། ཁོ་བོ་རང་ལ་མི་བཟློག་སྟེ། འཇུག་ཚེ་དང༌། རློམ་ཚོད་ལ་ཤིང་སྤྱི་མ་ཡིན་པ་དང་
དངོས་པོ་སོགས་སུ་ཁས་ལེན། འཆད་དུས་དང་སོང་ཚོད་ལ། ཤིང་སོགས་སྤྱི་དང་དངོས་
མེད་དུ་ཁས་ལེན་པའི་ཕྱིར་རོ། །གནད་འདི་ཡང་དྲན་དགོས་སོ། །དེས་ན་རང་གི་ལན་
གཞུང་དང་སྦྱར་ན། རྟོག་ངོར་དངོས་པོ་མིན་པ་བསལ་ཙམ་གྱི་གཞན་ལྡོག་ཆོས་ཅན། ཁྱོད་
དངོས་པོའི་གསལ་བ་རྣམས་དང་རྫས་གཅིག་དང་ཐ་དད་ཀྱི་སྐྱོན་ལས་གྲོལ་ཏེ། ཁྱོད་
གཞན་སེལ་ཡིན་པའི་ཕྱིར། དངོས་གསལ་ཀུན་ལ་རྗེས་སུ་འགྲོ་བའི་སྤྱི་དོན་དམ་པར་མེད་
ཀྱང་། སེལ་ངོར་འཇོག་ཚུལ་ཡོད་དེ། རྟོག་ངོའི་དངོས་པོ་མིན་པ་རྣམ་པར་བཅད་ཙམ་དེ།
དངོས་གསལ་ཀུན་གྱི་སྤྱི་ཡིན་པའི་ཕྱིར། དེ་ཆོས་ཅན་ཁྱོད་ཁས་བླངས་པ་ལ་དགོས་པ་
143



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡོད་དེ། ཁྱོད་ལ་བརྟེན་ནས་འཇུག་ཡུལ་དངོས་པོ་རང་མཚན་ཐོབ་པའི་ཕྱིར་རོ། །ཞེས་
འཆད་པ་ནི། ལྡོག་པ་དངོས་པོར་མ་གྲུབ་ཅིང་། །ཞེས་སོགས་ཤོ་ལོ་ཀ་གཅིག་གོ །འདིའི་
འགྲེལ་པར། དེས་ན་སྤྱི་སྒྲོ་བཏགས་པ་ཡིན་གྱི་དོན་ལ་མི་གནས་པས་སྤྱི་དང་བྱེ་བྲག་
གཅིག་གམ་ཐ་དད་ཀྱི་སྐྱོན་ལས་གྲོལ་ལོ་ཞེས། སྤྱི་རྫས་སུ་མ་གྲུབ་པའི་སྒོ་ནས་རྫས་གཅིག་
དང་ཐ་དད་བརྟགས་པའི་སྐྱོན་ལས་གྲོལ་བར་གསུངས་པ་བཞིན་དུ། ཤིང་རྫས་སུ་གྲུབ་
ཀྱང་ཤ་པ་དང་རྫ་ས་གཅིག་དང་རྫ་ས་གཞན་གང་ཡང་མིན་ནོ་ཞེས་གོ་ཤཱཀ་རྣམས་གསུངས་
པ་ནི། སེང་གེའི་ཝ་སྐད་ཤོར་བའོ། །གནད་དེས་ན། ཤིང་ཞེས་པའི་སྒྲ་ཆོས་ཅན། ཁྱོད་ལ་
ནུས་པ་གཉིས་ཡོད་དེ། ཤིང་མིན་གཅོད་པ་དང་། ཤིང་བསྒྲུབ་པའི་ནུས་པ་གཉིས་ཚང་བའི་
ཕྱིར། དེ་ལྟ་ན་ཡང་སྒྲ་དེ་ཆོས་ཅན། ཁྱོད་ཤིང་གི་ལྡོག་པ་སྤྱི་མཚན་དང་། ལོག་པ་ཤིང་རང་
མཚན་གཉིས་དངོས་སུ་བརྗོད་པའི་བྱ་བ་བྱེད་པ་པོ་ནི་མ་ཡིན་ཏེ། ཁྱོད་ཀྱིས་ཤིང་གི་ལྡོག་པ་
དངོས་སུ་བརྗོད་པས་ཤིང་རང་མཚན་དོན་གྱིས་གོ་བ་ཙམ་ཡིན་པའི་ཕྱིར་རོ། །ཞེས་འཆད་
པ་ལ། དེས་ན་སྒྲ་གཅིག་བརྗོད་ན་ཡང་། །ཞེས་སོགསཤོ་ལོ་ཀ་ཕྱེད་དང་གཉིས་སོ། ། །
རྩོད་སྤང་ལྔ་པ་ནི། ཁོ་ན་རེ། ཨུཏྤལ་དང༌། སྔོན་པོའི་གཞི་མཐུན་མེད་པར་ཐལ།
ཨུཏྤལ་སྔོན་པོ་སོགས་ལ་རྗེས་སུ་འགྲོ་བའི་སྤྱི་སྔོན་པོ་དོན་ལ་མ་གྲུབ་པའི་ཕྱིར་ཟེར་ན། མ་
ཁྱབ་སྟེ། ཨུཏྤལ་དང་སྔོན་པོ་གཉིས་ལྡོག་ཆ་སོ་སོར་ཕྱེ་ནས། ཨུཏྤལ་སྔོན་པོའོ་ཞེས་གཅིག་
ཏུ་བསྡུས་པའི་རྟོག་པའི་དབང་གིས་ཨུཏྤལ་དང་སྔོན་པོའི་གཞི་མཐུན་འཇོག་པའི་ཕྱིར།
དེས་ན་ཨུཏྤལ་དང་སྔོན་པོའི་གཞི་མཐུན་དེ། ཚུར་མཐོང་གི་སྔོ་འཛིན་དབང་མངོན་གྱིས་
སྤྱོད་ཡུལ་མ་ཡིན་ཏེ། དེ་རྟོག་པས་སྒྲོ་བཏགས་ཏེ་བཞག་པའི་ཕྱིར་རོ། །འོན་ཀྱང་། ཨུཏྤལ་
དང་སྔོན་པོའི་གཞི་མཐུན་ཡིན་ན། དེའི་སྤྱོད་ཡུལ་མིན་པས་མ་ཁྱབ་སྟེ། ཨུཏྤལ་སྔོན་པོ་ཁོ་
རང་རང་མཚན་ཡིན་པའི་ཕྱིར་རོ། །འོ་ན་ཁྱོད་ཀྱིས་སྔ་མ་དེ་རང་ལྡོག་ཙམ་ལ་སྐྱབས་
བཅོལ་བས། ཚིག་གི་ཟ་ཟིས། གཞུང་དོན་བསྒྲུབ་པ་མ་ཡིན་ནམ་སྙམ་ན། མ་ཡིན་ཏེ།
144



=
རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
ཨུཏྤལ་དེ་ཨུཏྤལ་དང་སྔོན་པོའི་གཞི་མཐུན་ཡིན་ཡང༌། དེ་དེ་འདྲའི་གཞི་མཐུན་དུ་འཇོག་
པ་དེ། སྒྲ་རྟོག་ཁོ་ནས་འཇོག་དགོས་ཀྱི། ཚུར་མཐོང་དབང་མངོན་གྱིས་དེ་དེ་འདྲའི་གཞི་
མཐུན་དུ་མི་འཛིན་པའི་ཕྱིར། རྣམ་གསལ་གྱི་དཔེ་བཀོད་ན། དུ་བ་མེ་ལ་འབྲེལ་བའི་ཕྱིར་ན།
མེ་ལ་འབྲེལ་ན་དོན་ལ་མ་གྲུབ་པས་མ་ཁྱབ་ཀྱང་། དུ་བ་མེ་ལ་འབྲེལ་བ་དེ། རྟོག་པས་
བརྟགས་པ་ཁོ་ནར་འཇོག་དགོས་པའི་ཕྱིར་ན། དུ་བ་མེ་ལ་འབྲེལ་བ་དེ། ཚུར་མཐོང་གི་
རྒྱུད་ཀྱི་དུ་འཛིན་དབང་མངོན་གྱི་སྤྱོད་ཡུལ་མ་ཡིན་པ་བཞིན་ནོ། །
འོ་ན་ཚུར་མཐོང་དབང་མངོན་དེས་ཨུཏྤལ་དེ་ཨུཏྤལ་དུ་ཡང་འཛིན། སྔོན་པོར་ཡང་
འཛིན་པས། དེ་དེ་འདྲའི་གཞི་མཐུན་དུ་ཡང་འཛིན་པ་མ་ཡིན་ནམ་སྙམ་ན། གཏན་ནས་མ་
ཡིན་ཏེ། ཁྱད་གཞི་ཨུཏྤལ་དེ་ཉིད། བྱེ་བྲག་ཨུཏྤལ་མ་ཡིན་པ་ལས་ཀྱང་ལོག་ཁྱད་ཆོས་ཀྱི་
སྔོན་པོ་མིན་པ་ལས་ཀྱང་ལོག་པའི་ལྡོག་ཆ་སོ་སོར་ཕྱེ་ནས། ཁྱད་གཞི་དང་ཁྱད་ཆོས་
གཅིག་ཏུ་སྦྱོར་བ་ལ་ཨུཏྤལ་དང་སྔོན་པོའི་གཞི་མཐུན་འཇོག་དགོས་པ་ལས། ཚུར་མཐོང་
གི་རྒྱུད་ཀྱི་ཨུཏྤལ་འཛིན་པའི་དབང་མངོན་གྱི་ངོར། ཨུཏྤལ་དང་སྔོན་པོ་དབྱེར་མེད་གཅིག་
ཏུ་སྣང་གི་ལྡོག་ཆ་སོ་སོ་ཙམ་དུ་ཡང་མི་སྣང་བའི་ཕྱིར། གནད་འདི་སྙིང་གི་བདུད་རྩིར་སིམ་
དགོས་ཏེ། བསྟན་པའི་གསལ་བྱེད་གོ་ཤཱཀ་རྣམ་གཉིས་ཀྱི་གསུང་ལས་གཞི་མཐུན་ཡིན་ན་
བྱེ་བྲག་ཡིན་པས་ཁྱབ། བྱེ་བྲག་ཡིན་ན་དངོས་མེད་ཡིན་པས་ཁྱབ་ཅེས། གཞུང་ལུགས་ཀྱི་
བབས་འགྲོས་ལམ་མེ་བ་གཅིག་མཛད་པ་ལ། གནད་འདི་ཆེད་དུ་གཏད་ནས་འབུལ་
དགོས་པའི་ཕྱིར་རོ། །གནད་དེས་ན། གཞི་མཐུན་བརྗོད་པའི་སྒྲ་དེ་ཉིད་ཆོས་ཅན་བརྗོད་
པའི་སྒྲ་ལ་བཞག་ནས་བྱེ་བྲག་གོ་བྱེད་ཡིན་གྱི། ཆོས་བརྗོད་ཀྱི་སྒྲ་དང་སྤྱི་གོ་བྱེད་ནི་མ་ཡིན་ཏེ།
དེ་ཁྱད་པར་གཞན་མི་སྤོང་བའི་མི་ལྡན་རྣམ་གཅོད་ཡིན་གྱི། ཁྱད་པར་གཞན་སྤོང་གི་
གཞན་ལྡན་རྣམ་གཅོད་མ་ཡིན་པའི་ཕྱིར་རོ། །དོན་འདི་དག་འཆད་པ་ལ། ཐ་དད་རྣམས་
ལ་སྤྱི་མེད་ན། །ཞེས་སོགས་ཤོ་ལོ་ཀ་གཉིས་དང་། འགྲེལ་པར། དེ་ལྟ་བུའི་ཁྱད་པར་དང་
145



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
ཁྱད་པར་གྱི་གཞིའམ་གཞི་མཐུན་གྱི་སྒྲ་དེ་ཡང་། ཨུཏྤལ་ཉིད་སྔོན་པོ་ཉིད་ཅེས་བྱ་བ་ལྟ་བུ་
ཆོས་བརྗོད་པའི་སྒྲ་ལ་མི་འཇུག་གི །ཨུཏྤལ་སྔོན་པོ་ཞེས་བྱ་བ་ལྟ་བུ་ཆོས་ཅན་བརྗོད་པ་ལ་
འཇུག་གོ །ཞེས་སོགས་བྱུང་ངོ༌། །
གསུམ་པ་ཕན་ཡོན་སྒོ་ནས་དོན་བསྡུ་བ་ནི། སྒྲུབ་པ་དང་གཞན་སེལ་རྣམ་པར་
འབྱེད་པའི་བློ་གྲོས་ཀྱི་མིག་དང་ལྡན་པའི་རྟོག་གེ་པ་དེ་ཆོས་ཅན། ཤེས་བྱའི་དེ་ཁོ་ན་ཉིད་
ལྟ་བ་ལ་ཀུན་མཁྱེན་དང་འདྲ་སྟེ། སྣང་སེལ་གྱི་ཤེས་བྱ་མ་འདྲེས་པར་འབྱེད་པའི་སྐྱེས་བུ་
ཡིན་པའི་ཕྱིར་རོ། །ཞེས་འཆད་པ་ནི། སྒྲུབ་དང་གཞན་སེལ་རྣམ་དག་གི །ཞེས་སོགས་གློ་
ཀ་གཅིག་གོ ། །
གཉིས་པ་དེ་དོན་རིགས་པས་གཏན་ལ་དབབ་པ་ལ། པཎ་ཆེན་བོ་དོང་པས་སྤྱི་
བརྟག་དང་གཞན་སེལ་བརྟག་པར་དགག་སྒྲུབ་སྣ་ཚོགས་སྣང་བ་ནི་དཔལ་ལྡན་ས་སྐྱ་པའི་
དགོངས་དབྱིངས་ཐུགས་སུ་མ་བྱོན་པའི་རྣམ་འགྱུར་དུ་སྣང་བས། རེ་ཤིག་བཏང་སྙོམས་སུ་
བཞག །སྤྱིར་གངས་ཅན་འདིར། གཞན་སེལ་ལ་མེད་དགག་གི་གཞན་སེལ་གྱིས་ཁྱབ་ཅེས་
སྨྲ་བ་དང་། མེད་དགག་དང་བློའི་གཞན་སེལ་གང་རུང་ཡིན་པས་ཁྱབ་པར་སྨྲ་བ་དང་།
བློའི་གཞན་སེལ་ཡིན་པས་ཁྱབ་པར་སྨྲ་བ་དང་། དོན་རང་མཚན་གྱི་གཞན་སེལ་ཡིན་པས་
ཁྱབ་པར་སྨྲ་བ་དང་། གཞི་གྲུབ་ན་གཞན་སེལ་ཡིན་པས་ཁྱབ་པར་སྨྲ་བ་དང་ལུགས་ལྔ་
ཡོད་པ་ལས། ལུགས་འདི་ལ་མཁས་པའི་དབང་པོ་གོ་ཤུག་གཉིས་ཀྱི་ལེགས་པར་བཤད་
པ་ནི་འདིར་དཔྱད་པར་བྱ་བའི་འོས་སོ། །དེ་ཡང་མཁས་པའི་དབང་ཕྱུག་གོ་རམས་ཆེན་ ་
པོས་སྡེ་བདུན་རབ་གསལ་ལས། གཞན་སེལ། སེལ་བ། ལྡོག་པ། རྣམ་དཔྱོད། སྤྱི། སྤྱི་
མཚན། དོན་སྤྱི། སྒྲ་བློའི་གཞན་སེལ་རྣམས་དོན་གཅིག་ཏུ་བཤད་ནས། དབྱེ་ན་དངོས་
པོའི་གཞན་སེལ་དང༌། དངོས་མེད་ཀྱི་གཞན་སེལ་གཉིས་རྟེན་གྱི་སྒོ་ནས་དབྱེ་བ་ཡིན།
འཛིན་སྟངས་ཀྱི་སྒོ་ནས་མ་ཡིན་དགག་གི་གཞན་སེལ་དང༌། མེད་དགག་གི་གཞན་སེལ་ ་
146



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
གཉིས། རྟོགས་ངོར་དོན་བྱེད་མི་ནུས་པ་བཅད་ནས་དངོས་པོར་སྣང་བའི་སྒྲོ་བཏགས་དེ་
དང་པོའི་མཚན་ཉིད། དངོས་པོའི་གཞན་སེལ། ཡོད་པ་གཞན་སེལ། སྒྲུབ་པའི་གཞན་
སེལ་རྣམས་དོན་གཅིག །རྟོག་ངོར་དོན་བྱེད་ནུས་པ་བཅད་ནས་དངོས་མེད་དུ་སྣང་བའི་སྒོ་
བཏགས་དེ་གཉིས་པའི་མཚན་ཉིད། དངོས་མེད་ཀྱི་གཞན་སེལ། མེད་པ་གཞན་སེལ།
མེད་དགག །མེད་དགག་གི་གཞན་སེལ་རྣམས་དོན་གཅིག །རྟོག་ངོར་དགག་བྱ་མེད་
དགག་རྣམ་པར་བཅད་ནས་སྒྲུབ་པའི་རྣམ་པར་སྣང་བའི་སྒྲོ་བཏགས་དེ། མ་ཡིན་དགག་གི་
གཞན་སེལ་གྱི་མཚན་ཉིད། མ་ཡིན་དགག་དང་། མ་ཡིན་དགག་གི་གཞན་སེལ། སེལ་
བའི་སྒྲུབ་པ་གསུམ་དོན་གཅིག །རྟོག་ངོར་དགག་བྱ་སྒྲུབ་པ་རྣམ་པར་བཅད་ནས་དགག་
པའི་རྣམ་པར་སྣང་བའི་སྒྲོ་བཏགས་དེ། མེད་དགག་གི་གཞན་སེལ་གྱི་མཚན་ཉིད་ཡིན་
ཅེས་བྱ་བ་ལ་སོགས་པ་རྒྱས་པར་བྲིས་སོ། །འདི་ལ་དོན་གྱི་སྒོ་ནས་རྣམ་པར་དཔྱོད་པ་ཅུང་
ཟད་གྱིའོ། །མཁས་པ་ཁྱེད། དག་པ་རབ་འབྱམས་ཀྱི་ཞིང་ནས་མཁྱེན་པའི་སྤྱན་རས་
གསལ་བར་གཟིགས་ཤིག །
འོ་ན་གཞན་སེལ་དེ་ལ། དངོས་པོའི་གཞན་སེལ་དང་། དངོས་མེད་ཀྱི་གཞན་སེལ་
གཉིས་སུ་གྲངས་ངེས་པར་ཐལ། ཡོད་དང་མེད་པར་འཛིན་པ་ཡི། །སྒོ་ནས་གཞན་སེལ་
རྣམ་པ་གཉིས། །ཞེས་པའི་གཞུང་དེ་སྤྱིའི་གྲངས་ངེས་འཆད་བྱེད་ཀྱི་གཞུང་ཡིན་པའི་ཕྱིར།
ཁོ་བོ་རྟགས་སོང་ཞིང་ཁྱེད་ལ་དངོས་སོ། །འདོད་ན། ཤེས་བྱའི་དོན་སྤྱི་ཆོས་ཅན། ཁྱོད་དེ་
གཉིས་གང་རུང་ཡིན་པར་ཐལ། ཁྱོད་གཞན་སེལ་གང་ཞིག །གཞན་སེལ་དེ་ལ་དེ་གཉིས་
སུ་གྲངས་ངེས་པའི་ཕྱིར། འདོད་ན། ཁྱོད་དངོས་པོའི་གཞན་སེལ་ཡིན་པར་ཐལ། གང་རུང་
གང་ཞིག་ཕྱི་མ་མ་ཡིན་པའི་ཕྱིར། འདོད་ན་ཤེས་བྱ་འཛིན་པའི་རྟོག་པ་ལ་ཤེས་བྱ་དེ་དངོས་
པོར་སྣང་བར་ཐལ། འདོད་པ་གང་ཞིག །དངོས་པོའི་གཞན་སེལ་གྱི་མཚན་ཉིད་དེ་འཐད་
པའི་ཕྱིར། འདོད་ན། གཞལ་བྱ་འཛིན་པའི་རྟོག་ངོར་གཞལ་བྱ་དངོས་པོར་ཐལ་བ་སོགས་
147



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པོ། །
ཧ་ཅང་ཐལ་ལོ། །རྩ་རྟགས་ཕྱི་མ་མ་གྲུབ་ན། དེ་ཆོས་ཅན། ཁྱོད་མེད་དགག་ཡིན་པར་ཐལ།
ཁྱོད་དངོས་མེད་ཀྱི་གཞན་སེལ་ཡིན་པའི་ཕྱིར། ཁྱབ་པ་དངོས། འདོད་ན། ཤེས་བྱ་མེད་
དགག་ཏུ་ཐལ་ལོ། །ཡང་ནམ་མཁའ་དང་། བརྟག་འགོག །བརྟག་མིན་འགོག་པ་དེ་གསུམ་
སོ་སོར་ཆོས་ཅན་གྱིས་རྩ་ཁྱབ་ཞོག །རྟགས་གྲུབ་སྟེ་སྤྱི་མཚན་ཡིན་པའི་ཕྱིར། འདོད་ན་ ་
ཁྱོད་དངོས་པོའི་གཞན་སེལ་དུ་ཐལ། བ་གང་རུང་གང་ཞིག །ཕྱི་མ་མ་ཡིན་པའི་ཕྱིར། འདོད་ན།
ཁྱོད་རྟོག་ངོར་དངོས་མེད་ཡིན་པ་བཅད་ནས་དངོས་པོར་སྣང་བར་ཐལ་ལོ། །འདོད་ན་དེ་
རྟོག་ངོར་དངོས་པོ་ཡིན་པར་ཐལ་ལོ། །ཡང་མ་ཡིན་དགག་ཆོས་ཅན་གྱིས་རྩ་ཁྱབ་ཞོག ། ་
རྟགས་སྤྱི་མཚན་ལ་ཐུག །འདོད་ན་རིམ་བཞིན་དེད་པས། དངོས་པོའི་གཞན་སེལ་ཡིན་
ཟེར་ན། དེ་རྟོག་ངོར་དངོས་པོ་ཡིན་པར་ཐལ་ལོ། །འདོད་ན། འབྲེལ་ཅི་ཡོད་སོམས་ཤིག །
དོན་དྲིལ་ན། ཁྱོད་འཛིན་གྱི་རྟོག་ངོར་ཁྱོད་དངོས་པོ་ཡིན་པར་ཐལ། ཁྱོད་འཛིན་གྱི་རྟོག་
ངོར་ཁྱོད་སྒྲུབ་པ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། མ་ཡིན་ ..
དགག་གི་གཞན་སེལ་ཡིན་ན། དངོས་པོའི་གཞན་སེལ་ཡིན་དགོས་པའི་ཕྱིར། ཁོ་བོ་
རྟགས་སོར་ཁྱོད་རང་ལ་དངོས། ཁྱབ་པ་ཡོད་དེ། དངོས་མེད་ཀྱི་གཞན་སེལ་ཡིན་ན། རྟོག་
ངོར་དོན་བྱེད་མི་ནུས་པར་སྣང་དགོས་པའི་ཕྱིར། རྟགས་དངོས་གོང་གི་རྩ་བ་དེ་ལ་འདོད་
ལན་མ་ཐེབས་ན། ཁྱེད་རང་གིས་སེལ་བའི་སྒྲུབ་པ་ལ་དངོས་པོའི་གཞན་སེལ་གྱིས་ཁྱབ་
པ་བཅས་པའི་གྲུབ་མཐའི་རྩ་བ་ཞིག་ཅིང་འདོད་ལན་འདེབས་ན། འབྲེལ་མེད་དེ་ལྟ་བུ་སྨྲ་
དགོས་པ་ནི། གཞན་སེལ་ལ་བློ་སེལ་གྱིས་ཁྱབ་པ་དང་། སེལ་བའི་སྒྲུབ་པ་ལ། དངོས་པོའི་
གཞན་སེལ་གྱིས་ཁྱབ་པ་ཧ་ཅང་ཐལ་གྲགས་པའི་སྐྱོན་ལགས་སོ། །ཁོ་བོ་ནི། དེའི་དངོས་
སྐྱོན་ལ། འདུས་མ་བྱས་ཀྱི་ནམ་མཁའ་དང་། གཞལ་བྱ་དང་། ཡོད་པ་སོགས་སྐྱོན་བརྒྱ་ཕྲག་
གཅིག་དུས་མཉམ་དུ་གཏོང་ངོ་། སྐྱོན་དེ་དག་གི་རྩ་རྟོགས་ཕྱི་མ་མ་གྲུབ་ན། འདུས་མ་བྱས་
གསུམ་དང་། མ་ཡིན་དགག་རྣམས་ཆོས་ཅན། མེད་དགག་ཡིན་པར་ཐལ། དངོས་མེད་ཀྱི་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
གཞན་སེལ་ཡིན་པའི་ཕྱིར། ཁྱབ་པ་འདི་ཡང་ཁྱེད་རང་གིས་ལམ་མེ་བ་གཅིག་ལ་གྲུབ་ཚར་
འདུག་གོ །ཡང་ཁྱོད་འཛིན་རྟོག་པ་ལ་ཁྱོད་དངོས་པོའི་རྣམ་པར་སྣང་བར་ཐལ། ཁྱོད་
འཛིན་རྟོག་པ་ལ་ཁྱོད་སྒྲུབ་པའི་རྣམ་པར་སྣང་བའི་ཕྱིར་ཞེས་ཐལ་འགྱུར་ལ་ཁྱབ་པ་ཡོད་
པར་ཐལ། རྟོག་ངོར་མེད་དགག་བཅད་ནས་སྒྲུབ་པའི་རྣམ་པར་སྣང་བའི་གཞན་སེལ་
ཡིན་ན། རྟོག་ངོར་དོན་བྱེད་མི་ནུས་པ་བཅད་ནས་དོན་བྱེད་ནུས་པའི་རྣམ་པར་སྣང་བའི་
གཞན་སེལ་ཡིན་དགོས་པའི་ཕྱིར་ཏེ། མ་ཡིན་དགག་གི་གཞན་སེལ་ཡིན་ན། དངོས་པོའི་
གཞན་སེལ་ཡིན་དགོས་པའི་ཕྱིར། འདོད་ན། སྒྲུབ་པའི་རྣམ་པ་ཡིན་ན། དངོས་པོའི་རྣམ་
པ་ཡིན་དགོས་པར་ཐལ་ལོ། །འདོད་ན་སྒྲུབ་པ་ཡིན་ན་དངོས་པོ་ཡིན་དགོས་པར་ཐལ་ལོ། །
འདི་ལ་འདོད་མི་ནུས་ན། སྒྲུབ་པའི་གཞན་སེལ་ལ། དངོས་པོའི་གཞན་སེལ་གྱིས་ཁྱབ་
ཅེས་ཕྱིན་ཆད་མ་སྨྲ་ཞིག །འདོད་ནུས་ན། ཁྱོད་ལ་ནང་འགལ་འབྱུང་སྟེ། བུམ་པའི་དོན་སྤྱི་
ཆོས་ཅན། དེར་ཐལ་དེའི་ཕྱིར། རྟགས་དེར་ཐལ། ཁྱོད་སེལ་བའི་སྒྲུབ་པ་ཡིན་པའི་ཕྱིར་ཏེ།
ཁྱོད་དངོས་པོའི་གཞན་སེལ་ཡིན་པའི་ཕྱིར། གལ་ཏེ་སེལ་བའི་སྒྲུབ་པ་ཡིན་པའི་ཕྱིར་ལ་མ་
ཁྱབ་ན། དེ་ཆོས་ཅན། ཁྱོད་སྒྲུབ་པ་ཡིན་པར་ཐལ། ཁྱོད་བློས་ཡོངས་གཅོད་དུ་རྟོགས་པར་
བྱ་བ་ཡིན་པའི་ཕྱིར། ཁྱབ་པ་སྡེ་བདུན་རབ་གསལ་དུ། དེ་དེའི་མཚན་ཉིད་དུ་བཤད་པ་ལ་
གཟིགས། རྟགས་དེར་ཐལ། ཁྱོད་རྟོག་བློས་དགག་པ་རྣམ་པར་བཅད་ནས་ཡོངས་གཅོད་
དུ་རྟོགས་པར་བྱ་བ་ཡིན་པའི་ཕྱིར་ཏེ། ཁྱོད་མ་ཡིན་དགག་ཡིན་པའི་ཕྱིར། ཁྱབ་པ་དེ་དེའི་
མཚན་ཉིད་དུ་བཤད་པ་ལས་སོ། །རྟགས་དེར་ཐལ། ཁྱོད་སེལ་བའི་སྒྲུབ་པ་ཡིན་པའི་
ཕྱིར་རོ། ། །
་ཡང་སྡེ་བདུན་རབ་གསལ་ལས། སེལ་ངོའི་ཆོས་ཙམ་ལ་ཡང་དགག་སྒྲུབ་གཉིས་སུ་
ངེས་ཏེ། ཡོད་པ་གཞན་སེལ་དང་། མེད་པ་གཞན་སེལ་གཉིས་སུ་ངེས་པའི་ཕྱིར། ཞེས་
བཤད་པ་འདི་མི་འཐད་པར་ཐལ། སྤྱི་མཚན་ཡིན་ན་སྒྲུབ་པ་མ་ཡིན་དགོས་པའི་ཕྱིར་རོ། །
149



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡང་བློ་ཡུལ་དུ་བྱར་རུང་དེ། དོན་བྱེད་ནུས་པ་ཤེས་བྱར་བསྒྲུབ་པའི་སྒྲུབ་རྟགས་ཡང་དག་
མིན་པར་ཐལ། དེ་སྒྲུབ་ཀྱི་སྒྲུབ་ཆོས་ཡིན་ན་སྒྲུབ་པ་མིན་དགོས་པའི་ཕྱིར་ཏེ། སྤྱི་མཚན་
ཡིན་ན་སྒྲུབ་པ་མ་ཡིན་དགོས་པའི་ཕྱིར་རོ། ། །
གཞན་ཡང་། བུམ་པའི་དོན་སྤྱི་ཆོས་ཅན། ཁྱོད་སྒྲུབ་པའི་གཞན་སེལ་མ་ཡིན་པར་
ཐལ། ཁྱོད་དགག་པའི་གཞན་སེལ་ཡིན་པའི་ཕྱིར་ཏེ། ཁྱོད་དགག་པ་གང་ཞིག །གཞན་སེལ་
ཡིན་པའི་ཕྱིར། དང་པོ་དེར་ཐལ། ཤེས་བྱ་གང་ཞིག །སྒྲུབ་པ་མ་ཡིན་པའི་ཕྱིར། ཁྱབ་སྟེ་སྡེ་
བདུན་རབ་གསལ་ལས། སྤྱིར་ཆོས་ཙམ་ལ་ཡང་དགག་སྒྲུབ་གཉིས་སུ་ངེས་ཏེ། རྫས་དང་
ལྡོག་པ་གཉིས་སུ་ངེས་པའི་ཕྱིར། ཞེས་བཤད་པའི་ཕྱིར། ཕྱི་མ་མ་གྲུབ་ན་དངོས་པོར་
ཐལ་ལོ། །ཡང་དེ་ཆོས་ཅན་ཁྱོད་དགག་པ་ཡིན་པར་ཐལ། ཁྱོད་སྣང་བའི་སྒྲུབ་པའི་ཟླས་ཕྱེ་
བའི་དགག་པ་ཡིན་པ་གང་ཞིག །སྒྲུབ་པ་ཡིན་ན། སྣང་བའི་སྒྲུབ་པ་དང་དགག་པ་གཉིས་
ཀྱི་ཟླས་ཕྱེ་བའི་སྒྲུབ་པ་ཡིན་དགོས་པའི་ཕྱིར། ཁོ་བོ་རྟགས་སོང་། རྟགས་དང་པོ་དེར་ཐལ།
ཁྱོད་བློས་རྣམ་གཅོད་དུ་རྟོགས་པར་བྱ་བ་ཡིན་པའི་ཕྱིར་ཏེ། སྡེ་བདུན་རབ་གསལ་ལས།
སྣང་བའི་སྒྲུབ་པའི་ཟླས་ཕྱེ་བའི་དགག་པའི་མཚན་ཉིད། བློས་རྣམ་གཅོད་དུ་རྟོགས་པར་བྱ་
བ་ལ་དབྱེ་ན་མེད་དགག་དང་། མ་ཡིན་དགག་གཉིས་ཞེས་བཤད་པས་རྟགས་ཁྱབ་གཉིས་
ཆར་ཁས་བླངས་སོ། །དེས་ན་སྡེ་བདུན་རབ་གསལ་ལས། སྤྱིར་མངོན་སུམ་གྱི་ཡུལ་ལ་
སྒྲུབ་པ་དང་། རྟོག་པའི་ཡུལ་ལ་དགག་པར་འཇོག་པའི་ཚེ་སྒྲུབ་པ་དང་རང་མཚན་དོན་
གཅིག །དགག་པ་དང་གཞན་སེལ་དོན་གཅིག་ཅེས་དང༌། ཡང་ཚད་མའི་སྟོབས་ཀྱིས་
དགག་སྒྲུབ་བྱེད་པའི་དངོས་ཡུལ་ལ་སྒྲུབ་པ་དང་དགག་པར་འཇོག་པའི་ཚེ་གཉིས་ཀ་ཡང་
གཞན་སེལ་ཁོ་ན་ཡིན་ཏེ། ཞེས་འཇོག་མཚམས་གཉིས་བཤད་པའི། དང་པོ་སྒྲུབ་པ་དང་
རང་མཚན་དོན་གཅིག་ཏུ་འཇོག་པ་ལྟར་ན། སེལ་བའི་སྒྲུབ་པ་ཡིན་ན། དངོས་པོའི་གཞན་ ་
སེལ་ཡིན་པས་ཁྱབ་ཅེས་ཁས་བླངས་པ་ལ་དགོས་ནུས་གཉིས་ཆར་ཚང་བ་ཡིན་གྱི། ཕྱི་མ་
150



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
སེལ་བའི་སྒྲུབ་པས་སྒྲུབ་པའི་གོ་ཆོད་པ་ལྟར་ན། གོང་གི་ཁྱབ་པ་དེ་ལ་དགོས་ནུས་གཉིས་
ཆར་མ་ཚང་བས། བདག་ཉིད་ཆེན་པོ་གོ་བོ་རབ་འབྱམས་པ་ནི་ཞི་བའི་དབྱིངས་སུ་
གཤེགས། ཕྱི་རབས་ཀྱི་བྱིས་པ་རྣམས་ལ་ནི། ཚུལ་བཞིན་འབྱེད་པའི་རྣམ་དཔྱོད་མི་སྣང་
བས་ད་ནི་ཞི་བའི་དབྱིངས་ནས་གཟིགས་ཤིག་ཅེས་ཐལ་མོ་སྦྱོར་རོ། །གཞན་ཡང་དངོས་
པོའི་གཞན་སེལ་དང་། མ་ཡིན་དགག་གི་གཞན་སེལ་གྱི་དགག་བྱ་གཉིས་པོ་དེ་དོན་གཅིག་
པར་ཐལ། གཞན་སེལ་གཉིས་པོ་དེ་དོན་གཅིག་པའི་ཕྱིར། འདོད་ན། དངོས་མེད་དང་མེད་
དགག་གཉིས་པོ་དོན་གཅིག་པར་ཐལ། འདོད་པ་གང་ཞིག །དེ་གཉིས་དེའི་དགག་བྱར་
ཁྱེད་རང་གིས་རིམ་བཞིན་བྱེད་རིགས་པར་བཤད་པའི་ཕྱིར་རོ། །གཞན་ཡང་། བུམ་པའི་
དོན་སྤྱི་ཆོས་ཅན། ཁྱོད་རྟོག་པ་ལ་དོན་བྱེད་ནུས་པར་སྣང་བར་ཐལ། ཁྱོད་དངོས་པོའི་
གཞན་སེལ་ཡིན་པའི་ཕྱིར། རྟགས་ཁྱབ་དངོས། འདོད་ན། ཁྱོད་རྟོག་པ་ལ་མ་འདྲེས་པར་
སྣང་བར་ཐལ། ཁྱོད་རྟོག་པ་ལ་རང་མཚན་དུ་སྣང་བའི་ཕྱིར་ཏེ། དེ་ལ་དོན་བྱེད་ནུས་པར་
སྣང་བའི་ཕྱིར། འདོད་ན་མི་སྣང་བར་ཐལ། ཁྱོད་རྟོག་པ་ལ་འདྲེས་པར་སྣང་བའི་ཕྱིར་ཏེ།
ཁྱོད་རྟོག་པ་ལ་འདྲེས་པར་སྣང་བའི་རྒྱུ་མཚན་གྱིས་འདྲེས་པ་ཡིན་པར་གཞག་པའི་ཕྱིར་ཏེ།
ཁྱོད་འདྲེས་པ་ཡིན་པའི་ཕྱིར། རྟགས་ཁྱབ་དངོས་འགལ་ཨེ་ཡིན་གཟིགས་ཤིག །ཡང་བུམ་
པའི་དོན་སྤྱི་ཆོས་ཅན། ཁྱོད་རྟོག་པ་ལ་དངོས་པོར་མི་སྣང་བར་ཐལ། ཁྱོད་རྟོག་པ་ལ་
དངོས་མེད་དུ་སྣང་བའི་ཕྱིར་ཏེ། ཁྱོད་རྗེས་དཔག་ལ་དངོས་མེད་དུ་སྣང་བའི་ཕྱིར་ཏེ། རྗེས་
དཔག་དེས་ཁྱོད་དངོས་མེད་དུ་རྟོགས་པའི་ཕྱིར། རྩ་བར་འདོད་ན། ཁྱོད་རྟོག་པ་ལ་དངོས་
པོར་སྣང་བར་ཐལ། ཁྱོད་རྟོག་པ་ལ་དོན་བྱེད་མི་ནུས་པར་བཅད་ནས་དོན་བྱེད་ནུས་པར་
སྣང་བའི་ཕྱིར་ཏེ། ཁྱོད་དངོས་པོའི་གཞན་སེལ་ཡིན་པའི་ཕྱིར། གསུམ་ཆར་ཨེ་དྲན། གལ་
ཏེ་དེ་འདྲ་ནི་ཚིག་ཡིན་པས་སྙིང་པོ་མེད་དེ། ཁྱོད་རང་ལ་ཡང་། མི་གསལ་བ་ཆོས་ཅན།།
ཁྱོད་རྟོག་པ་ལ་མི་གསལ་བར་མི་སྣང་བར་ཐལ། ཁྱོད་དེ་ལ་གསལ་བར་སྣང་བའི་ཕྱིར་ཏེ།
151



་
་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རྗེས་དཔག་ལ་གསལ་བར་སྣང་བའི་ཕྱིར་ཏེ། རྗེས་དཔག་དེས་ཁྱོད་གསལ་བར་རྟོགས་
པའི་ཕྱིར་ཏེ། དེས་གསལ་བ་ཡིན་པར་རྟོགས་པའི་ཕྱིར་རོ། །ཞེས་སྨྲས་ན་ཁྱོད་རང་ལའང་
འཁོར་གསུམ་བཟློག་པར་འགྱུར་རོ་ཟེར་ན། འོ་ན་དོན་གྱི་རིགས་པ་འདི་གསན་ཅིག །དོན་ ་
བྱེད་ནུས་པ་ཆོས་ཅན། གཞན་སེལ་ཡིན་པར་ཐལ། རྣམ་གཅོད་ཡིན་པའི་ཕྱིར། ཁྱབ་པ་
དངོས། རྟགས་དེར་ཐལ། ཁྱོད་དོན་གྱི་རྣམ་གཅོད་ཡིན་པའི་ཕྱིར་ཏེ། ཁྱོད་དོན་གྱི་མི་ལྡན་
རྣམ་གཅོད་སོགས་གསུམ་ཀ་ཡིན་པའི་ཕྱིར་ཏེ། ཁྱོད་དངོས་པོ་ལ་མི་ལྡན་རྣམ་གཅོད་
སོགས་གསུམ་ཀ་ཡིན་པའི་ཕྱིར་ཏེ། ཁྱོད་དངོས་པོའི་མཚན་ཉིད་ཡིན་པའི་ཕྱིར། ཁྱབ་སྟེ།
སྡེ་བདུན་རབ་གསལ་ལས། མཚན་མཚོན་རྣམ་དག་ཡིན་ན་བརྗོད་བྱ་དོན་གྱི་རྣམ་གཅོད་
གསུམ་ཚང་དགོས་པའི་ཕྱིར་དང་། ཞེས་སོགས་བཤད་པའི་ཕྱིར་དང་། རིགས་གཏེར་རྩ་
བར། སྒྲ་དང་དོན་གྱི་རྣམ་གཅོད་ཀུན། །གསུམ་པོ་འདི་ལས་གཞན་ཡོད་མིན། །ཞེས་
བཤད་པའི་ཕྱིར། གལ་ཏེ་དོན་གྱི་རྣམ་གཅོད་ཡིན་པའི་ཕྱིར་ན་མ་ཁྱབ་ཟེར་ན། འོ་ན་རྣམ་
གཅོད་དེ་ལ་སྒྲའི་རྣམ་དཔྱོད་དང་། དོན་གྱི་རྣམ་གཅོད་གཉིས་བཤད་པ་མི་འཐད་པར་ཐལ།
སྒྲའི་རྣམ་གཅོད་ཡིན་ན་ཡང་རྣམ་གཅོད་མ་ཡིན་དགོས། དོན་གྱི་རྣམ་གཅོད་ཡིན་ན་ཡང་
རྣམ་གཅོད་མ་ཡིན་དགོས་པའི་ཕྱིར། མ་ཁྱབ་ཟེར་ན། ཁྱེད་ལ་ནང་འགལ་ཏེ། འོ་ན་མི་
ལྡན་རྣམ་གཅོད་ཀྱི་ངག་ཆོས་ཅན། རྣམ་གཅོད་མ་ཡིན་པར་ཐལ། སྒྲའི་རྣམ་གཅོད་ཡིན་
པའི་ཕྱིར་ཏེ། རྣམ་གཅོད་ཀྱི་ངག་ཡིན་པའི་ཕྱིར། འདོད་ན་ཡིན་པར་ཐལ། སྤྱི་མཚན་ཡིན་
པའི་ཕྱིར། གསུམ་ཆར་དྲན་པར་གྱིས་ཤིག །ཡང་དོན་བྱེད་མི་ནུས་པ་ཆོས་ཅན། རྣམ་
གཅོད་མིན་པར་ཐལ། དོན་གྱི་རྣམ་གཅོད་ཡིན་པའི་ཕྱིར། ཁྱབ་པ་དངོས། རྟགས་དེར་
ཐལ། ཁྱོད་དོན་གྱི་རྣམ་གཅོད་གསུམ་ཆར་ཡིན་པའི་ཕྱིར་ཏེ། མཚན་ཉིད་ཡིན་པའི་ཕྱིར་རོ། །
ཁྱབ་པ་འདི་རང་རེ་གཉིས་ཆར་ལ་མཐུན་པར་གྲུབ་བོ། །གོང་གི་རྟགས་དང་པོ་མ་གྲུབ་ན་
དེར་ཐལ། སྒྲའི་རྣམ་གཅོད་ཡིན་ན། སྒྲ་ཡིན་དགོས། སྒྲ་ཡིན་ན་རྣམ་གཅོད་མ་ཡིན་དགོས་
152་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
པའི་ཕྱིར་རོ། །
ཡང་དོན་བྱེད་ནུས་པ་ཆོས་ཅན། སྤྱི་མཚན་ཡིན་པར་ཐལ། ལྡོག་པ་ཡིན་པའི་ཕྱིར་ཏེ།
གཞི་ལྡོག །རང་ལྡོག །དོན་ལྡོག་གསུམ་ཆར་ཡིན་པའི་ཕྱིར་ཏེ། རིམ་བཞིན། ཤེས་བྱའི་
གཞི་ལྡོག་ཡིན་པའི་ཕྱིར་དང་། དོན་བྱེད་ནུས་པའི་རང་ལྡོག་ཡིན་པའི་ཕྱིར་དང་། དངོས་
པོའི་དོན་ལྡོག་ཡིན་པའི་ཕྱིར་རོ། །ཀུན་མཁྱེན་ཆེན་པོ་འདིས་ལྡོག་པ་ཡིན་ན་སྤྱི་མཚན་ཡིན་
པས་ཁྱབ་པ་འཆའ་བའི་ཚེ། གཞུང་ལུགས་ཀྱི་དོན་ལ་ཞུགས་པ་འདྲ་ཡང་། འདི་གསུམ་ལ་
རྟགས་མ་གྲུབ་ཀྱི་ལན་མ་ཐེབས་པར། གོང་གི་དེར་མ་ཁྱབ་གསུང་དགོས་པ་བྱུང་བའི་ཚེ།
སེང་གེའི་ཝ་སྐད་ཤོར་པ་ལགས་སོ། །རྟགས་མ་གྲུབ་ཀྱི་ལན་ནི་ཁྱེད་ཀྱིས་མི་ཐེབས་ཏེ། མི་
སླུ་བའི་རིག་པ། ཚད་མའི་དོན་ལྡོག་ཡིན་པ་སོགས་སུ་ཁྱེད་རང་གིས་བཤད་པའི་ཕྱིར་རོ། །
དཔལ་ཤཱཀྱ་མཆོག་ལྡན་གྱིས་རྟོག་སྙིང་ལས། འདི་གསུམ་ལ་རྟགས་མ་གྲུབ་ཀྱི་ལན་མཛད་
ནས། ལྡོག་པ་གསུམ་པོ་དེའི་མཚན་ཉིད་ནི། སེལ་ངོར་དངོས་པོ་མིན་པ་རྣམ་པར་བསལ་
ཙམ་དེ། དངོས་པོའི་རང་ལྡོག །སེལ་ངོར་དོན་བྱེད་མི་ནུས་པ་རྣམ་པར་བསལ་ཙམ་དེ།
དངོས་པོའི་དོན་ལྡོག །དེའི་སྟེང་དུ་ཤེས་བྱ་མ་ཡིན་པ་རྣམ་པར་བསལ་བ་ལ་སོགས་པའི་
ཆོས་སོ་སོ་བ་རྣམས་ནི། དེའི་གཞི་ལྡོག་ཡིན་ནོ་ཞེས་བཤད་དོ། །བཟང་ཁམས་ཤིན་ཏུ་ཆེ་
མོད། རིགས་པའི་འཕྲང་ལས་ནི་མི་ཐར་ཏེ། རྟོག་ངོར་དངོས་པོ་མིན་པ་རྣམ་པར་བསལ་
ཙམ་ཆོས་ཅན། ཁྱོད་དངོས་པོ་མ་ཡིན་པ་ལས་ལོག་ཙམ་ཡིན་པར་ཐལ་བ་དང༌། ཁྱོད་
དངོས་པོ་དང་གཅིག་ཡིན་པར་ཐལ། ཁྱོད་དངོས་པོའི་རང་ལྡོག་ཡིན་པའི་ཕྱིར། ཡང་རྟོག་
ངོར་དོན་བྱེད་མི་ནུས་པ་རྣམ་པར་བསལ་ཙམ་ཆོས་ཅན། དངོས་པོའི་མཚན་ཉིད་ཡིན་པར་
ཐལ། ཁྱོད་དངོས་པའི་དོན་ལྡོག་ཡིན་པའི་ཕྱིར། ཡང་སེལ་ངོར་བུམ་པ་མིན་པ་རྣམ་པར་
བསལ་ཙམ་ཆོས་ཅན། ཁྱོད་དངོས་པོའི་མཚན་གཞི་ཡིན་པར་ཐལ། ཁྱོད་དངོས་པོའི་གཞི་
ལྡོག་ཡིན་པའི་ཕྱིར། ཐལ་འགྱུར་འདི་བཞིའི་ཁྱབ་པ་ཁོ་བོས་མཁས་པའི་མདུན་སར་བཅས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཤིང་། རྟགས་བཞི་དངོས། འདོད་ལན་བཞི་མི་ཐེབས་ཏེ། ཁྱོད་སྤྱི་མཚན་ཡིན་པའི་ཕྱིར་རོ། །
གཞན་སེལ་འདིའི་རྣམ་གཞག་ལ་དཔལ་ཤཱཀྱ་མཆོག་ལྡན་གྱིས་རྟོག་སྙིང་ལས། རང་གི་
ཡུལ་ཅན་གྱི་སྒྲ་དང་རྣམ་པར་རྟོག་པ་དོན་མཐུན་གྱིས་ལོག་ཕྱོགས་རྣམ་པར་བསལ་བའི་
ཚུལ་གྱིས་ཡུལ་དུ་བྱེད་པའི་བློ་ཆོས། གཞན་སེལ་གྱི་མཚན་ཉིད། དེ་ལ་རང་གིས་མཚན་
ཉིད་ཀྱི་སྒོ་ནས་དངོས་པོའི་གཞན་སེལ་དང་། དངོས་མེད་ཀྱི་གཞན་སེལ་གཉིས། མཚན་
ཉིད་རིམ་པ་བཞིན་རང་གི་ཡུལ་ཅན་སྒྲ་རྟོག་གིས་དོན་བྱེད་མི་ནུས་པ་དང་། ནུས་པ་རྣམ་
པར་བསལ་བའི་ཚུལ་གྱིས་ཡུལ་དུ་བྱེད་པའི་བློ་ཆོས་སོ། །
རྟེན་གྱི་སྒོ་ནས་དངོས་པོ། དངོས་མེད། གཉིས་ཀ་ལ་བརྟེན་པའི་སྒྲ་དོན་གསུམ།
ཡུལ་ཅན་གྱི་སྒོ་ནས་བློ་སེལ་དང་སྒྲ་སེལ་གཉིས་ཞེས་སོགས་དང་། སྒྲུབ་པ་ལ་སྣང་བའི་
སྒྲུབ་པ་དང་སེལ་བའི་སྒྲུབ་པ་གཉིས་ལས། དང་པོ་དེས། སྣང་འཇུག་དང་སྒྲུབ་འཇུག་གི་
དུས་ཀྱི་སྒྲུབ་པའི་གོ་ཆོད་ཀྱང་། དགག་སྒྲུབ་གཉིས་ཀྱི་ཟླས་ཕྱེ་བའི་སྒྲུབ་པའི་གོ་མི་ཆོད།
དགག་པ་ལ་མ་ཡིན་དགག་དང་། མེད་དགག་གཉིས་ཡོད་པའི་མ་ཡིན་དགག་དེ་སེལ་བའི་
སྒྲུབ་པ་ཡིན་ཡང་། སྤྱིར་དགག་པ་གོ་ཆོད་པོ་ཡིན་པའི་ཕྱིར་ན། གཞན་སེལ་ལམ་སྤྱི་མཚན་
ཡིན་ན། དགག་པ་ཡིན་པས་ཁྱབ་ཅེས་སོགས་བྲིས་སོ། །འོ་ན་ཁྱོད་ལ་ཡང་། གཞན་སེལ་
ཡིན་ན། དངོས་པོའི་གཞན་སེལ་དང༌། དངོས་མེད་ཀྱི་གཞན་སེལ་གང་རུང་ཡིན་དགོས་
པར་ཐལ། གཞན་སེལ་ལ་དེ་གཉིས་སུ་གྲངས་ངེས་པའི་ཕྱིར། འདོད་ན་ཤེས་བྱ་ཆོས་ཅན་
གྱིས་ཤོག །འདོད་ན་མ་ཡིན་པར་ཐལ། ཁྱོད་གཞན་སེལ་དེ་གཉིས་གང་རུང་མིན་པའི་
གཞན་སེལ་ཕུང་པོ་གསུམ་པ་ཡིན་པའི་ཕྱིར། རྟགས་དེར་ཐལ། ཁྱེད་རང་གིས་རིགས་
གཏེར་ཊིཀྐར། མེད་པ་གཞན་སེལ་མེད་དགག་ཏུ། །བཤད་པ་ལྟར་ན་ཤེས་བྱ་སོགས། །མ་
ཡིན་དགག་གི་ཁྱད་པར་འགའ། །གཉིས་པོར་བསྡུས་ནུས་མིན་པ་ཡི། །ཕུང་གསུམ་པ་
རྣམས་དངོས་པོ་དང༌། །དངོས་མེད་དང་ནི་གཉིས་ཀ་ལ། །བརྟེན་པའི་སྒྲ་དོན་ཞེས་བྱ་བ། ། །
ན
154



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
རྣམ་གསུམ་བཤད་པ་དེར་འདུས་སོ། །ཞེས་བཤད་པའི་ཕྱིར་རོ། །དེས་ན་མཁས་པ་གོ་
ཤཱཀ་རྣམ་གཉིས་ཀྱིས། དངོས་མེད་ཀྱི་གཞན་སེལ་དང༌། མེད་དགག་གི་གཞན་སེལ་དོན་
གཅིག་ཏུ་མཛད་པས། རང་ཉིད་ལ་དཀའ་གནད་དུ་མ་ཤར་བའི་ཚེ། དཔལ་ཤཱཀྱ་མཆོག་
ལྡན་གྱིས། དཀའ་གནད་དེ་གསལ་པོར་གཟིགས་ཏེ་ཐོག་མར། སེལ་བ་ལ་ནི་སེལ་ངོ་ཡི། །
དངོས་དང་དངོས་མེད་རྣམ་གཉིས་པོ། །ཡོད་དང་མེད་པའི་གཞན་སེལ་ལོ། །དེ་ཕྱིར་སེལ་
ངོའི་ཆོས་ཐམས་ཅད། །ཡོད་མེད་གཞན་སེལ་གཉིས་སུ་བསྡུས། །ཞེས། གཞན་སེལ་ཡིན་
ན་ཡོད་མེད་གཉིས་ཀྱི་གཞན་སེལ་གཉིས་པོ་གང་རུང་ཡིན་པས་ཁྱབ་པ་བཅས་མ་ཐག་ཏུ།
མེད་པ་གཞན་སེལ་དང་མེད་དགག་གི་གཞན་སེལ་དོན་གཅིག་ཏུ་ཁས་བླངས་པའི་ནང་
འགལ་བསྟན་པའི་མོད་ལ། དེ་གཉིས་གང་རུང་དུ་མ་འདུས་པའི་གཞན་སེལ་ཕུང་པོ་
གསུམ་པ་ཞིག་ཀྱང་ཁས་ལེན་ཞེས་སྨྲ་དགོས་པ་བྱུང་བ་ནི། ཝ་སྐད་རང་ཤུགས་ལ་ཤོར་
བའོ། །འོ་ན་ཁྱོད་རང་ཇི་ལྟར་སྨྲ་སྙམ་ན། སྔར་གཞུང་གི་སྐབས་སུ་བཤད་པ་ལས་ཕལ་
ཆེར་རྟོགས་ནུས་མོད། གོ་བདེ་བར་ཅུང་ཟད་བཤད་ན། ཡུལ་སྣང་སེལ་བཤད་པ་དང༌།
ཡུལ་ཅན་འཇུག་པ་རྣམ་གཉིས་བཤད་པའོ། །དང་པོ་ལ། སྤྱིར་སྣང་བ་ཙམ་ནི། རྟོག་མེད་
ཀྱི་སྣང་ཡུལ་ལ་འཇོག་པས་ཤེས་བྱ་དང་དོན་གཅིག་ཀྱང༌། སྣང་སེལ་གྱི་ཟླས་ཕྱེ་བའི་སྣང་
བ་ནི། རྟོག་མེད་ཤེས་པའི་འཛིན་སྟངས་ལ་འཇོག་པར་བཤད་ཟིན་ཏོ། ། །
སེལ་བ་ལ་མཚན་ཉིད་རྣམ་གྲངས་དབྱེ་བ་གསུམ་གྱི། དང་པོ་ནི། གཞན་ལྡོག་དེ་
སེལ་བའི་མཚན་ཉིད། གཉིས་པ་རྣམ་གྲངས་ནི། མིང་གི་རྣམ་གྲངས་ཙམ་ལ། སེལ་བ།
གཞན་སེལ། གཞན་ལྡོག །སྤྱི་མཚན། སྤྱི། སྒྲ་དོན། འདྲེས་པ། འབྲེལ་པ། རྣམ་གཅོད། །
ལྡོག་པ་ལ་སོགས་པ་རྣམས། རྩ་འགྲེལ་གྱི་སྒྲ་ཟིན་ལྟར་ཁས་ལེན་ལ། དང་པོ་བཞི་དོན་
གཅིག་ཡིན་ཡང་། ལྷག་མ་རྣམས་མ་ཡིན་ཏེ། སྐབས་སོ་སོར་ཕྱེད་དགོས་པའི་ཕྱིར་རོ། །
གསུམ་པ་དབྱེ་བ་ལ། མིང་ཙམ་གྱི་དབྱེ་བ་དང་། དགག་བྱའི་སྒོ་ནས་དབྱེ་བ་གཉིས། དང༌
155



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པོ་ལ། བློའི་གཞན་སེལ། དོན་རང་མཚན་གྱི་གཞན་སེལ། མེད་དགག་གི་གཞན་སེལ་དང་
གསུམ། དང་པོ་ལ། མཚན་ཉིད་དབྱེ་བ་གཉིས། དང་པོ་ནི། རང་གི་ཡུལ་ཅན་གྱི་སྒྲ་རྟོག་
གིས་དངོས་འགལ་བཅད་པའི་ཆ་ནས་བཞག་པའི་སྒྲ་དོན་དེ་དེའི་མཚན་ཉིད། བློ་སེལ། སྒྲ་
སེལ། དོན་སྤྱི། སྒྲ་སྤྱི། སྒྲ་དོན་རྣམས་དོན་གཅིག །
གཉིས་པ་ལ་དབྱེ་ན་དངོས་པོ་ལ་བརྟེན་པའི་བློའི་གཞན་སེལ་དང་། དངོས་མེད་ལ་
བརྟེན་པའི་བློའི་གཞན་སེལ་གཉིས། དེ་གཉིས་ལ་མཚན་ཉིད། རྣམ་གྲངས། དབྱེ་བ།
མཚན་གཞིའི་སྟེང་དུ་གནད་ཀྱི་སྙིང་པོ་བསྡུ་བ་དང་བཞི། དང་པོ་ནི། དངོས་པོ་ལ་བརྟེན་
པའི་སྒྲ་དོན། ཡང་ན་རང་འཛིན་རྟོག་པ་ལ་དངོས་པོའི་རྣམ་པ་ཅན་དུ་སྣང་བའི་སྒྲ་དོན་དེ།།
དངོས་པོ་ལ་བརྟེན་པའི་བློའི་གཞན་སེལ་གྱི་མཚན་ཉིད། གཉིས་པའི་མཚན་ཉིད་དེ་ལས་
བཟློག་ཏེ་ཤེས་སོ། །གཉིས་པ་རྣམ་གྲངས་ལ། དངོས་པོ་ལ་བརྟེན་པའི་བློའི་གཞན་སེལ།
དངོས་པོའི་གཞན་སེལ། ཡོད་པ་གཞན་སེལ་གསུམ་དོན་གཅིག །དངོས་མེད་ལ་བརྟེན་
པའི་བློའི་གཞན་སེལ། དངོས་མེད་ཀྱི་གཞན་སེལ། མེད་པ་གཞན་སེལ་གསུམ་དོན་གཅིག །
འདིར་དངོས་པོའི་གཞན་སེལ་དང་། སྒྲུབ་པའི་གཞན་སེལ་དོན་མི་གཅིག་ཏེ། དངོས་པོའི་
གཞན་སེལ་ཡིན་ན། བློ་སེལ་ཡིན་པས་ཁྱབ་ཀྱང༌། སྒྲུབ་པའི་གཞན་སེལ་ལ་མ་ཁྱབ་པའི་
ཕྱིར་རོ། །དངོས་མེད་ཀྱི་གཞན་སེལ་ཡིན་ན། དགག་པའི་གཞན་སེལ་མ་ཡིན་དགོས་ཏེ།
དངོས་མེད་ཀྱི་གཞན་སེལ་ཡིན་ན། བློ་སེལ་ཡིན་དགོས། གཅིག་ཤོས་ལ་དེ་མིན་དགོས་
པའི་ཕྱིར་རོ། །གསུམ་པ་དབྱེ་བ་ལ། དངོས་པོའི་གཞན་སེལ་ལ། མངོན་ལྐོག་གི་དངོས་པོ་
ལ་བརྟེན་པའི་གཞན་སེལ་གཉིས། དང་པོ་ནི། རང་འཛིན་རྟོག་པ་འདྲེན་བྱེད་མངོན་སུམ་
གྱིས་དྲངས་པའི་རྟོག་པའི་ཡུལ་དུ་གྱུར་པའི་དོན་དམ་གྱི་རྣམ་པ་ལ་བྱེད། གཉིས་པ་དེ་ལ།
རྗེས་དཔག །ལོག་ཤེས། ཐེ་ཚོམ་གྱི་འཇུག་ཚུལ་ལས་ཕྱེ་བའི་གཞན་སེལ་གསུམ། གཉིས་
པའི་མཚན་གཞི་ལ། སྡེ་བདུན་རབ་གསལ་ལས། སྒྲ་རྟག་འཛིན་རྟོག་པ་ལ་སྒྲ་མི་རྟག་པ་
156



མཛ༣
རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
བཅད་པའི་སྒོ་ནས་སྒྲ་རྟག་པར་སྣང་བ་ལྟ་བུའོ། །ཞེས་གསུངས་པ་ནི། མི་འཐད་དེ། དབྱེ་
བ་གསུམ་པོ་དེ། དངོས་པོའི་གཞན་སེལ་གྱི་དབྱེ་བ་གང་ཞིག །གང་གི་མཚན་གཞི་དེ་དེ་
མིན་པའི་ཕྱིར་རོ། །དེས་ན་རིམ་བཞིན། བུམ་ལྡན་གྱི་གཞིར་བུམ་པ་ཡོད་པར་འཛིན་པའི་
རྗེས་དཔག་ལ་སྣང་བའི་བུམ་པ་ཡོད་པའི་དོན་སྤྱི་ལྟ་བུ་དང་། བུམ་པས་དག་པའི་ས་ཕྱོགས་
སུ་བུམ་པ་ཡོད་པར་འཛིན་པའི་རྟོག་པ་ལ་སྣང་བའི་བུམ་པ་ཡོད་པའི་དོན་སྤྱི་ལྟ་བུ་དང༌།
པུམ་པ་ཡོད་མེད་ཐེ་ཚོམ་ཟ་བའི་ཐེ་ཚོམ་ལ་སྣང་བའི་བུམ་པ་ཡོད་པའི་དོན་སྤྱི་ལྟ་བུའོ། །
དངོས་མེད་ལ་བརྟེན་པའི་བློའི་གཞན་སེལ་ལ་དབྱེ་ན་དགག་བྱ་ཤེས་བྱ་ལ་སྲིད་མི་སྲིད་
གཉིས་སོ། །བཞི་པ་གནད་བསྡུ་བ་ནི། བུམ་པའི་དོན་སྤྱི་དང་། བུམ་མིན་གྱི་དོན་སྤྱི་ལྟ་བུའི་
སྟེང་དུ། བློ་སེལ་སྤྱི་དང་། དབྱེ་བ་གཉིས་པོ་དེ་གཏན་ལ་ཕབ་པར་བྱ་སྟེ། བུམ་པའི་དོན་སྤྱི་
དེ་ལ། གཞན་སེལ། སེལ་བ། རྣམ་གཅོད། ཅེས་བྱ་སྟེ། བསལ་གཞི་བུམ་པའི་སྟེང་དུ།
སེལ་བྱེད་སྒྲ་དང་རྟོག་པས། བསལ་བྱ་བུམ་མིན་བསལ་བ་ལ་ལྟོས་ཏེ་བཞག་པའི་སྒོ་
བཏགས་ཡིན་པའི་ཕྱིར། དེའི་ཚེ་ན། སེལ་བྱེད་སྒྲ་རྟོག་དང་། བསལ་གཞི་བུམ་པ་ལྟ་བུ་ནི།
བགཞན་སེལ་མིན་ཏེ། རང་མཚན་ཡིན་པའི་ཕྱིར། བུམ་པ་བུམ་མིན་པ་སྟོང་ཙམ་ནི། གཞན་
སེལ་ཡིན་ཡང་། བློ་སེལ་མིན་ཏེ། ཡུལ་ཅན་སྒྲ་རྟོག་གིས་བསལ་བྱ་བསལ་བ་ལ་མ་ལྟོས་
པའི་ཕྱིར། །དེ་བཞིན་དུ་བུམ་པའི་དོན་སྤྱི་དེ་ལ་གཞན་ལྡོག་དང་ལྡོག་པ་ཞེས་བྱ་སྟེ། བུམ་
འཛིན་རྟོག་པ་ལ་བུམ་མིན་ལས་ལྡོག་པ་ལྟ་བུར་སྣང་བའི་ཕྱིར། དོན་སྤྱི་ཞེས་བྱ་སྟེ། དོན་ལྟོ་
ལྡིར་བ་ལྟ་བུའི་རྣམ་པར་སྣང་བའི་ཕྱིར། སྒྲ་སྤྱི་ཞེས་བྱ་སྟེ། ལྟོ་ལྡིར་བ་ལ་བུམ་པ་ཞེས་
བརྗོད་པའི་སྒྲ་རྟོག་གི་རྗེས་སུ་འབྲང་བའི་ཕྱིར། དེ་བཞིན་དུ་འདྲེས་པ་དང་འབྲེལ་བ་དང་
སྤྱི་མཚན་ཞེས་བྱ་སྟེ། བུམ་འཛིན་རྟོག་པ་ལ་བུམ་གསལ་རྣམས་གཅིག་ཏུ་འདྲེས་པ་ལྟ་བུར་
སྣང་བ་སོགས་ཀྱི་ཕྱིར་རོ། །བྱེ་བྲག་ཏུ་འདི་ལ་དངོས་པོའི་གཞན་སེལ་ལམ། ཡོད་པ་
གཞན་སེལ་ཞེས་བྱ་སྟེ། བུམ་འཛིན་རྟོག་པ་ལ་དོན་བྱེད་མི་ནུས་པ་བཅད་ནས། དོན་བྱེད་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ནུས་པ་བུམ་པ་ལྟ་བུའི་རྣམ་པར་སྣང་བའི་ཕྱིར་རོ། །དེ་ལ་དངོས་པོ་ལ་བརྟེན་པའི་གཞན་
སེལ་ཞེས་བྱ་སྟེ། དེ་འཇོག་པའི་གཞི་འམ་རྟེན་བུམ་པ་དེ་དངོས་པོ་ཡིན་པའི་ཕྱིར་རོ། །
གནད་དེ་བཞིན་དུ། བུམ་པ་མིན་པའི་དོན་སྤྱི་དེ་ལ། སྤྱིར་གཞན་སེལ་སོགས་སུ་འཇོག་
པའི་ཤེས་བྱེད་སྔ་མ་དང་འདྲ་ལ། བྱེ་བྲག་ཏུ་འདི་ལ་དངོས་མེད་ཀྱི་གཞན་སེལ་ཞེས་བྱ་སྟེ།
བུམ་པ་མིན་པ་འཛིན་པའི་རྟོག་པ་ལ། བུམ་པ་མིན་པ་དེ། དངོས་མེད་ཀྱི་རྣམ་པར་སྣང་
བའི་ཕྱིར་དང་། དངོས་མེད་ལ་བརྟེན་པའི་གཞན་སེལ་ཞེས་བྱ་སྟེ། འཇོག་གཞི་བུམ་མིན་དེ་
དངོས་མེད་ཡིན་པའི་ཕྱིར་རོ། །དེས་ན། བསལ་གཞི་བུམ་མིན་གྱི་སྟེང་དུ། སེལ་བྱེད་བུམ་
མིན་བརྗོད་པའི་སྒྲ་དང་རྟོག་པས་བསལ་བྱ་བུམ་པ་བསལ་བའི་ཚེ་ན་སེལ་བྱེད་སྒྲ་རྟོག་རང་
མཚན་ཡིན་པ་དང་། བསལ་གཞི་བུམ་མིན་མེད་དགག་ཡིན་པས་བློའི་གཞན་སེལ་དུ་མི་
རུང་ལ། སེལ་བྱེད་སྒྲ་རྟོག་གིས་བུམ་པ་བཅད་ཙམ་ལ་ལྟོས་ཏེ་བཞག་པའི་སྒྲ་སྤྱི་འམ་དོན་
སྤྱི་ནི། སྒྲའི་གཞན་སེལ་དང་བློའི་གཞན་སེལ་ཞེས་འཇོག་པ་ཡིན་ནོ། །དཔལ་འབུམ་ཕྲག་
གསུམ་པའི་དགོངས་པ་རྫོགས་པར་གྱུར་ཅིག །གཉིས་པ་དོན་རང་མཚན་གྱི་དངོས་པོ་
གཞན་སེལ་དང་དངོས་པོ་དོན་གཅིག་ཅིང་། དེ་ཡིན་ན་གཞན་སེལ་ཡིན་པས་ཁྱབ་བོ། །
གསུམ་པ་མེད་དགག་གི་གཞན་སེལ་འོག་ནས་འཆད། གཉིས་པ་དགག་བྱའི་སྒོ་ནས། མ་
ཡིན་དགག་གི་གཞན་སེལ་དང་། མེད་དགག་གི་གཞན་སེལ་གཉིས། དེ་གཉིས་ལ་མཚན་
ཉིད། རྣམ་གྲངས། མཚན་གཞི་དང་གསུམ་མོ། །དང་པོ་ནི། རང་གི་དགག་བྱ་བཀག་ཤུལ་
དུ་ཆོས་གཞན་སྒྲུབ་པ་དངོས་སུ་མི་འཕེན་པ་དང་། འཕེན་པ་དེ་གཉིས་ཀྱི་མཚན་ཉིད་དོ། །
གཉིས་པ་རྣམ་གྲངས་ནི། མ་ཡིན་དགག །མ་ཡིན་དགག་གི་གཞན་སེལ། སྒྲུབ་པའི་
གཞན་སེལ། སེལ་བའི་སྒྲུབ་པ། དགག་སྒྲུབ་གཉིས་ཚོགས་པ་དང་ལྔ་དོན་གཅིག །
མེད་དགག །མེད་དགག་གི་གཞན་སེལ། དགག་པའི་གཞན་སེལ། སེལ་བའི་དགག་པ།
དགག་རྐྱང་དང་ལྔ་དོན་གཅིག །དེ་ལྟར་འཐད་དེ། རང་འགྲེལ་ལས། དེས་ན་སེལ་བའི་ ་
158



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར། །
དགག་སྒྲུབ་གཉིས་དང་། མེད་དགག་མ་ཡིན་དགག་དོན་གཅིག་གོ །ཅེས་དང་། དཔེར་ན་
བུམ་པ་མེད་པ་དང་བུམ་པ་མེད་པའི་ས་ཕྱོགས་ལྟ་བུ་དགག་པ་རྐྱང་པ་དང༌། དགག་སྒྲུབ་
ཚོགས་པའོ། །ཞེས་བཤད་པའི་ཕྱིར།དེས་ན་རང་ལུགས་པ་ཁ་ཅིག་ཀྱང་། སྤྱི་མཚན་ཡིན་ན་
གཞན་སེལ་ཡིན་པའི་ཁྱབ་པ་བློར་མི་ཤོང་ཞིང་། སྒྲུབ་པ་ཡིན་ན་མ་ཡིན་དགག་ཡིན་པས་
ཁྱབ་པ་ལ་འཆོར་ཆོས་བྱེད་པ་ནི། རང་གཞན་གྱི་གྲུབ་མཐའི་རྣམ་དབྱེ་མ་ཕྱེད་ཅིང་། མ་
ཡིན་དགག་གི་གཞན་སེལ་ཅི་ལ་ཟེར་མིང་དོན་མ་འཕྲོད་པའི་རྣམ་འགྱུར་ཡིན་པས་སྨྲ་བ་
ཉུང་ན་མཛེས་སོ། །དེས་ནས་གཞན་སེལ་བརྟག་པའི་དངོས་བསྟན་གྱི་ཡོད་མེད་ཀྱི་གཞན་
སེལ་གཉིས་ཆར། བློ་སེལ་ཁོ་ན་ཡིན་པས་འདིའི་མེད་པ་གཞན་སེལ་དང་། མེད་དགག་གི་
གཞན་སེལ་འགལ་བ་ཁོ་ན་ཡིན་པའི་ཕྱིར་ན། དོན་གཅིག་ཏུ་འཁྲུལ་བར་དམིགས་ལ།
གཞན་སེལ་བརྟག་པ་འདིར་མེད་དགག་དང་མ་ཡིན་དགག་གཉིས་མི་འཆད་པ་ནི། མཚན་
ཉིད་བརྟག་པར། སྣང་བ་དངོས་པོའི་ཡུལ་ཅན་ཡིན། །སེལ་བ་ལ་ནི་དགག་སྒྲུབ་གཉིས། །
ཞེས་འཆད་པ་ལ་དགོངས་སོ་ཞེས་དཔལ་འབུམ་ཕྲག་གསུམ་པས། འཇམ་མགོན་ས་སྐྱ་
པའི་དགོངས་དོན་གསལ་བར་བྱེད་པ་འདི་ཁོ་བོས་བློ་གྲོས་ཀྱིས་རྟོགས་པ་ཡིན་ནོ། །དོན་དེ་
དག་ལ་བློ་ཆུང་གིས་དོགས་པ་འདི་ལྟར་སྤངས་དགོས་ཏེ། འོ་ན་དངོས་མེད་དངོས་མེད་དུ་
འཛིན་པའི་ཆོས་ཀྱི་སྟོང་བ་ཆོས་ཅན། བློ་སེལ་ཡིན་པར་ཐལ། དངོས་མེད་ཀྱི་གཞན་སེལ་
ཡིན་པའི་ཕྱིར་ཏེ། དངོས་མེད་ཀྱི་མེད་དགག་གི་གཞན་སེལ་ཡིན་པའི་ཕྱིར་རོ། ། །
ཡང་བུམ་པ་ཆོས་ཅན། བློ་སེལ་ཡིན་པར་ཐལ། དངོས་པོའི་གཞན་སེལ་ཡིན་པའི་
ཕྱིར་ཏེ། དོན་རང་མཚན་གྱི་གཞན་སེལ་གང་ཞིག །དོན་རང་མཚན་དང་དངོས་པོ་དོན་
གཅིག་པའི་ཕྱིར་ཟེར་ན། བརྡ་ཆད་ཀྱི་བཞག་མཚམས་མི་འདྲ་སྟེ། ཁྱོད་རང་ལ་དོན་རང་
མཚན་མིན་པའི་ཆོས་ཀྱིས་སྟོང་བ་ཆོས་ཅན། དོན་རང་མཚན་གྱི་གཞན་སེལ་ཡིན་པར་
ཐལ། དེའི་མེད་དགག་གི་གཞན་སེལ་ཡིན་པའི་ཕྱིར། ཡང་བུམ་པ་ཆོས་ཅན། མི་རྟག་པའི་
159



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གཞན་སེལ་ཡིན་པར་ཐལ། དོན་རང་མཚན་གྱི་གཞན་སེལ་གང་ཞིག །དེ་གཉིས་དོན་
གཅིག་པའི་ཕྱིར་རོ། །འདོད་ན། གཞན་སེལ་ཡིན་པར་ཐལ་ལོ། །ཞེས་སོགས་མཚུངས་སོ། །
ཡང་བུམ་པ་མེད་པའི་ས་ཕྱོགས་ཆོས་ཅན། མ་ཡིན་དགག་གི་གཞན་སེལ་ཡིན་པར་ཐལ།
མ་ཡིན་དགག་ཡིན་པའི་ཕྱིར། དེ་དེར་ཐལ། རང་འགྲེལ་ལས། དཔེར་ན་བུམ་པ་མེད་པ་
དང༌། བུམ་པ་མེད་པའི་ས་ཕྱོགས་ལྟ་བུ་དགག་པ་རྐྱང་པ་དང༌། དགག་སྒྲུབ་ཚོགས་པའོ། །
ཞེས་བཤད་པའི་ཕྱིར་རོ། །ཡང་བུམ་པའི་དོན་སྤྱི་ཆོས་ཅན། དགག་སྒྲུབ་གཉིས་ཀྱི་གཞི་
མཐུན་ཡིན་པར་ཐལ། དགག་སྒྲུབ་གཉིས་ཚོགས་པ་ཡིན་པའི་ཕྱིར་ཏེ། མ་ཡིན་དགག་ཡིན་
པའི་ཕྱིར་ཟེར་ན། སྔ་མ་དེའི་གཞུང་དེ་ལྟར་བཤད་པའི་ཕྱིར་ལ་མ་ཁྱབ་སྟེ། ལུང་དེའི་དོན་ནི།
སེལ་ངོའི་བུམ་པ་མེད་པའི་ས་ཕྱོགས་དེ་མ་ཡིན་དགག་གི་མཚན་གཞིར་བསྟན་པ་ཡིན་པའི་
ཕྱིར་ཏེ། སེལ་ངོའི་སྒྲུབ་པ་ངོས་འཛིན་པའི་སྐབས་ཡིན་པའི་ཕྱིར། ཐལ་འགྱུར་གཉིས་པ་
དེ་ལ། རྟོག་སྙིང་ལས། འདོད་ལན་མཛད་ཀྱང་རང་ལུགས་ལ་མ་ཁྱབ་སྟེ། དགག་སྒྲུབ་
གཉིས་ཚོགས་པའི་དོན་ནི། དགག་པ་བཅད་པ་དང༌། ཆོས་གཞན་འཕངས་པ་གཉིས་
ཚོགས་པ་ལ་འཇོག་པའི་ཕྱིར་རོ། །
ཡང་རི་བོང་རྭའི་དོན་སྤྱི་ཆོས་ཅན། དངོས་པོའི་གཞན་སེལ་ཡིན་པར་ཐལ། བློའི་
གཞན་སེལ་ཡིན་པ་གང་ཞིག །དངོས་པོ་དེ་ལ་བརྟེན་པའི་གཞན་སེལ་མ་ཡིན་པའི་ཕྱིར།
འདོད་ན་དེ་ཆོས་ཅན། ཁྱོད་གཞན་སེལ་དུ་འཇོག་པའི་གཞིར་གྱུར་པའི་དངོས་པོ་ཡོད་པར་
ཐལ་ལོ་ཟེར་ན། འདིར་མ་ཁྱབ་བྱས་ན་ལེགས་ཏེ། དངོས་པོ་ལ་རྟེན་པའི་གཞན་སེལ་གྱི་སྒྲ་
བཤད་ན་དེ་ལྟར་ཡིན་ཀྱང༌། སྒྲ་བཤད་ལ་ཁྱབ་པ་འཆའ་བ་མི་རིགས་པའི་ཕྱིར་རོ། །རྟགས་
ཕྱི་མ་མ་གྲུབ་ན། དེ་ཆོས་ཅན། །ཁྱོད་མེད་པ་གཞན་སེལ་ཡོད་པ་གཅོད། ཅེས་པའི་སྐབས་
ནས་དངོས་སུ་བསྟན་པའི་གཞན་སེལ་ཡིན་པར་ཐལ། དེའི་ཕྱིར། འདོད་ན་རི་བོང་རྭ་
འཛིན་པའི་རྟོག་པ་ལ་རི་བོང་རྭ་དངོས་མེད་ཀྱི་རྣམ་པར་སྣང་བར་ཐལ་ལོ། ། །
160 །



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
ཡང་རང་གི་སྒྲུབ་བྱེད་ནི། སྤྱི་མཚན་ཡིན་ན། གཞན་སེལ་ཡིན་པས་ཁྱབ་པར་ཐལ།
ཤེས་བྱ་དེ། གཞན་སེལ་ཡིན་པའི་ཕྱིར་རོ། །མ་གྲུབ་ན། དེ་ཆོས་ཅན། ཁྱོད་གཞན་སེལ་
ཡིན་པར་ཐལ། ཁྱོད་མ་ཡིན་དགག་གི་གཞན་སེལ་ཡིན་པའི་ཕྱིར་ཏེ། སེལ་བའི་སྒྲུབ་པ་
ཡིན་པའི་ཕྱིར་ཏེ། ཁྱོད་སྒྲུབ་པ་གང་ཞིག །ཁྱོད་སྣང་བའི་སྒྲུབ་པ་མ་ཡིན་པའི་ཕྱིར། ཡང་དེ་
ཆོས་ཅན། ཁྱོད་མ་ཡིན་དགག་གི་གཞན་སེལ་ཡིན་པར་ཐལ། ཁྱོད་མ་ཡིན་དགག་ཡིན་
པའི་ཕྱིར་ཏེ། མ་ཡིན་དགག་དང་། མེད་དགག་གང་རུང་གང་ཞིག །མེད་དགག་མ་ཡིན་
པའི་ཕྱིར། དང་པོ་དེར་ཐལ། སྤྱི་མཚན་ཡིན་པའི་ཕྱིར། དེས་ན། གཞན་སེལ་ཡིན་ན། མ་
ཡིན་དགག་གི་གཞན་སེལ་དང་མེད་དགག་གི་གཞན་སེལ་གང་རུང་ཡིན་པས་ཁྱབ་སྟེ། དེ་
ཡིན་ན། མ་ཡིན་དགག་དང་མེད་དགག་གང་རུང་ཡིན་དགོས་པའི་ཕྱིར་རོ། །བློའི་གཞན་
སེལ་ཡིན་ན། མ་ཡིན་དགག་གི་གཞན་སེལ་ཡིན་དགོས་ཀྱང་། མ་ཡིན་དགག་གི་གཞན་
སེལ་ཡིན་ན། དེ་ཡིན་མི་དགོས་ཏེ། དེ་ཡིན་ན་དངོས་པོའི་གཞན་སེལ་དང་། དངོས་མེད་
ཀྱི་གཞན་སེལ་གང་རུང་ཡིན་དགོས་པའི་ཕྱིར་རོ། །མ་གྲུབ་ན་ཤེས་བྱ་སོགས་ཆོས་ཅན་
གྱིས་ཤོག །ཡང་ཤེས་བྱའི་དོན་སྤྱི་ཆོས་ཅན། དངོས་པོའི་གཞན་སེལ་ཡིན་པར་ཐལ། བློ་
སེལ་གང་ཞིག །དངོས་མེད་ཀྱི་གཞན་སེལ་མ་ཡིན་པའི་ཕྱིར། འདོད་ན། ཤེས་བྱ་འཛིན་
པའི་རྟོག་པ་ལ་ཤེས་བྱ་དངོས་པོའི་རྣམ་པར་སྣང་བོར་ཐལ་ལོ། །ཕྱི་མ་མ་གྲུབ་ན་དེ་ཆོས་
ཅན། ཁྱོད་དེ་མ་ཡིན་པར་ཐལ། ཁྱོད་དངོས་པོ་དང་དངོས་མེད་གཉིས་ཀ་ལ་བརྟེན་པའི་
གཞན་སེལ་ཡིན་པའི་ཕྱིར་ཟེར་ན། འདིར་མ་ཁྱབ། བརྟེན་ཕྱིར་སྤྱི་དེའང་རྣམ་པ་གསུམ། །
ཞེས་པ་ནི། རྟེན་ཆོས་ཅན་དེ་ལ་མཐའ་གཅིག་ཏུ་དངོས་པོ་ཡིན་པས་ཁྱབ་པ་དང་། དངོས་
མེད་ཡིན་པས་ཁྱབ་པ་དང་དེ་གཉིས་ཀའི་ཆ་ཡོད་པ་དང་གསུམ་ཡོད་པའི་རྒྱུ་མཚན་གྱི་
གསུམ་དུ་ཕྱེ་ཡང་། བསྡུས་ན་དངོས་པོ་ཡིན་མིན་གཉིས་སུ་འདུས་པའི་ཕྱིར་ཏེ། དངོས་པོ་
དང་དངོས་མེད་ཀྱི་གཞན་སེལ་གཉིས་སུ་འདུས་པར་རིགས་གཏེར་ལས་བཤད་པའི་ཕྱིར།
161



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དེ་དག་ཀྱང་སྡོམ་གྱིས་སྡུས་ན། རིགས་གཏེར་འགྲེལ་མཛད་གོ་ཤཱཀ་རྣམ་གཉིས་
ཀྱིས། །དངོས་དང་དངོས་མེད་གཞན་སེལ་རྣམ་གཉིས་པོ། །སྒྲུབ་དང་དགག་པའི་གཞན་
སེལ་སོ་སོ་རུ། །ངེས་པར་འཆད་ཅེས་གསུངས་དབྱངས་གཅིག་ཏུ་བསྒྲགས། །འདུས་མ་
བྱས་གསུམ་ཤེས་བྱ་གཞལ་བྱ་སོགས། །རྩོད་གཞིར་གཟུང་ནས་གང་ཡིན་དཔྱད་པའི་ཚེ། །
ལན་གྱིས་བཟློག་མེད་འཁོར་གསུམ་འབྱུང་བའི་ཕྱིར། །ཁྱེད་ཀྱི་གྲུབ་མཐའི་རྩ་བ་མ་ཞིག་
གམ། །མ་ཡིན་དགག་ལ་སེལ་ངོའི་དངོས་པོ་ཡིས། །ཁྱབ་ཅེས་སྨྲ་ན་འབྲེལ་མེད་བཅུད་
ཀྱིས་མྱོས། །དེ་སྐད་མིན་ན་སེལ་བའི་སྒྲུབ་པ་ཀུན། །དངོས་པོའི་གཞན་སེལ་ཡིན་པའི་
དམ་བཅའ་ཞིག །ཁྱོད་ཀྱིས་མ་ཡིན་དགག་པའི་གཞན་སེལ་ཀུན། །དགག་བྱ་མེད་དགག་
ཁོ་ན་གཅོད་བཞེད་ན། །བུམ་མེད་ས་ཕྱོགས་ཡུལ་ཅན་སྒྲ་རྟོག་དེས། །དགག་བྱ་བུམ་པ་
བཅད་པ་མ་གཟིགས་སམ། །དགག་བྱ་དངོས་དང་དངོས་མེད་གཉིས་གཅོད་པའི། །དགག་
སྒྲུབ་གཉིས་ཚོགས་སེལ་བའི་ཡུལ་ཅན་ལ། །དགག་སྒྲུབ་གཉིས་ཀའི་རྣམ་པ་འཆར་རམ་
ཞེས། །དྲིས་ན་ལན་བཟློག་མཁས་པ་ཡོད་དམ་ཅི། །འདུས་མ་བྱས་གསུམ་ཤེས་གཞལ་ལ་
སོགས་པ། །མེད་དགག་ཁོ་ནར་འཆད་ཅིང་སྒྲུབ་པ་ལ། །རང་མཚན་ཁོ་ནས་ཁྱབ་ཅེས་སྨྲ་
ནུས་ན། །ཁྱོད་ཀྱི་དམ་བཅའི་རྩ་བ་ཉམས་པ་མེད། །དེ་སྐད་ཁྱོད་ཀྱིས་སྨྲ་བར་མ་ནུས་ཕྱིར། །
ལུང་རིགས་ཁས་བླངས་འགལ་བ་རྣམ་གསུམ་གྱིས། །ཕ་རོལ་གྲུབ་མཐའི་རྩ་བ་འཇོམས་
བྱེད་པ། །དཔྱོད་ལྡན་མཁས་པ་ཁོ་ནའི་རྣམ་ཐར་ཡིན། །གཞན་སེལ་མཐའ་དག་དགག་པ་
རྣམ་གཉིས་ཀྱི། །སེལ་བར་འདུས་ཀྱང་དེ་གཉིས་རྣམ་གཞག་ནི། །རབ་བྱེད་བརྒྱད་པར་
བསྡུས་ཏེ་འཆད་པའི་ཕྱིར། །སྐབས་འདིར་མེད་དགག་གཞན་སེལ་བཤད་པ་མིན། །དེ་
ཕྱིར་ཡོད་མེད་གཞན་སེལ་རྣམ་པ་གཉིས། །སྒྲ་བློའི་གཞན་སེལ་ཁོ་ནས་ཕྱེ་བའི་ཕྱིར། །
དངོས་མེད་གཞན་སེལ་མེད་དགག་གཞན་སེལ་དུ། །འཆད་པར་བྱེད་རྣམས་རྣམ་པར་
འཁྱམས་མིན་ནམ། །བསལ་གཞི་དོན་གྱི་གཞན་སེལ་བུམ་པ་ལ། །སེལ་བྱེད་སྒྲ་རྟོག་
162



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་གཞན་སེལ་བརྟག་པ་རབ་བྱེད་བཞི་པའི་ལེགས་བཤད་ཉི་མའི་འོད་ཟེར།
གཉིས་ལ་ལྟོས་མིན་པས། །བསལ་བྱ་བུམ་མིན་རྣམ་པར་གསལ་ཙམ་དེ། །མེད་དགག་
གཞན་སེལ་ཞེས་བྱར་འདོད་པ་སྟེ། །སེལ་བྱེད་བུམ་པའི་སྒྲ་དང་རྣམ་རྟོག་གིས། །བསལ་བྱ་
བུམ་མིན་བཅད་པའི་སྒྲོ་བཏགས་ཆ། །སྒྲ་དང་བློའི་གཞན་སེལ་ཡིན་ནོ་ཞེས། །འབུམ་ཕྲག་
གསུམ་པ་དགྱེས་པའི་ལེགས་བཤད་ཡིན། །
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་
གཞན་སེལ་བརྟག་པ་སྟེ་རབ་བྱེད་བཞི་པའི་རྣམ་པར་བཤད་པ་འདི་ནི། དབྱངས་ཅན་
གསུང་གི་བདུད་རྩི་སྙིང་ལ་འཕོས་ཤིང་། འཇམ་པའི་རྡོ་རྗེའི་ཕྱག་གིས་འཁྱུད་པ་སྙན་ཚིག་
སྨྲ་བ་ཀླུ་སྒྲུབ་ཅེས་བགྱིས་པས་དཔལ་མཉན་ཡོད་བྱ་རྒོད་གཤོངས་ཆོས་ཀྱི་མདུན་ས་ཆེན་
པོ་བཀྲ་ཤིས་གསེར་ཁང་གི་བྱ་འདབ་ཚེ་རིང་གུར་ཁང་འཆི་མེད་ལྷའི་དགའ་ཚལ་དུ་སྦྱར་བ།
འདིས་ཀྱང་བློ་གསལ་རྣམས་ཀྱི་རྣམ་དཔྱོད་ཡར་ལྡན་དུ་གྱུར་ཅིག །
163



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
༄༅། །རབ་བྱེད་ལྔ་པའི་འགྲེལ་པ་ཆད་པར་བརྗོད་བྱ་རྗོད་བྱེད་ཀྱི་
རྣམ་གཞག་ཟུར་དུ་ཕྱུང་བ་འདིར་བཅུག་པ་ལགས། །
སྒྲ་དང་རྟོག་པའི་འཇུག་ཚུལ་ཀུན། །དོན་གྱི་དབང་གིས་མ་ཡིན་པར། །བརྗོད་འདོད་
དབང་གིས་ཕར་བཞག་པར། །སྟོན་མཛད་རྗེ་བཙུན་རྒྱལ་གྱུར་ཅིག །
གསུམ་པ་བརྗོད་བྱ་རྗོད་བྱེད་ཀྱི་རྣམ་གཞག་འཆད་པ་ལ་གསུམ། སྦྱོར་ཚུལ་གཞན་
གྱི་འདོད་པ་དགག །བརྗོད་ཚུལ་རང་གི་འཐད་པ་བརྗོད། དེ་ལ་གཞན་གྱི་ཀླན་ཀ་སྤངས་
པའོ། །དང་པོ་ལ་གཉིས། རང་མཚན་ཁོ་ནར་བརྡ་སྦྱོར་དགག །སྤྱི་མཚན་ཁོ་ནར་བརྡ་སྦྱོར་
དགག་པའོ། །དང་པོ་ལའང་ཕྱི་དོན་རང་མཚན་དང་ཤེས་པ་རང་མཚན་ལ་བརྡ་སྦྱོར་བ་
དགག་པ་གཉིས་ཀྱི་དང་པོ་ལ། བརྡ་སྤྲོད་པ་ན་རེ། ལྟོ་ལྡིར་བ་ལ་བུམ་པའི་བརྡ་སྦྱོར་བའི་ཚེ་
འཆད་དུས་སོང་ཚོད་ལ་ཡང་བུམ་པ་རང་མཚན་པ་རྐྱང་པ་ལ་བརྡ་སྦྱར་བར་སོང་སྟེ། བུམ་
པ་འོན་ཅིག་ཅེས་པ་ན་ཆུ་སྐྱོར་བའི་བྱ་བ་བྱེད་པ་དེ་ཉིད་ལེན་པའི་ཕྱིར་ཞེས་ཟེར་རོ། །འདི་
འགོག་པ་ལ། ལྟོ་ལྡིར་བའི་རང་མཚན་ཆོས་ཅན། འཆད་པའི་ཚེ་ན་སོང་ཚོད་ལ་ཁྱོད་ཁོ་ན་
ལ་བུམ་པའི་བརྡ་སྦྱར་བ་མ་ཡིན་པར་ཐལ། ཁྱོད་མཐའ་ཡས་པས་བརྡ་སྦྱར་མི་ནུས་པའི་
ཕྱིར། ཡང་བརྡ་དུས་ཀྱི་ལྟོ་ལྡིར་བ་ཆོས་ཅན། སོང་ཚོད་ལ་ཁྱོད་ཁོ་ན་ལ་བརྡ་སྦྱར་བ་མ་ཡིན་
པར་ཐལ། ཐ་སྙད་ཀྱི་ཚེ་ཁྱོད་འགགས་ནས་མེད་པས་བརྡ་སྦྱར་བ་ལ་དགོས་པ་ཡང་མེད་
པའི་ཕྱིར། ཡང་། འདས་མ་འོངས་པའི་བུམ་པ་ཆོས་ཅན། བུམ་པ་ཞེས་བརྗོད་པའི་བརྡ་
164



རབ་བྱེད་ལྔ་པའི་འགྲེལ་པ་ཆད་པར་བརྗོད་བྱ་རྗོད་བྱེད་ཀྱི་རྣམ་གཞག་ཟུར་དུ་ཕྱུང་བ་འདིར་བཅུག་པ།
ལས་ཁྱོད་གོ་བར་མི་ནུས་པར་ཐལ། བུམ་པའི་བརྡ་དེ་བུམ་པ་རང་མཚན་ཁོ་ན་ལ་སྦྱོར་བ་
པགང་ཞིག །ཁྱོད་གཉིས་རང་མཚན་མ་ཡིན་པའི་ཕྱིར། ཡང་། བུམ་པ་གསལ་བར་སྣང་བའི་ ་
མིག་ཤེས་སྐྱེད་པ་ལ། མིག་དབང་གཟུགས་ཅན་པ་དགོས་པ་མེད་པར་ཐལ། བུམ་པ་ཞེས་
པའི་སྒྲ་ལས་བུམ་པ་གསལ་བར་སྣང་བའི་བློ་སྐྱེད་ནུས་པའི་ཕྱིར་ཏེ། སྒྲ་དེས་བུམ་པ་རང་
མཚན་ཁོ་ན་དངོས་སུ་བརྗོད་པའི་ཕྱིར། རྟགས་དངོས།
ཡང་། བུམ་པ་དང་ལྟོ་ལྡིར་བའི་མིང་དོན་གྱི་འབྲེལ་པ་དེ་ཚུར་མཐོང་མིག་ཤེས་ཀྱི་
གཟུང་བྱར་ཐལ། དེ་བུམ་འཛིན་རྟོག་པའི་དངོས་ཡུལ་གང་ཞིག །མིག་ཤེས་དེ་རྟོགས་པ་
ཡིན་པའི་ཕྱིར། འདོད་ན་མ་ཡིན་པར་ཐལ། སྤྱི་མཚན་ཡིན་པའི་ཕྱིར། ཡང་ལྟོ་ལྡིར་བ་
འདིའི་མིང་ནི་བུམ་པ་ཞེས་བྱའོ་ཞེས་མིང་དོན་སྦྱོར་བའི་རིག་པ་ཆོས་ཅན། མིག་ཤེས་མ་
ཡིན་པར་ཐལ། དཔྱོད་པ་ཡིན་པས་སེལ་འཇུག་ཏུ་གཏོགས་པའི་ཕྱིར། ཡང་མིག་ཤེས་ལ་
ལྟོ་ལྡིར་བ་བསྟན་ནས་བུམ་པའི་བརྡ་སྦྱོར་ཡང་བུམ་པའི་བརྡ་ཆོས་ཅན། ཁྱོད་ལྟོ་ལྡིར་བ་
རང་མཚན་རྐྱང་པ་ལ་སྦྱར་བ་མ་ཡིན་པར་ཐལ། ཁྱོད་ཐ་སྙད་ཀྱི་དུས་སུ་བུམ་པ་གོ་བའི་
ཆེད་དུ་སྦྱར་བས་སོང་ཚོད་བུམ་པའི་དོན་སྤྱི་ལ་བརྡ་སྦྱར་བར་སོང་བའི་ཕྱིར། ཡང་སྔ་མ་དེ་
ལྟར་མ་ཡིན་ན། བུམ་པའི་བརྡ་དོན་མི་ཤེས་པའི་བྱིས་པས་ཀྱང་། ལྟོ་ལྡིར་བ་འདི་ནི་བུམ་
པའོ་ཞེས་རྟོགས་ནུས་པར་ཐལ། བྱིས་པའི་རྒྱུད་ཀྱི་མིག་ཤེས་དེས་བུམ་པའི་མིང་དོན་གྱི་
འབྲེལ་པ་འཛིན་པའི་ཕྱིར། རྟགས་དངོས་ཞེས་པའི་རིགས་པའི་རྣམ་གྲངས་བདུན་ཙམ་
འཆད་པ་ལ། བུམ་པ་ལ་སོགས་དོན་རང་མཚན། །བརྗོད་བྱ་ཡིན་ཞེས་འགའ་ཞིག་སྨྲ་ཞེས་
པ་ནས། དབང་པོས་སྒྲ་དང་འབྲེལ་བའི་དོན། །འཛིན་ན་བརྡ་མེད་ཀྱང་རྟོགས་འགྱུར་ཞེས་
པའི་བར་བློ་ཀ་ལྔའོ། །དེ་ལ་ཁོ་ན་རེ། ལྟོ་ལྡིར་བ་འདི་ནི་བུམ་པའོ་ཞེས་བླང་དོར་གྱི་རྣམ་
དབྱེ་མི་ཤེས་པར་ཐལ། མིག་ཤེས་ཀྱིས་ལྟོ་ལྡིར་བ་མཐོང་ཡང་བུམ་པའོ་སྙམ་དུ་མི་འཛིན།
རྟོག་པས་དེ་ལྟར་འཛིན་ཡང་ལྟོ་ལྡིར་བ་མངོན་སུམ་དུ་མི་མཐོང་བའི་ཕྱིར་ཞེ་ན། འདིའི་
ཆེད་དུ་སྦྱར་ན། བུམ་པའི་བརྡ་ད་ བྱས་པའི་རྒྱུད་ཀྱི་མཛེགས་པའི་རྣམ་ག་ལ་ཞིག་སྒྲ་ཞེས་
165



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དངོས་ལན་ནི། དབང་ཤེས་ལྐུགས་པ་མིག་ཅན་འདྲ་ཞེས་སོགས་ཀྱིས་བཏབ་ཟིན་ལ།
འདིར་ནི་ལྟོ་ལྡིར་བ་མཐོང་བའི་མིག་ཤེས་དང་། བུམ་འཛིན་རྟོག་པ་གཉིས་གཅིག་ཏུ་
འཁྲུལ་པའི་རྒྱུ་མཚན་ཡོད་དེ། དེ་གཉིས་ཡུལ་གཅིག་ལ་ཅིག་ཆར་དུ་འཇུག་པའམ། རིམ་
གྱིས་འཇུག་ཀྱང་འཇུག་པ་མྱུར་བའི་རྒྱུ་མཚན་གྱིས་འཁྲུལ་བའི་ཕྱིར་རོ་ཞེས་འཆད་པ་ལ།
རྟོག་བཅས་རྟོག་པ་མེད་པའི་ཡིད། །ཅེས་སོགས་ཤློ་ཀ་གཉིས་སོ། །གཉིས་པ་རང་མཚན་
ཁོ་ན་ལ་བརྡ་སྦྱོར་བ་དགག་པ་ནི། ཤེས་པ་རང་གི་མཚན་ཉིད་ཡིན། །དེས་ན་དེ་ལ་བརྡར་
མི་རུང་། །ཞེས་སོགས་སོ། ། །
གཉིས་པ་སྤྱི་མཚན་ཁོ་ན་ལ་སྦྱོར་བ་དགག་པ་ལ་གཉིས། དོན་སྤྱི་ཁོ་ནར་སྦྱོར་བ་
དགག །སྒྲ་སྤྱི་ཁོ་ནར་སྦྱོར་བ་དགག་པའོ། །དང་པོ་ནི། བྱེ་བྲག་པ་ན་རེ། བུམ་པ་ཞེས་པའི་
བརྡ་དེ་བུམ་པ་རང་མཚན་པ་རྐྱང་པ་ལ་སྦྱོར་བ་མིན་ཏེ། བུམ་གསལ་ཀུན་ལ་རྗེས་སུ་འགྲོ་
བའི་རིགས་སྤྱིའམ་དོན་དམ་དོན་ལ་གྲུབ་པ་དེ་ཁོ་ན་ལ་སྦྱོར་བའི་ཕྱིར་ཟེར་ན། དེ་དགག་
པ་ལ། བུམ་པའི་སྤྱི་དོན་ལ་གྲུབ་པ་ཆོས་ཅན། ཁྱོད་ལ་བུམ་པའི་བརྡ་སྦྱོར་བ་མི་འཐད་པར་
ཐལ། ཁྱོད་མེད་པས་ཁྱོད་ལ་བུམ་པའི་བརྡ་སྦྱོར་མི་ནུས་པའི་ཕྱིར་དང་། ཁྱོད་རྐྱང་པ་ལ་
བརྡ་སྦྱར་བས་བུམ་པ་གོ་བའི་དགོས་པ་ཡང་མེད་པའི་ཕྱིར་རོ། །གལ་ཏེ་བུམ་སྤྱི་དང་
འབྲེལ་བའི་བུམ་པ་རང་མཚན་ལ་བརྡ་སྦྱོར་བ་སྐྱོན་མེད་དོ་ཟེར་ན། འོ་ན་བུམ་སྤྱི་དང་
འབྲེལ་བ་ཞེས་པའི་ཚིག་ལ་སྐྱབས་མ་བཅོལ་བར། བུམ་པ་རང་མཚན་ལ་བརྡ་སྦྱར་ན་སྐྱོན་
ཅི་ཡོད། གལ་ཏེ་དེ་མཐའ་ཡས་སོ། །



༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས། འབྲེལ་པ་བརྟག་པའི་རབ་ཏུ་བྱེད་པ་སྟེ།
རབ་ཏུ་བྱེད་པ་དྲུག་པའི་རྣམ་པར་བཤད་པའོ། །
དགག་སྒྲུབ་ཤར་གྱི་ཐང་ཆེན་ལ་འཛེགས་པའི། །འགལ་འབྲེལ་ཉི་ཟླའི་སྣང་བྱེད་ཁ་
ལོ་པས། །དད་པའི་མདོངས་མཐོ་རྣམ་དཔྱོད་གཙུག་ཕུད་ཅན། །དགའ་བའི་གར་བྱེད་
མགྲིན་རྔའི་གཟེངས་བསྟོད་ཅིག །
བཞི་པ་འབྲེལ་བ་དང་འགལ་བ་རྟོགས་ཚུལ་ལ་གཉིས། མཚམས་སྦྱར་བས་མདོར་
བསྟན། སོ་སོའི་རྣམ་གཞག་རྒྱས་པར་བཤད་པའོ། །དང་པོ་ནི། ཚད་མའི་མཚན་ཉིད་
འཆད་པའི་སྔོན་དུ་འགལ་འབྲེལ་གྱི་རྣམ་གཞག་བཤད་པ་ཆོས་ཅན། དགོས་པ་ཡོད་དེ།
དགག་བྱ་འགོག་པ་དང་བསྒྲུབ་བྱ་སྒྲུབ་པ་ཁྱོད་ལ་རག་ལས་པའི་ཕྱིར་ཞེས་འཆད་པ་ནི།
དགག་དང་སྒྲུབ་པ་ཇི་སྙེད་པ། །ཞེས་སོགས་བློ་ཀ་གཅིག་གོ ། །
གཉིས་པ་ལ་གཉིས། འབྲེལ་བའི་རྣམ་གཞག་རྒྱས་པར་བཤད། འགལ་བའི་རྣམ་
གཞག་རྒྱས་པར་བཤད་པའོ། །དང་པོ་ལ་གསུམ། དོན་ལ་འབྲེལ་བ་དགག །བློ་ངོར་
འབྲེལ་བ་སྒྲུབ། འབྲེལ་བ་ངེས་བྱེད་ཀྱི་ཚད་མ་བཤད་པའོ། །དང་པོ་ལ་གཉིས། སྤྱིར་
དགག །སོ་སོར་དགག་པའོ། །དང་པོ་ནི། ཤེས་བྱ་ཆོས་ཅན། དོན་ལ་འབྲེལ་བ་མ་གྲུབ་སྟེ།
དོན་ལ་འབྲེལ་བའི་ངོ་བོ་མ་གྲུབ། མཚན་ཉིད་མ་གྲུབ། སྒྲ་དོན་མ་གྲུབ་པའི་ཕྱིར། དང་པོ་
167



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གྲུབ་སྟེ། དོན་ལ་དངོས་པོའི་ཆོས་ཐ་དད་པ་གཉིས་གཅིག་ཡིན་པ་མི་སྲིད་ཅིང༌། ཆོས་
གཅིག་ཉིད་ལ་འབྲེལ་བའི་ཐ་སྙད་མི་འཐད་པའི་ཕྱིར་དང་། དངོས་མེད་རང་གི་ངོ་བོས་མ་
གྲུབ་པ་ལ་དངོས་འབྲེལ་དོན་ལ་གྲུབ་པ་དེ་བས་ཀྱང་མི་འཐད་པའི་ཕྱིར་རོ། །རྟགས་
གཉིས་པ་གྲུབ་སྟེ། ཆོས་གང་ཞིག་ཆོས་གཞན་འབྲེལ་ཡུལ་དུ་མི་འདོར་བ་དེ། འབྲེལ་བ་
སྤྱིའི་མཚན་ཉིད་དུ་བཞག་དགོས་པ་གང་ཞིག །དོན་དམ་པར་དངོས་པོ་མ་འདྲེས་པར་
གནས་ཤིང་། དངོས་མེད་ལ་གདོད་མའི་ངོ་བོ་མ་གྲུབ་པས་མཚན་ཉིད་དེ་མི་ཚང་བའི་
ཕྱིར་རོ། །རྟགས་གསུམ་པ་གྲུབ་སྟེ། འབྲེལ་བའི་སྐད་དོད། སམ་བནྡྷ་ཞེས་པ་ཡང་དག་
པར་བཅིངས་པའམ། པྲ་ཏི་བནྡྷ་ཞེས་པ་སོ་སོར་བཅིངས་པ་ཞེས་པའི་དོན་ཡིན་པ་གང་ཞིག །
དོན་དམ་པར་དངོས་པོ་དང་དངོས་མེད་གང་ལ་ཡང་སྒྲ་དོན་དེ་མི་ཚང་བའི་ཕྱིར་ཞེས་འཆད་
པ་ལ། ཆོས་གཉིས་གཅིག་ལ་མི་སྲིད་ཅིང་། །གཅིག་ལ་འབྲེལ་པ་མི་སྲིད་པས། །ཞེས་
སོགས་ཤློ་ཀ་གསུམ་མོ། །
གཉིས་པ་སོ་སོར་དགག་པ་ལ་གསུམ། དོན་ལ་བདག་གཅིག་འབྲེལ་བ་དགག །
དོན་ལ་དེ་བྱུང་འབྲེལ་བ་དགག །དེ་ལས་གཞན་པའི་འབྲེལ་པ་མེད་པར་བསྟན་པའོ། །
དང་པོ་ནི། ཤེས་བྱ་ཆོས་ཅན། བྱས་མི་རྟག་གི་འབྲེལ་བ་དོན་ལ་མ་གྲུབ་སྟེ། བྱས་མི་རྟག་
གཉིས་དོན་ལ་ཐ་དད་དུ་མ་གྲུབ་པ་གང་ཞིག །ཐ་དད་སོ་སོ་བ་གཉིས་མིན་པ་ལ་འབྲེལ་བ་
མི་འཐད་པའི་ཕྱིར། དང་པོ་གྲུབ་སྟེ། བྱས་མི་རྟག་གཉིས་དངོས་པོར་གྱུར་པའི་དབྱེར་མེད་
ཀྱི་བདག་ཉིད་གཅིག་ཡིན་པའི་ཕྱིར་རོ། །ཞེས་པའི་དགག་པ། དགག་ལན་དང་བཅས་པ་
འཆད་པ་ལ། བདག་གཅིག་པ་ལ་ཆོས་གཉིས་མེད། །ཞེས་སོགས་ཤློ་ཀ་གསུམ་མོ། །
གཉིས་པ་དོན་ལ་དེ་བྱུང་འབྲེལ་དགག་པ་ལ་གཉིས། རྒྱུ་འབྲས་རྫས་ལ་འབྲེལ་བ་དགག །
རྒྱུ་འབྲས་རིགས་ལ་འབྲེལ་བ་དགག་པའོ། །དང་པོ་ནི་ཤེས་བྱ་ཆོས་ཅན། དོན་ལ་མེ་དུ་
གཉིས་ལ་དེ་བྱུང་འབྲེལ་མ་གྲུབ་སྟེ། མེ་དུ་གཉིས་དུས་མཉམ་ན་དེ་འབྱུང་འབྲེལ་མི་འགྲུབ།



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
སྔ་ཕྱི་ཡོད་ན་གཅིག་དངོས་པོར་ཡོད་དུས་གཅིག་ཤོས་དངོས་པོར་མེད་པའི་ཕྱིར། གལ་ཏེ་
ཁོ་ན་རེ། སྐྱོན་མེད་དེ། མེ་ལ་མ་ལྟོས་པའི་དུ་བ་རྐྱང་པ་ལ་དེ་བྱུང་འབྲེལ་གྲུབ་པའི་ཕྱིར་
ཟེར་ན། འོ་ན་དུ་བ་དེ། དུ་ལྡན་ལ་ལ་མེ་ཡོད་པར་བསྒྲུབ་པའི་རྟགས་ཡང་དག་མིན་པར་
ཐལ། དུ་བ་དེ་མེ་ལ་མ་ལྟོས་པའི་ཕྱིར། རྟགས་དངོས། གལ་ཏེ་ཁོ་ན་རེ། དོན་ལ་མེ་དུའི་
འབྲེལ་བ་གྲུབ་སྟེ། དོན་ལ་དུ་བ་དེ་མེ་ལ་ལྟོས་པའི་ཕན་གདགས་བྱ་ཡིན་པའི་ཕྱིར་ཟེར་ན།
དོན་དམ་པར་མེ་དུ་གཉིས་ཕན་གདགས་བྱ་འདོགས་བྱེད་མ་ཡིན་པར་ཐལ། མེ་དུ་གཉིས་
གཅིག་དངོས་པོར་གྲུབ་དུས་གཅིག་ཤོས་དངོས་པོར་མེད་པའི་ཕྱིར། ཡང་ཁོ་ན་རེ། དོན་
དམ་པར་དུ་བ་དེ་མེ་ལ་འབྲེལ་བ་ཡིན་ཏེ། དོན་དམ་པར་མེ་མེད་ན་དུ་བ་མི་འབྱུང་བའི་ཕྱིར་
ཟེར་ན། མི་འཐད་དེ། ཐ་སྙད་དུ་མེད་ན་མི་འབྱུང་བ་ཙམ་གྱིས་འབྲེལ་པ་འགྲུབ་ན། རྭ་
གཡས་གཡོན་ཀྱང་འབྲེལ་པར་ཐལ་བའི་ཕྱིར་དང་། དོན་དམ་པར་ནི་མེ་མེད་ན་དུ་བ་མི་
འབྱུང་བ་འདི་ཡང་དཀའོ་བའི་ཕྱིར་ཏེ། དོན་དམ་པར་འདས་མ་འོངས་ད་ལྟར་གྱི་མེ་གསུམ་
པོ་གང་ཡིན་དཔྱད་ནི་དཀའ་བའི་གནས་སུ་འགྱུར་བའི་ཕྱིར་རོ་ཞེས་འཆད་པ་ལ། སྔ་ཕྱི་
མིན་ལ་དེ་བྱུང་མེད། །ཅེས་པ་ནས། དོན་ལ་མེད་ན་མི་འབྱུང་བའི། །འབྲེལ་བ་རྫ་ས་ལྡོག་
བརྟགས་པས་ཁེགས། །ཞེས་པའི་ཚིགས་བཅད་ལྔའོ། །གཉིས་པ་ནི། ཁོ་ན་རེ། རྒྱུ་འབྲས་
རང་མཚན་པ་ལ་འབྲེལ་བ་དོན་ལ་མེད་ཀྱང་། རྒྱུ་འབྲས་ཀྱི་རིགས་ལ་འབྲེལ་བ་དོན་ལ་
ཡོད་དོ་ཞེ་ན་དེ་ཡང་མི་འཐད་དེ། རྒྱུ་འབྲས་ཀྱི་རིགས་དེ་ཅི། རྒྱུ་འབྲས་མཚན་ཉིད་པ་ཡིན་
ན་སྔར་གྱི་སྐྱོན་ལས་མི་འདའ། དེ་ལས་གཞན་པའི་རིགས་སྤྱི་དང་བྱེ་བྲག་བརྟག་པར་
བཀག་ཟིན་པའི་ཕྱིར་ཞེས་འཆད་པ་ལ། རང་གི་མཚན་ཉིད་འབྲེལ་མེད་ཀྱང་། །ཞེས་
སོགས་བློ་ཀ་ཕྱེད་དང་གཉིས་སོ། །གསུམ་པ་དེ་ལས་གཞན་པའི་འབྲེལ་བ་མེད་པར་
བསྟན་པ་ནི། དོན་ལ་བདག་གཅིག་དང་དེ་བྱུང་འབྲེལ་གྲུབ་པ་བཀག་པ་འདི་ཆོས་ཅན།
ཁྱོད་ལ་བརྟེན་ནས། ལྡན་པ་དང་འདུ་བའི་འབྲེལ་བ་སོགས་ཀྱང་དོན་ལ་མ་གྲུབ་པར་
169



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རྟོགས་ནུས་ཏེ། ལྡན་པའི་འབྲེལ་བ་སོགས་ལ། འབྲེལ་བ་མཚན་ཉིད་པ་ཡོད་ན་བདག་
གཅིག་དང་དེ་བྱུང་འབྲེལ་གཉིས་པོ་གང་རུང་ལས་མི་འདའ་ཞིང་། དེ་གཉིས་གང་རུང་དུ་མི་
འདུ་ན་འབྲེལ་བ་མཚན་ཉིད་པར་མི་འགྱུར་བའི་ཕྱིར་རོ། །དེ་ཡང་གཅིག་ལ་དཔེར་མཚོན་ན།
ཁྱོད་འདོད་པའི་ལྡན་པའི་འབྲེལ་བ་ཅི་ཡིན་བརྟག་སྟེ། དུས་མཉམ་པའི་འཁར་གཞོང་དང་
རྒྱ་ཤུག་ལ་འབྲེལ་བ་གཉིས་པོ་གང་ཡང་མ་གྲུབ། འཁར་གཞོང་སྔ་མ་ལ་རྒྱ་ཤུག་ཕྱི་མ་རྟེན་
པའི་འབྲེལ་བ་ནི་དེ་བྱུང་འབྲེལ་དུ་འདུ་བའི་ཕྱིར་རོ། །ཞེས་འཆད་པ་ལ། འདིས་ནི་ལྡན་
དང་འདུ་བ་དང་ཞེས་པ་ནས། ལྡན་པ་ཅན་སོགས་གནོད་བྱེད་ཡོད། །གནོད་བྱེད་མེད་ན་
གཉིས་པོར་འདུས། །ཞེས་པའི་བར་བློ་ཀ་དྲུག་དང་རྐང་པ་གཉིས་སོ། ། །
དེས་ན་དོན་ལ་འབྲེལ་བ་དགག་པའི་རིགས་པ་འདི་དག་ནི། ཧ་ཅང་དཔྱད་པའི་སྐྱོན་
གྱིས་དཀའ་བའི་གནས་ཅུང་ཟད་འཆར་ཏེ་ཉོན་ཅིག །དོན་ལ་དེ་བྱུང་གི་འབྲེལ་པ་གྲུབ་པར་
ཐལ། དུ་བ་དེ་དོན་དམ་པར་མེ་ལ་འབྲེལ་བའི་ཕྱིར་ཏེ། དུ་བ་དེ་དོན་དམ་པར་མེའི་འབྲས་
བུ་ཡིན་པའི་ཕྱིར། མ་ཁྱབ་ན། དུ་བ་དེ་དོན་དམ་པར་མེས་ཕན་གདགས་བྱ་ཡིན་པར་ཐལ།
དེ་དེའི་འབྲས་བུ་ཡིན་པའི་ཕྱིར། འདོད་མི་ནུས་ཏེ། དུ་བ་དེ་མེའི་དུས་སུ་མ་སྐྱེས་པས་
དངོས་པོར་མེད་པའི་ཕྱིར། མ་ཁྱབ་ན། རྒྱུ་འབྲས་དངོས་པོ་དངོས་མེད་ལ། །ཕན་བྱ་ཕན་
བྱེད་འཐད་པ་དཀའ། །ཞེས་བཤད་པ་མི་འཐད་པར་ཐལ་ལོ། །གལ་ཏེ་རྩ་རྟགས་མ་གྲུབ་ན།
དུ་བ་དེ། དོན་དམ་པར་མེའི་འབྲས་བུ་ཡིན་པར་ཐལ། དོན་དམ་པར་མེའི་འབྲས་བུ་ཡོད་
པ་གང་ཞིག །དུ་བ་མེའི་འབྲས་བུ་ཡིན་པའི་ཕྱིར། རྟགས་དང་པོ་མ་གྲུབ་ན། དོན་དམ་པར་
དུ་བ་དེ་དངོས་མེད་ཡིན་པར་ཐལ་ལོ། །གལ་ཏེ་དོན་ལ་དེ་བྱུང་འབྲེལ་མ་གྲུབ་ཀྱང་། དུ་བ་
དེ་དོན་དམ་པར་མེ་དང་འབྲེལ་ལོ་ཟེར་ན། འོ་ན་དུ་བ་དེ་དོན་དམ་པར་མེ་ལ་དེ་བྱུང་དུ་
འབྲེལ་བར་ཐལ། འདོད་པ་གང་ཞིག །དེ་དང་བདག་གཅིག་ཏུ་མ་འབྲེལ་བའི་ཕྱིར།
འདོད་ན། དུ་བ་དེ་དོན་དམ་པར་མེ་ལས་སྐྱེས་པར་ཐལ་ཞིང་། དེ་ཡང་འདོད་ན། སྔ་ཕྱི་
170



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
མིན་ལ་དེ་བྱུང་མེད། །ཅེས་སོགས་དང་། རྒྱུ་འབྲས་དངོས་པོ་དངོས་མེད་ལ། །ཕན་བྱ་ཕན་
བྱེད་འཐད་པ་དཀའ། །ཞེས་སོགས་བཤད་པ་མི་འཐད་པར་ཐལ་ལོ། །ཡང་དུ་བ་དེ་དོན་
དམ་པར་མེ་དང་རྫས་གཅིག་ཡིན་པར་ཐལ། མེ་དུ་གཉིས་དོན་དམ་པར་རྫས་སུ་གྲུབ་པ་
གང་ཞིག །དུ་བ་དེ་དོན་དམ་པར་མེ་དང་རྫས་ཐ་དད་མིན་པའི་ཕྱིར། ཕྱི་མ་མ་གྲུབ་ན། དེ་
མིན་པར་ཐལ། མེ་དུ་གཉིས་གཅིག་རྫས་སུ་གྲུབ་དུས་ཅིག་ཤོས་རྫས་སུ་མ་གྲུབ་པའི་
ཕྱིར་རོ། །ཡང་དོན་ལ་བདག་གཅིག་གི་འབྲེལ་པ་གྲུབ་པར་ཐལ། བྱས་པ་དེ། དོན་དམ་
པར་མི་རྟག་པ་དང་བདག་གཅིག་ཏུ་འབྲེལ་བའི་ཕྱིར་ཏེ། བྱས་པ་དེ། དོན་དམ་པར་མི་རྟག་
པ་དང་། བདག་ཉིད་གཅིག་ཡིན་པའི་ཕྱིར་ཏེ། བྱས་པ་དེ། དོན་དམ་པར་མི་རྟག་པ་དང་
རྫ་ས་གཅིག་ཡིན་པའི་ཕྱིར་ཏེ། དོན་དམ་པར་དེ་གཉིས་རྫས་སུ་གྲུབ་པ་གང་ཞིག །རྫས་
གཞན་མིན་པའི་ཕྱིར། གལ་ཏེ་འདིར་མ་ཁྱབ་སྟེ། དོན་དམ་པར་བྱས་མི་རྟག་གཅིག་ཡིན་
པའི་ཕྱིར་ཟེར་ན། འོ་ན་སྒྲ་འཛིན་མངོན་སུམ་ལ་སྒྲའི་བྱས་མི་རྟག་གཉིས་གཅིག་ཏུ་སྣང་
བར་ཐལ། དོན་ལ་སྒྲའི་བྱས་མི་རྟག་གཉིས་གཅིག་ཡིན་པའི་ཕྱིར། འདོད་ན། སྒྲ་འཛིན་
མངོན་སུམ་གྱིས། སྒྲའི་བྱས་མི་རྟག་གཉིས་གཅིག་ཡིན་པར་རྟོགས་པར་ཐལ་ལོ། །འདོད་
ན་སྒྲའི་བྱས་མི་རྟག་གཉིས་གཅིག་ཡིན་པར་ཐལ་ལོ། །ཞེས་སོགས་རིགས་ལམ་ཕྲ་མོ་ལ་ཅི་
ཟེར་ལན་བསམ་པར་བྱའོ། །འདིར་པཎ་ཆེན་ཕྱོགས་ལས་རྣམ་རྒྱལ་གྱིས་དོན་ལ་མེ་དུའི་
འབྲེལ་བ་མེད་པ་མ་ཟད་དོན་ལ་མེ་དུ་གཉིས་རྫས་ཐ་དད་ཡང་མ་ཡིན་ཞིང་། དོན་ལ་མེ་དུ་
གཉིས་རྒྱུ་འབྲས་ཡང་མ་ཡིན་པས། དོན་ལ་རྒྱུ་འབྲས་ཀྱི་རྣམ་བཞག་ཀྱང་མེད་ཅེས་བཤད།
བསྟན་བཅོས་འདིར་ཡང་། རྒྱུ་འབྲས་དངོས་པོ་དངོས་མེད་ལ། །ཕན་བྱ་ཕན་བྱེད་འཐད་པ་
དཀའ་ཞེས་དང་། དོན་ལ་མེད་ན་མི་འབྱུང་བའི། །འབྲེལ་བ་རྫ་ས་ལྡོག་བརྟགས་པས་
ཁེགས། །ཞེས། དོན་ལ་མེ་དུ་གཉིས་ཕན་འདོགས་བྱ་འདོགས་བྱེད་དང་། མེད་ན་མི་འབྱུང་
བའི་རྒྱུ་འབྲས་མིན་པར་བཤད་པས། དོན་དམ་པར་དུ་བ་མེའི་འབྲས་བུ་མིན་པར་ཁས་
171



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ལེན་པ་རིགས་པའི་དབང་ཕྱུག་གི་ཡང་དགོངས་པ་ཡིན་ནོ། །འོ་ན། དོན་དམ་པར་དུ་བ་
རྟག་པ་ཡིན་པར་ཐལ། དོན་དམ་པར་དུ་བའི་རྒྱུ་མེད་པའི་ཕྱིར་ཟེར་ན། འདི་མདོ་སྡེ་པའི་
གྲུབ་མཐའི་རང་སྐྱོན་ཡིན་མོད། མ་ཁྱབ་ཟེར་བ་ལས་འོས་མེད་དོ། །
གཉིས་པ་བློ་ངོར་འབྲེལ་བ་བསྒྲུབ་པ་ལ་གཉིས། བློས་ཇི་ལྟར་སྦྲེལ་བའི་ཚུལ། སྦྲེལ་
ཚུལ་དེ་ལ་རྩོད་པ་སྤང་བའོ། །དང་པོ་ནི། བྱས་མི་རྟག་འབྲེལ་པ་དང༌། མེ་དུའི་འབྲེལ་པ་
དོན་ལ་མ་གྲུབ་ཀྱང་། ཐ་སྙད་སེལ་ངོར་གྲུབ་སྟེ། ཐ་དད་དུ་འབྱེད་པའི་རྟོག་པས། སྒྲ་བྱས་
པ་མི་རྟག་པ་གསུམ་པོ་དེ་མཉན་བྱ་མིན་པ། སྐྱེས་པ་མིན་པ། སྐད་ཅིག་མ་མིན་པ་སྟེ་ལོག་
པ་གསུམ་ལས་ཐ་དད་དུ་ཕྱེ། གཅིག་ཏུ་སྡུད་པའི་རྟོག་པས། སྒྲ་འདི་བྱས་པ་ཡིན་པའི་རྒྱུ་
མཚན་གྱིས་མི་རྟག་པ་ཡིན་ཞེས་བྱས་མི་རྟག་རང་བཞིན་གཅིག་ཏུ་འཛིན་པའི་རྟོག་ངོར་
བྱས་མི་རྟག་ལ་བདག་གཅིག་གི་འབྲེལ་བ་གྲུབ། དེ་བཞིན་དུ། ཐོག་མར་སྔར་གྱི་མེ་ལས་
ད་ལྟར་གྱི་དུ་བ་བྱུང་སྙམ་དུ་སྔ་ཕྱི་སོ་སོར་ཕྱེ། མེ་ཡོད་པས་དུ་བ་ཡོད་སྙམ་དུ་གཅིག་ཏུ་སྡུད་
པའི་རྟོག་ངོར་མེ་དུའི་འབྲེལ་པ་གྲུབ་པའི་ཕྱིར་ཏེ། གཞན་སེལ་ཕྱིན་ཅི་མ་ལོག་པའི་རྟོག་པ་
ལ་བརྟེན་ནས། འཇུག་ཡུལ་སོ་སོར་ཐོབ་ནུས་པའི་ཕྱིར་ཞེས་འཆད་པ་ནི། རྣམ་རྟོག་ཡུལ་
ལ་འཇིག་རྟེན་གྱི། ཞེས་སོགས་ཤློ་ཀ་གཅིག་གོ ། །
གཉིས་པ་རྩོད་པ་སྤང་བ་ལ་གཉིས། བདག་གཅིག་འབྲེལ་ལ་རྩོད་པ་སྤང་། དེ་བྱུང་
འབྲེལ་ལ་རྩོད་པ་སྤང་བའོ། །དང་པོ་ལ། ཁོ་ན་རེ། རྟོག་པས་སྒྲའི་སྟེང་དུ། བྱས་མི་རྟག་གི་
དབྱེ་བསྡུ་བྱས་པ་ལྟར་དོན་ལ་གྲུབ་བམ་མ་གྲུབ། གྲུབ་ན། བྱས་མི་རྟག་གི་འབྲེལ་བ་དོན་
ལ་གྲུབ་པར་ཐལ། དེའི་ཕྱིར། མ་གྲུབ་ན། བྱས་རྟགས་ལས་སྒྲ་མི་རྟག་པར་བསྒྲུབ་མི་ནུས་
པར་ཐལ། དེའི་ཕྱིར་རོ་ཟེར་ན། དེ་ལྟར་དོན་ལ་མ་གྲུབ་ཀྱང་། བྱས་པས་སྒྲ་མི་རྟག་པར་
བསྒྲུབ་ནུས་ཏེ། དེ་ལྟར་དབྱེ་བསྡུ་བྱེད་པའི་རྟོག་པས། འཇུག་ཡུལ་སྒྲ་མི་རྟག་པ་བརྒྱུད་
ནས་ཐོབ་ནུས་པའི་ཕྱིར། ཞེས་འཆད་པ་ལ། བྱས་དང་མི་རྟག་བློས་སྦྲེལ་བ། །ཞེས་སོགས་
172
172



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
བློ་ཀ་གཉིས་སོ། །གཉིས་པ་ལ་ཁོ་ན་རེ། མེ་མེད་ན་དུ་བ་མི་འབྱུང་བ་དེ་དུ་བའི་སྟེང་དུ་དོན་
ལ་གྲུབ་བམ་མ་གྲུབ། མ་གྲུབ་ན་དུ་བ་རྒྱུ་མེད་ལས་འབྱུང་བར་ཐལ། དེའི་ཕྱིར། གྲུབ་ན། །
མེ་དུའི་འབྲེལ་པ་དོན་ལ་གྲུབ་པར་ཐལ། དེའི་ཕྱིར་ཟེར་ན། སྤྱིར་མེ་མེད་ན་དུ་བ་མི་འབྱུང་
བ་ཙམ་ཡིན་མོད། དོན་དམ་པར་མེ་མེད་ན་དུ་བ་མི་འབྱུང་བ་ནི་མ་ཡིན་ཏེ། དོན་དམ་པར་
དུ་བ་རང་གྲུབ་ཟིན་པའི་དུས་མེ་ལ་ལྟོས་མི་དགོས་པའི་ཕྱིར་དང་། སྔར་གྱི་མེ་ལས་ད་ལྟར་
གྱི་དུ་བ་བྱུང་བ་ཡིན་ནོ་ཞེས་པ་ནི། རྟོག་པས་སྦྲེལ་བ་ཡིན་གྱི་དོན་སྔ་ཕྱི་གཉིས་དུས་མཉམ་
གཅིག་ཏུ་མ་གྲུབ་པའི་ཕྱིར་རོ། །ཞེས་འཆད་པ་ལ། མེད་ན་མི་འབྱུང་དུ་བ་ལ། །ཞེས་
སོགས་གློ་ཀ་གཉིས་སོ། །འདིར་རྣམ་པར་ཕྱེ་བའི་ལན་དེ་ལྟར་འདེབས་དགོས་ཏེ། དཔལ་
ཤཱཀྱ་མཆོག་ལྡན་གྱིས། དོན་ལ་མེད་ན་མི་འབྱུང་བའི། །འབྲེལ་བ་རྫས་ལྡོག་བརྟགས་པས་
ཁེགས། །ཞེས་པར་མེ་མེད་ན་དུ་བ་མི་འབྱུང་བ་དེ་དོན་ལ་མ་གྲུབ་ཅེས་ཁས་བླངས། འདིའི་
ལན་གྱི་ཐད་དུ་དེ་དོན་གནས་ཚུལ་ལ་གྲུབ་ཅེས་བཤད་པ་ཁས་བླངས་དངོས་འགལ་དུ་སོང་
འདུག་པའི་ཕྱིར་རོ། །དེས་ན། མེ་མེད་ན་དུ་བ་མི་འབྱུང་བ་དོན་ལ་མ་གྲུབ་པས། སྤྱིར་དུ་བ་
རྒྱུ་མེད་དུ་ཐལ་བ་ནི་མ་ངེས། དོན་དམ་པར་དུ་བ་རྒྱུ་མེད་དུ་ཐལ་བ་ལ་ནི་འདོད་ལན་
འདེབས་དགོས་ཏེ། འབྲེལ་བརྟག་ལས། །འདི་ནི་གཞན་དུ་འདུག་པ་ན། །ཅི་སྟེ་དེ་གཉིས་
གཅིག་ལ་ལྟོས། །ལྟོས་པས་ཕན་པ་བྱེད་པར་འགྱུར། །མེད་ན་ཇི་ལྟར་ཕན་པར་བྱེད། །
ཅེས་དོན་དམ་པར་དུ་བ་མེ་ལ་ལྟོས་མི་དགོས་ཤིང་མེས་ཕན་གདགས་བྱ་མིན་པར་བཤད་པ་
ལྟར། འདིར་ཡང་། རྒྱུ་འབྲས་དངོས་པོ་དངོས་མེད་ལ། །ཕན་བྱ་ཕན་བྱེད་འཐད་པ་དཀའ།་
ཞེས་གསལ་བར་བཤད་པ་ལ། བློ་མིག་ཅེར་ལོང་དུ་མ་སོང་ན་གསལ་བར་མཐོང་བའི་
ཕྱིར་རོ། །
གསུམ་པ་འབྲེལ་བ་སྒྲུབ་བྱེད་ཀྱི་ཚད་མ་ལ་གསུམ། མཚན་ཉིད་བསྒྲུབ་པ། མཚན་
གཞི་ངོས་གཟུང་བ། དེ་དག་གང་གིས་ངེས་པའི་ཚུལ་ལོ། །དང་པོ་ལ་གཉིས། བདག་
173
173
༈
་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གཅིག་འབྲེལ་གྱི་མཚན་ཉིད་བསྒྲུབ། དེ་བྱུང་འབྲེལ་གྱི་མཚན་ཉིད་བསྒྲུབ་པའོ། །དང་པོ་
ལའང་གཉིས། ཐ་སྙད་སྒྲུབ་ཀྱི་འབྲེལ་པ་བསྒྲུབ། དོན་སྒྲུབ་ཀྱི་འབྲེལ་བ་བསྒྲུབ་པའོ། །
དང་པོ་ནི། འོ་ན། རྟགས་ཆོས་གཉིས་ལ་བདག་གཅིག་འབྲེལ་པ་ངེས་བྱེད་ཀྱི་ཚད་མ་གྲུབ་
པ་ཐམས་ཅད་ཀྱི་རྟགས་ཆོས་གཉིས་དོན་ལ་རྫས་གཅིག་ཡིན་པས་ཁྱབ་བམ་སྙམ་ན། མ་
ཁྱབ་སྟེ། མཚན་མཚོན་གྱི་འབྲེལ་བ་ནི་མཚན་ཉིད་ཀྱི་དོན་དང་མཚོན་བྱའི་མིང་གཉིས་པོ་
གཅིག་ཏུ་འཁྲུལ་བའི་རྟོག་པས། བདག་གཅིག་པའི་བརྡ་ཆད་བྱས་པ་ཙམ་ཡིན་གྱི་དོན་ལ་
མཚན་མཚོན་རྫས་གཅིག་ཡིན་པའི་ངེས་པ་མེད་པའི་ཕྱིར་དང་། སྤྱི་བྱེ་བྲག་གི་འབྲེལ་བ་
ཡང་། ལྡོག་པ་ཆིག་རྐྱང་དང་ཉིས་ཚོགས་ལ་རྟོག་པ་འཁྲུལ་པས་གཅིག་ཏུ་གཟུང་བ་ཙམ་
ཡིན་གྱི་དོན་ལ་སྤྱི་བྱེ་བྲག་རྫ་ས་གཅིག་པའི་ངེས་པ་མེད་པའི་ཕྱིར་རོ་ཞེས་འཆད་པ་ལ།།
མཚན་ཉིད་དང་ནི་མཚོན་བྱ་དང་ཞེས་སོགས་ཤློ་ཀ་གཅིག་གོ །འདིའི་རྩ་འགྲེལ་གྱི་སྒྲ་
ཟིན་ལ། མཚན་མཚོན་དང་སྤྱི་བྱེ་བྲག་རྣམས། བློ་འཁྲུལ་པས་གཅིག་ཏུ་བཟུང་བ་ལ་
བདག་གཅིག་པའི་ཐ་སྙད་བྱས་པ་ཙམ་མ་གཏོགས། བདག་གཅིག་གི་འབྲེལ་བ་མཚན་
ཉིད་པ་མེད་པ་ལྟ་བུར་བཤད་པ་ལ། དཔལ་ཤཱཀྱ་མཆོག་ལྡན་གྱིས་ཀྱང་སྒྲ་ཟིན་ལྟར།
འབྲེལ་པ་ལ་མཚན་ཉིད་པ་དངོས་སྟོབས་ཀྱི་འབྲེལ་བ་དང་། རྗེས་མཐུན་པ་སྒྲོ་བཏགས་ཀྱི་
འབྲེལ་བ་གཉིས་སུ་བྱས་ནས། མཚན་མཚོན་དང་། སྤྱི་བྱེ་བྲག་ལ་སྒྲོ་བཏགས་ཀྱི་འབྲེལ་པ་
ཙམ་ལས། འབྲེལ་པ་མཚན་ཉིད་པ་མི་སྲིད་དེ། མཚན་མཚོན་དོན་ལ་ངོ་བོ་གཅིག་པ་
སོགས་མི་སྲིད་པའི་ཕྱིར། ཞེས་སོགས་བཤད་མོད། དཔྱད་མི་བཟོད་དེ་ཉོན་ཅིག །ནོག་
ལྐོག་ཤལ་དང་ལྡན་པ་དེ་བ་ལང་དང་རྫ་ས་གཅིག་མ་ཡིན་པར་ཐལ། དེ་དེའི་མཚན་ཉིད་
ཡིན་པ་གང་ཞིག །མཚན་མཚོན་གང་ཞིག་ལ་རྫས་གཅིག་ཡིན་པ་མི་སྲིད་པར་ཁྱེད་ཀྱིས་
ཁས་བླངས་པའི་ཕྱིར། དང་པོ་མ་གྲུབ་ན། བ་ལང་གི་མཚན་ཉིད་ཁས་ལེན་མི་རིགས་པར་
ཐལ་ལོ། །རྩ་བར་འདོད་ན། ནོག་ལྐོག་ཤལ་དང་ལྡན་པ་དེ། བ་ལང་དང་རྫས་གཅིག་ཡིན་
174



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
པར་ཐལ། དེ་གཉིས་རྫས་སུ་གྲུབ། དེ་གཉིས་རྫས་གཞན་མ་ཡིན་པའི་ཕྱིར། ལན་གང་སྨྲ་
ཡང་ནོག་ལྐོག་ཤལ་དང་ལྡན་པ་དེ་དཀར་ཟལ་བ་ལང་དུ་བསྒྲུབ་པའི་རྟགས་ཡང་དག་ཏུ་
བཀོད་པའི་ཚེ་ན་དེ་དེ་ལྟར་བསྒྲུབ་པའི་རྟགས་ཡང་དག་མིན་པར་ཐལ། དེ་སྒྲུབ་ཀྱི་རྟགས་
ཆོས་གཉིས་ལ་འབྲེལ་བ་མ་གྲུབ་པའི་ཕྱིར་ཏེ། དེ་ལ་བདག་གཅིག་དང་དེ་བྱུང་འབྲེལ་གང་
ཡང་ངེས་པའི་ཕྱིར། དང་པོ་གྲུབ་སྟེ། དེ་ལ་བདག་གཅིག་འབྲེལ་མཚན་ཉིད་པ་མ་ངེས་པའི་
ཕྱིར། རྟགས་དངོས། ཡང་རྩོལ་བྱུང་གི་རྟགས་ཀྱིས་དུང་སྒྲ་མི་རྟག་པར་སྒྲུབ་པའི་རྟགས་
ཆོས་ལའང་བདག་གཅིག་འབྲེལ་མཚན་ཉིད་པ་མ་ཚང་བར་ཐལ། དེའི་རྟགས་ཆོས་གཉིས་
ལ་སྤྱི་བྱེ་བྲག་གི་འབྲེལ་བ་ཙམ་གྲུབ། སྤྱི་བྱེ་བྲག་གི་འབྲེལ་པ་དེ་འབྲེལ་བ་མཚན་ཉིད་པ་
མིན་པའི་ཕྱིར། རྟགས་དངོས། འདོད་ན། རྩོལ་བྱུང་དུང་སྒྲ་མི་རྟག་པར་སྒྲུབ་པའི་རྟགས་
ཡང་དག་ཏུ་བཀོད་པའི་ཚེ་ན་དེ་ལྟར་བསྒྲུབ་པའི་རྟགས་ཡང་དག་མིན་པར་ཐལ། དེའི་
རྟགས་ཆོས་ལ་འབྲེལ་པ་མཚན་ཉིད་པ་མ་ཚང་བའི་ཕྱིར་རོ། །ཞིབ་པར་འོག་ནས་འཆད་དོ། །
གཉིས་པ་དོན་གྲུབ་ཀྱི་འབྲེལ་བ་ལ་གསུམ། རྩ་བའི་གཏན་ཚིགས་དགོད། སྦྱོར་
བའི་དོན་ལ་དཔྱད། སྐབས་དོན་ཁྱབ་འབྲེལ་སྒྲུབ་པའོ། །དང་པོ་ནི། གང་ཡོད་དེ་འཇིག་
བུམ་པ་བཞིན། །སྒྲ་ཡང་ཡོད་ཅེས་རང་བཞིན་རྟགས། །ཞེས་པ་དེའོ། །གཉིས་པ་ཤེས་
འདོད་ཆོས་ཅན་ནི། སྣང་སེལ་སོ་སོར་མ་ཕྱེ་བའི་སྒྲ་ཙམ་ཡིན་ལ། སྒྲུབ་ཆོས་ནི། རགས་
པའི་མི་རྟག་པ་དང༌། ཕྲ་བའི་མི་རྟག་པ་གཉིས་ལས་འདིར་ཕྱི་མའོ། །རྟགས་ཀྱི་དོན་ལ།
འདིར་གང་ཡོད་དེ་འཇིག་བུམ་པ་བཞིན། །ཞེས་པའི་རྟགས་སྒྲ་ཇི་བཞིན་དུ་ཁས་ལེན་ནམ་
ཇི་ལྟར་བྱེད་ཅེ་ན། འདི་ལ་གསུམ། འགྲེལ་བའི་སྒྲ་ཟིན་ལས་ཇི་ལྟར་བཤད་པའི་ཚུལ།
མཁས་པ་དག་གིས་ཇི་ལྟར་བཞེད་པའི་ཚུལ། རང་ལུགས་འཐད་ཕྱོགས་ངོས་བཟུང་བའོ། །
དང་པོ་ནི་རང་འགྲེལ་ལས། དང་པོ་རྟགས་ཀྱི་ངོ་བོ་ངོས་བཟུང་ན་ཡོད་པའམ་བྱས་པ་གང་
བཀོད་ཀྱང་རུང་མོད། འོན་ཀྱང་འགའ་ཞིག་རྡུལ་ཕྲན་དང༌། བདག་དང་དབང་ཕྱུག་དང་
175



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
རིག་བྱེད་ཀྱི་སྒྲ་ལ་སོགས་པ་བྱས་པར་མི་འདོད་པས་ཁོའི་བློ་ངོར་རྟགས་མ་གྲུབ་ཀྱིས་
དོགས་ནས་ཡོད་པའི་ཕྱིར་ཞེས་བཀོད་དེ། དེ་དག་ཡོད་པར་ཁོ་ཡང་འདོད་པའི་ཕྱིར་རོ། །
ཡང་ཡོད་པ་དེ་རྒྱུ་རྐྱེན་གྱིས་བྱས་པ་མ་ཡིན་པ་ལ་མི་སྲིད་པའི་ཕྱིར་ཕྱིས་བྱས་པ་ཉིད་དུ་ཁོའི་
བློ་ངོར་གྲུབ་ན་བྱས་པའི་ཕྱིར། ཞེས་བཀོད་པས་འགྲུབ་པོ་ཞེས་སོགས་དང་། ཡང་བོད་
ཕལ་ཆེར་དངོས་མེད་ཀྱང་ཡོད་པར་འདོད་ལ་དེ་ལྟར་ན་ཡོད་པས་མི་རྟག་པ་བསྒྲུབ་པ་མ་
ངེས་པར་འགྱུར་ཏེ་དངོས་པོ་དང་དངོས་མེད་གཉིས་ཀ་ལ་རྟགས་ཡོད་པར་མཚུངས་པའི་
ཕྱིར་རོ། །གལ་ཏེ་ཡོད་ཙམ་ལ་དངོས་པོའི་ཡོད་ཙམ་དང་དངོས་མེད་ཀྱི་ཡོད་ཙམ་གཉིས་
ཡོད་དོ་ཅེ་ན་དངོས་མེད་ཀྱི་ཡོད་པ་དེ་ཅི། དོན་བྱེད་ནུས་ན་དངོས་པོར་འགྱུར་ལ། མི་ནུས་
ན་ཅི་ཡང་མེད་པས་ཡོད་པར་མིང་བཏགས་ཀྱང་མེད་པ་ཉིད་ཡིན་ནོ། །ཡང་རྟགས་དགོད་
པ་ན་ཡོད་ཙམ་མ་ངེས་པར་འགྱུར་བས། དངོས་པོའི་ཡོད་པ་ཡིན་པའི་ཕྱིར་ཞེས་དགོད་
དགོས་པར་འགྱུར་རོ། །ཞེས་གང་ཡོད་ན་མི་རྟག་པས་ཁྱབ་དཔེར་ན་བུམ་པ་བཞིན་སྒྲ་ཡང་
ཡོད་དོ་ཞེས་བཀོད་པས་ཆོག་པར་དོགས་དཔྱོད་དང་བཅས་ཏེ་གསལ་བར་བཤད་དོ། ། །
གཉིས་པ་ལ་མཁས་པའི་བཞེད་པ་ནི། དཔལ་ཤཱཀྱ་མཆོག་ལྡན་གྱིས། འགྲེལ་པའི་
སྒྲ་ཟིན་གྱི་ལུགས་ལྟར་བཞེད་ཅིང་། འོན་ཀྱང་། ཡོད་པ་ལ་ཡོད་པ་ཙམ་དང་། ཡོད་པ་ཉིད་
གཉིས་ལས། དང་པོ་ནི་སེལ་ངོར་ཡོད་པ་ལ་བྱ་ལ། དེ་ལ་ཡོད་པས་མ་ཁྱབ་སྟེ་གང་ཟག་གི་
བདག་བཞིན་ནོ། །འདིར་ནི་ཕྱི་མའི་དབང་དུ་བྱས་པ་ཡིན་ནོ་ཞེས་འཆད། འོ་ན་ཁྱེད་རྩ་
འགྲེལ་འདི་རྣམས་ཇི་ལྟ་བ་བཞིན་ཞལ་གྱིས་བཞེད་པར་དམ་འཆའམ་མི་འཆའ། གལ་ཏེ་
ཁྱེད་ཕྱེ་གསལ་མེད་པར་ཐམས་ཅད་ཞལ་གྱིས་བཞེད་ནུས་ན། གལ་ཏེ་ཡོད་ཙམ་ལ་དངོས་
པོའི་ཡོད་ཙམ་དང་དངོས་མེད་ཀྱི་ཡོད་ཙམ་གཉིས་ཡོད་དོ་ཅེ་ན། དངོས་མེད་ཀྱི་ཡོད་པ་དེ་
ཅི་ཞེས་སོགས་ཀྱང་སྒྲ་ཇི་བཞིན་དུ་ཁས་ལེན་རིགས་པར་ཐལ། འདོད་པའི་ཕྱིར། འདོད་ན།
དངོས་མེད་དེ་ཡོད་ཙམ་མ་ཡིན་པར་ཐལ། འདོད་པའི་ཕྱིར། རྟགས་གསལ་དངོས། ཡང་
176



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ། །
རྟགས་དགོད་པ་ན་ཡོད་ཙམ་མ་ངེས་པར་འགྱུར་བས་ཞེས་པ་སྒྲ་ཇི་བཞིན་དུ་ཁས་ལེན་མི་
རིགས་པར་ཐལ། སྒྲ་ཆོས་ཅན། མི་རྟག་སྟེ། ཡོད་ཙམ་ཡིན་པའི་ཕྱིར་ཞེས་པའི་ཁྱབ་པ་མ་
ངེས་པའི་ཕྱིར་ཏེ། ཡོད་ཙམ་ཡིན་ན་མི་རྟག་པ་ཡིན་པས་མ་ཁྱབ་པའི་ཕྱིར། རྟགས་གསལ་
དངོས་སོ། །འདི་ནི། བསྟན་བཅོས་རྩ་འགྲེལ་ལས། ཡོད་ཙམ་ལ་ཡོད་པས་ཁྱབ་པར་
བཤད་བཞིན་དུ་ཁྱེད་ཀྱིས་ཁས་ལེན་མ་ནུས་པ་ནི་ནོར་བ་གཅིག་གོ །
ཡང་ཉོན་ཅིག །ཡོད་ཉིད་དང༌་། ཡོད་ཙམ་གཉིས་ཀྱི་ཟླས་ཕྱེ་བའི་ཡོད་ཙམ་དེ་ཡོད་
པ་མ་ཡིན་དགོས་པར་ཐལ། དེ་གཉིས་ཀྱི་ཟླས་ཕྱེ་བའི་ཡོད་ཙམ་གྱིས་ཡོད་པའི་གོ་མི་ཆོད་
པའི་ཕྱིར། རྟགས་དངོས། འདོད་ན། ཁྱོད་ཉོན་ཅིག །འདས་པའི་མཚན་གཞི་ཁྱོད་རང་
གིས་ཁས་བླངས་པའི་ན་ནིང་གི་ལོ་ཐོག་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་
ཐལ། ཁྱོད་སེལ་ངོར་ཡོད་པ་ཡིན་པའི་ཕྱིར། ཁྱབ་པ་གྲུབ་མཐའ་ལ་དངོས། མ་གྲུབ་ན།
དེར་ཐལ། སྤྱི་མཚན་ཡིན་པའི་ཕྱིར་ཏེ། དངོས་པོ་གང་ཞིག །རང་མཚན་མ་ཡིན་པའི་ཕྱིར། །
ཕྱི་མ་མ་གྲུབ་ན། ཁྱོད་དོན་དམ་བདེན་པ་ཡིན་པར་ཐལ། རང་མཚན་ཡིན་པའི་ཕྱིར།
འདོད་མི་ནུས་ཏེ། ཁྱོད་ཀུན་རྫོབ་བདེན་པ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
རྟགས་ཁྱབ་དངོས། ཚུལ་འདི་རྣམས་ཁྱེད་རང་གིས་གསལ་བར་ཁས་བླངས་ཏེ། རྣམ་
འགྲེལ་ཊིཀྐར། རགས་རྒྱུན་དང་འདས་མ་འོངས་ཀྱི་དངོས་པོ་རྣམས་དངོས་པོ་དང་མི་རྟག་
པ་ཡིན་ཀྱང་། རང་མཚན་དང་དོན་དམ་བདེན་པ་མིན་ནོ་ཞེས་བཤད་པའི་ཕྱིར། དེས་ན་
རིགས་པ་འདི་ནི་ཁྱེད་རང་གིས། ཡོད་པ་ལ་གཉིས་སུ་ཕྱེ་ནས། ཡོད་པ་ཙམ་གྱིས་ཡོད་པའི་
གོ་མི་ཆོད་པར་ཁས་བླངས་པ་ལ་ནང་འགལ་གྱི་ནོར་པ་གཉིས་པའོ། །ཡང་བྱས་པ་དེ་སྒྲ་མི་
རྟག་པར་བསྒྲུབ་པའི་མཐུན་ཕྱོགས་ལ་ཁྱབ་བྱེད་མ་ཡིན་པར་ཐལ། མི་རྟག་པ་ཡིན་ན།
བྱས་པ་ཡིན་པས་མ་ཁྱབ་པའི་ཕྱིར། མ་གྲུབ་ན། མ་འོངས་པའི་མཚན་གཞིར་ཁྱོད་རང་
གིས་ཁས་བླངས་པའི་སང་གི་ལོ་ཐོག་ཆོས་ཅན་གྱིས་བཤག །རྟགས་གྲུབ་སྟེ་དངོས་པོ་ཡིན་
177



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
པའི་ཕྱིར། མ་གྲུབ་ན་དངོས་འགལ་ཡིན་ཏེ། ཁྱེད་རང་གིས་རྣམ་འགྲེལ་ཊཱིཀྐར། དོན་དམ་
པར་དོན་བྱེད་ནུས་པ་ལ་ད་ལྟར་བས་ཁྱབ་པ་ཡིན་ཏེ། དེའི་དོན་ནི་འབྲས་བུ་སྐྱེད་བྱེད་དུ་
དོན་ལ་གནས་པ་ཞེས་བྱ་བ་དེ་ཡིན་ལ། འདས་པ་ནི་འགགས་ཟིན་པས་དེར་མི་གནས་ལ།
མ་འོངས་པ་ནི་མ་སྐྱེས་པས་དེར་མི་གནས་པའི་ཕྱིར། དངོས་པོར་ནི་ཁས་ལེན་དགོས་ཏེ།
སྐྱེས་པའི་ཕྱིར་དང་སྐྱེ་བའི་རྒྱུ་ཡོད་པའི་ཕྱིར་རོ། །ཞེས་བཤད་པའི་ཕྱིར། རྩ་བར་འདོད་ན།
མ་འོངས་པ་ཆོས་ཅན། སྐྱེས་པ་ཡིན་པར་ཐལ། བྱས་པ་ཡིན་པའི་ཕྱིར། རྟགས་གསལ་ཀུན་
དངོས་སོ། །ནང་འགལ་གསུམ་པའོ། །
ཡང་འདས་པའི་མཚན་གཞིར་ཁྱེད་རང་གིས་བཟུང་བའི་ན་ནིང་གི་ལོ་ཐོག་ཆོས་ཅན།།
ཁྱོད་འཇིག་ངེས་ཡིན་པར་ཐལ། ཁྱོད་སྐྱེས་པ་ཡིན་པའི་ཕྱིར། རྟགས་དངོས་ཁྱབ་སྟེ། སྐྱེས་
པ་ཁོ་ན་འཇིག་པ་ཡིན། །ཞེས་བཤད་པའི་ཕྱིར། འདོད་མི་ནུས་ཏེ། ཁྱོད་ཞིག་ཟིན་པའི་
ཕྱིར་དང་། ཁྱོད་རང་གིས་རྣམ་འགྲེལ་ཊིཀྐར། འདས་པའི་དངོས་པོ་སྐྱེ་འཇིག་བྱེད་ན་སྐྱེས་
ཟིན་སླར་ཡང་སྐྱེ་བ་དང༌། ཞིག་ཟིན་སླར་ཡང་འཇིག་པར་འགྱུར་རོ་ཞེས་བཤད་པ་དང་
འགལ་བ་ཡིན་ནོ། །ནང་འགལ་བཞི་པའོ། །གལ་ཏེ་འདས་མ་འོངས་ཀྱི་དངོས་པོ་སོགས།
མ་དཔྱད་པ་འཇིག་རྟེན་ལུགས་ཀྱི་ཐ་སྙད་འཇོག་པའི་ཚེ། དངོས་པོར་ཁས་ལེན་ཀྱང་།
དཔྱད་པ་གྲུབ་མཐའི་ཚེ་དེ་ལྟར་ཁས་མི་ལེན་ནོ་ཟེར་ན། འོ་ན་ཁྱོད་རང་གིས་དཔྱད་པ་
གཞིར་གཞག་གྱིས་ལ་ཉོན་ཅིག །དངོས་པོ་ཡིན་ན། དོན་དམ་བདེན་པ་ཡིན་དགོས་པར་
ཐལ། འདས་མ་འོངས་ཀྱི་དངོས་པོ་དངོས་པོ་མིན་པའི་ཕྱིར། འདོད་ན། རགས་པ་ཡུལ་དུ་
བྱེད་པའི་བློ་ཆོས་ཅན་གྱིས་བཤག །རྟགས་ཁས་བླངས་ཏེ། བློ་ཡིན་པའི་ཕྱིར། འདོད་མི་
ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། རྟགས་དངོས་འགལ་ལ་སོང་སྟེ། ཁྱེད་རང་
གིས་རྣམ་འགྲེལ་ཊཱིཀྐར། དཔྱད་པའི་ཚེ་ན་རིགས་པ་བློ་དང་བཅས་ཀུན་རྫོབ་བདེན་པ་དང་
ཆ་མེད་པའི་རྡུལ་དང་ཤེས་པ་དོན་དམ་བདེན་པའོ་ཞེས་བཤད་པའི་ཕྱིར་རོ། །ནང་འགལ་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
བ་ལྔ་པའོ། །ཡང་བུམ་པ་ཆོས་ཅན། དོན་དམ་བདེན་པ་ཡིན་པར་ཐལ། དངོས་པོ་ཡིན་པའི་
ཕྱིར་ཏེ། བྱས་པ་ཡིན་པའི་ཕྱིར་ཏེ། འཇིག་པ་ཡིན་པའི་ཕྱིར། མ་གྲུབ་ན་དེར་ཐལ། སྒྲ་དང་
བུམ་པའི་ཁྱད་པར་གྱི། །རྟོག་ན་འཇིག་ལའང་མཚུངས་ཅེ་ན། །ཞེས་པའི་གཞུང་དེས།
འཇིག་པ་དེ། སྒྲ་བུམ་གཉིས་ཀར་རྗེས་སུ་འགྲོ་བར་བཤད་པའི་ཕྱིར་དང་། གང་ཡོད་དེ་
འཇིག་བུམ་པ་བཞིན། ཞེས་པ་དེས་བུམ་པ་སྒྲ་མི་རྟག་པར་བསྒྲུབ་པའི་མཐུན་དཔེ་རྣམ་
དག་ཏུ་བཤད་པའི་ཕྱིར། འདོད་མི་ནུས་ཏེ། ཁྱོད་རགས་པ་ཡིན་པའི་ཕྱིར། རྟགས་ཁྱབ་
དངོས། ནང་འགལ་དྲུག་པའོ། །ཡང་བུམ་པའི་དོན་སྤྱི་ཆོས་ཅན། མི་རྟག་པ་ཡིན་པར་ཐལ།
ཡོད་པའི་ཕྱིར་ཏེ། གཞལ་བྱ་ཡིན་པའི་ཕྱིར། འདི་ལ་རྟགས་མ་གྲུབ་དང་ཁྱབ་པ་མ་གྲུབ་ཀྱི་
ལན་གང་འདེབས་ཀྱང་ནང་འགལ་གཉིས་འབྱུང་ངོ༌། །ཇི་ལྟར་སྙམ་ན་འོ་ན་རྟགས་མ་གྲུབ་
ཟེར་ན། གཞལ་བྱ་ཡིན་ན་མི་རྟག་པ་ཡིན་པས་ཁྱབ་པར་ཐལ། བུམ་པའི་དོན་སྤྱི་དེ་གཞལ་
བྱ་མིན་པའི་ཕྱིར། འདོད་ན་གཞལ་བྱ་དེ་སྒྲ་མི་རྟག་པར་བསྒྲུབ་པའི་ཕྱོགས་གཉིས་ལ་ཁྱབ་
བྱེད་ཡིན་པར་ཁྱེད་རང་གིས་ཁས་བླངས་པ་དེ་མི་འཐད་པར་ཐལ། གཞལ་བྱ་ཡིན་ན་མི་
རྟག་པ་ཡིན་དགོས་པའི་ཕྱིར། ནང་འགལ་བདུན་པའོ། །གལ་ཏེ་རྩ་བར་མ་ཁྱབ་ཟེར་ན།
འོ་ན་བུམ་པའི་དོན་སྤྱི་ཆོས་ཅན། ཁྱོད་ཚད་མས་རྟོགས་པར་བྱ་བ་ཡིན་པར་ཐལ། གཞལ་
བྱ་ཡིན་པའི་ཕྱིར། འདོད་ན། ཚད་མས་དམིགས་པ་ཡིན་པར་ཐལ་ལོ། །འདོད་ན་ཡོད་པར་
ཐལ། ཚད་མས་དམིགས་པ་ཡིན་པའི་ཕྱིར། རྟགས་གསལ་ཀུན་ཁས་བླངས་ཏེ། ཁྱོད་རང་
གིས་རིགས་གཏེར་ཊིཀྐར། འོ་ན་ཚད་མས་དམིགས་པ་ཡོད་པའི་མཚན་ཉིད་དུ་ཁས་མི་
ལེན་པའམ། ལེན་ན་ཤེས་བྱ་ཐམས་ཅད་མི་རྟག་པར་ཐལ་ལོ། །ཞེ་ན། དེ་དེའི་མཚན་ཉིད་
དུ་ཁས་ལེན་མོད། ཞེས་སོགས་བཤད་པའི་ཕྱིར་ནང་འགལ་བ་བརྒྱད་པའོ། །མདོར་ན།
གཞལ་བྱ་ཡིན་ན་ཡོད་པས་ཁྱབ་མ་ཁྱབ་ཙམ་ལའང་། རྣམ་རྟོག་གཏིང་མ་ཚུགས་པའི་ནང་
འགལ་བ་བསམ་གྱིས་མི་ཁྱབ་པ་འདུག་མོད་རེ་ཞིག་བཞག་གོ །ཡང་མཁས་པ་འགའ་ཞིག །
179



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སྒྲ་ཆོས་ཅན་མི་རྟག་སྟེ་ཡོད་པའི་ཕྱིར་ཞེས་བཀོད་པ་ལ་སྐྱོན་མཐོང་ནས། དངོས་པོར་ཡོད་
པའི་ཕྱིར་ཞེས་དང༌། ཁ་ཅིག་དོན་ལ་ཡོད་པའི་ཕྱིར་ཞེས་འགོད་པར་མཛད་པ་ཡང་མི་
འཐད་དེ། སྔ་མ་ལྟར་ན་ཟློས་སྐྱོན་དང་། ཕྱི་མ་ལྟར་ན་རང་བཞིན་ལྟོས་པ་བའི་རྟགས་ཡང་
དག་ཏུ་ཐལ་བའི་སྐྱོན་ལྔ་ཡོད་པའི་ཕྱིར་རོ། ། །
གསུམ་པ་རང་ལུགས་ནི། གང་དངོས་པོ་ཡིན་ན་མི་རྟག་པས་ཁྱབ་དཔེར་ན་བུམ་པ་
བཞིན་སྒྲ་ཡང་དངོས་པོ་ཡིན་ནོ་ཞེས་རྩ་བའི་རྟགས་དགོད་པར་བྱེད་དོ། །འོ་ན་འདིར་གང་
ཡོད་དེ་འཇིག་བུམ་པ་བཞིན། །ཞེས་དང་། རྣམ་འགྲེལ་ལས་ཀྱང་། འཇིག་ལ་འབྲས་དང་
ཡོད་ཉིད་བཞིན། །ཞེས་ཡོད་པ་རྟགས་སུ་བཀོད་པ་ཇི་ལྟར་ཡིན་སྙམ་ན། སྐྱོན་མེད་དེ། བྷ་
བ་ཞེས་པའི་སྐད་དོད། དངོས་པོ་དང་ཡོད་པ་གཉིས་ཆར་ལ་འཇུག་པ་ཙམ་ལ་དགོངས་པ་
ཡིན་པའི་ཕྱིར། འོན་ཀྱང་། འགྲེལ་པའི་སྒྲ་ཟིན་དེ་དག་ནི་ཁས་བླངས་བར་མི་ནུས་ཏེ། དེ་
དག་ལ་སྐྱོག་བཤད་ཇི་ལྟར་བྱས་ཀྱང་། སྒྲ་ཟིན་དེ་ལ་ཚུལ་འགྲིགས་པོ་ཅིག་མི་འབྱུང་བའི་
ཕྱིར་དང་། འགྲེལ་པའི་སྒྲ་ཟིན་ཁས་བླངས་བར་མི་ནུས་པའི་རིགས་གཞན་ཡང་མང་དུ་
འདུག་པའི་ཕྱིར་རོ། ། །
གསུམ་པ་སྐབས་དོན་ཁྱབ་འབྲེལ་སྒྲུབ་པ་ལ་གཉིས། ལྟོས་མེད་རྟགས་ཀྱིས་རྗེས་
ཁྱབ་སྒྲུབ། གནོད་པ་ཅན་གྱིས་ལྡོག་ཁྱབ་སྒྲུབ་པའོ། །དང་པོ་ལ་གཉིས། རྟགས་འགོད། དེ་
ལ་གནོད་པ་སྤང་བའོ། །དང་པོ་ནི། རང་ལས་ཕྱིས་འབྱུང་གི་རྒྱུ་དོན་གཞན་ལ་ལྟོས་མེད་དུ་
འཇིག་ན་རང་གྲུབ་ཙམ་ནས་འཇིག་ངེས་ཡིན་པས་ཁྱབ། དཔེར་ན་ཀློག་བཞིན། བུམ་པ་
ཡང་རང་ལས་ཕྱིས་འབྱུང་གི་རྒྱུ་དོན་གཞན་ལ་ལྟོས་མེད་དུ་འཇིག་གོ་ཞེས་བཀོད་པ་ལས་
བྱས་ན་མི་རྟག་པས་ཁྱབ་པ་བསྒྲུབ་པར་ནུས་ཏེ། འདུས་བྱས་ཐམས་ཅད་རང་སྐྱེས་པ་ཁོ་
ནས་འཇིག་པར་སོང་གི །ཕྱིས་འབྱུང་གི་འཇིག་བྱེད་གཞན་མི་དགོས་པའི་ཕྱིར་ཞེས་འཆད་
པ་ལ། སྐྱེས་པ་ཁོ་ནས་འཇིག་པ་ཡིན། །དེ་ལ་འཇིག་བྱེད་གཞན་མི་དགོས། །ཞེས་པ་འདི་
180



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
བྱུང་། གཉིས་པ་ལ་གསུམ། མ་གྲུབ་པ་སྤང་། མ་ངེས་པ་སྤང་། ཧ་ཅང་ཐལ་བ་སྤང་བའོ། །
དང་པོ་ནི། ཁོ་ན་རེ། བྱས་པ་ཡིན་ན། གྲུབ་ཙམ་ནས་འཇིག་ངེས་ཡིན་པས་མ་ཁྱབ་སྟེ།
བྱས་པ་རྣམས་རང་འཇིག་བྱེད་ཀྱི་རྒྱུ་དང་ཕྲད་ན་འཇིག །མ་ཕྲད་ན་མི་འཇིག་པའི་ཕྱིར།
དཔེར་ན་བུམ་པ་དེ་ཡང་འཇིག་བྱེད་ཀྱི་རྒྱུ་ཐོ་བ་ལྟ་བུ་དང་ཕྲད་ན་འཇིག་པ་ཡིན་ཡང་། མ་
ཕྲད་བར་དུ་མི་འཇིག་པ་ཡིན་ནོ་ཞེ་ན། འདི་འགོག་པ་ལ་རིགས་པའི་གནད་བསྡུས་ན། །
ཤེས་བྱ་ཆོས་ཅན། འདུས་བྱས་འཇིག་པ་ལ་འཇིག་རྒྱུ་དོན་གཞན་མི་དགོས་ཏེ། འཇིག་རྒྱུ་
བུམ་པ་ལྟ་བུ་རང་སྐྱེད་བྱེད་ཀྱི་རྒྱུས་རང་འཇིག་པར་བྱེད་པས་འཇིག་བྱེད་དོན་གཞན་མི་
དགོས། བུམ་པ་ཞིག་པ་ལྟ་བུ་དངོས་མེད་ཡིན་པས་འཇིག་རྒྱུ་གཏན་ནས་མི་དགོས་པའི་
ཕྱིར་རོ། །གལ་ཏེ་བུམ་པ་འཇིག་པ་དེ་འཇིག་བྱེད་ཐོ་བ་ལྟ་བུ་ལ་ལྟོས་དགོས་པས་སྐྱེད་བྱེད་
རྒྱུ་དེས་འཇིག་པར་མི་ནུས་སོ་ཞེ་ན། འདི་ནི་རྣམ་པར་བརྟགས་ན་འཇིག་སྟེ། ཐོ་བའི་རྒྱུས་
བུམ་པར་འཇིག་པར་བྱེད་ན། བུམ་པའི་འཇིག་པ་དངོས་མེད་ཞིག་བྱེད་དམ། དངོས་པོ་
ཞིག་བྱེད། དང་པོ་ལྟར་ན་མི་འཐད་དེ། དངོས་མེད་རྒྱུས་བྱེད་མི་ནུས་པའི་ཕྱིར། ཕྱི་མ་
ལྟར་ན། དངོས་པོ་ལ་རང་གཞན་གཉིས་སུ་ཁ་ཚོན་ཆོད་པས། བུམ་པའི་འཇིག་པ་བུམ་པ་
ཡིན་པ་ཞིག་བྱེད་དམ། བུམ་པ་ལས་དོན་གཞན་པ་ཞིག་བྱེད། དང་པོ་ལྟར་ན། ཐོ་བས་བྱ་
མི་དགོས་ཏེ། རྫ་མཁན་གྱིས་བྱས་ཟིན་པའི་ཕྱིར། གཉིས་པ་ལྟར་ན་བུམ་པ་ལས་གཞན།།
ཐོ་བའམ་གྱོ་མོ་འམ། དེ་གཉིས་ལས་གཞན་ཞིག་བྱེད། གལ་ཏེ་བུམ་པ་གྱོ་མོར་བཏང་བ་དེ།
བུམ་པའི་འཇིག་པ་ཐོ་བས་བྱས་པ་ཞེས་བྱ་བ་ཡིན་ནོ་ཟེར་ན། དེ་ཡང་མི་འཐད་དེ། བུམ་
པའི་ཉེར་ལེན་དང་། ཐོ་བའི་ལྷན་ཅིག་བྱེད་རྐྱེན་ལས། གྱོ་མོ་སྐྱེས་པ་ཡིན་གྱི། བུམ་པའི་
འཇིག་པ་གསར་དུ་བྱས་པ་མ་ཡིན་པའི་ཕྱིར་དང༌། གྱོ་མོ་སྐྱེས་པ་ལ་བུམ་པའི་འཇིག་པ་
བྱས་ཞེས་མིང་འདོགས་ན་བླུན་པོ་ལ་བ་ལང་ལྟར་མིང་ལ་མི་བརྩད་དོ། །ཞེས་འཆད་པ་ནི།
འཇིག་པ་རྒྱུ་གཞན་ལ་ལྟོས་ཕྱིར། །ལྟོས་མེད་འདི་ནི་མ་གྲུབ་ལོ། །ཞེས་པ་ནས། ལྟ་དང་
།
།
181



གངས་ཅན་རིག་བཅུད་ལས། ། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བལྟ་རྒྱུ་མེད་པ་བཞིན། །ཞེས་པའི་བར་བློ་ཀ་ཕྱེད་དང་བཞིའོ། །གཉིས་པ་མ་ངེས་པ་སྤང་
བ་ལ་ཁོ་ན་རེ། འཇིག་པའི་རྒྱུ་ཚོགས་ཚང་ན་འཇིག་ངེས་ཡིན་པས་མ་ཁྱབ་སྟེ། ནས་ཀྱི་ས་
བོན་དང་ཆུ་ལུད་སོགས་ཚང་ཡང་ནས་མྱུག་མི་སྐྱེ་བ་ཡོད་པའི་ཕྱིར་དང་། ནས་ཀྱི་རྒྱུ་ཚོགས་
ཀྱིས། སཱ་ལུའི་མྱུ་གུ་བསྐྱེད་པ་རྒྱུ་གཞན་ལྟོས་པ་མེད་ཀྱང་སཱ་ལུའི་མྱུ་གུ་བསྐྱེད་མི་ནུས་པའི་
ཕྱིར་ཟེར་ན། མི་འཐད་དེ། ནས་སྨྱུག་གི་བརྒྱུད་པའི་རྒྱུ་ཚོགས་ཚང་ཡང་ནས་སྨྱུག་བསྐྱེད་པ་
ནུས་པ་གོང་འཕེལ་དུ་འགྱུར་བ་ལ་ལྟོས་དགོས་པའི་ཕྱིར་དང་། ནས་ཀྱི་རྒྱུ་ཚོགས་ཀྱིས་སཱ་
ལུའི་མྱུ་གུ་བསྐྱེད་པའང་སཱ་ལུའི་ས་བོན་ལ་ལྟོས་དགོས་པའི་ཕྱིར་ཞེས་འཆད་པ་ནི། ཚོགས་
པ་ཚང་ཡང་མྱུ་གུ་བཞིན། །ཞེས་པ་ནས། དེས་ན་འཇིག་བྱེད་གཞན་མི་དགོས། །ཞེས་པའི་
བར་གློ་ཀ་བདུན་ནོ། །གསུམ་པ་ཧ་ཅང་ཐལ་བ་སྤང་བ་ནི། རིག་བྱེད་པ་ན་རེ། བུམ་པའི་
ཞིག་པ་རྟག་པ་དང་། བུམ་པ་མི་རྟག་པ་སྟེ་དངོས་འགལ་གཉིས་བུམ་པའི་རྫས་སུ་གཅིག་
པར་ཐལ། བུམ་པའི་ཞིག་པ་རྒྱུ་མེད་ཡིན་པའི་ཕྱིར་ཟེར་བའི་ཐལ་བ་དང་པོས་མི་གནོད་དེ།
བུམ་པའི་ཞིག་པ་དངོས་མེད་ཡིན་ཀྱང་། རྟག་རྫས་མ་ཡིན་པའི་ཕྱིར། །
ཡང་རྒྱལ་དཔོག་པ་ན་རེ། བུམ་པའི་ཞིག་པ་དེ། བུམ་པ་དང་རྫས་ཅིག་གམ་ཐ་དད།།
དང་པོ་ལྟར་ན་བུམ་པ་ཞིག་པའི་ཚེ་ཡང་བུམ་པ་མ་ཞིག་པར་ཐལ་ལ། གཉིས་པ་ལྟར་ན་
བུམ་པ་ཞིག་པའི་ཚེ་ཡང་བུམ་པ་མཐོང་བར་ཐལ་ལོ། །ཞེས་པའི་ཐལ་བ་གཉིས་པས་ཀྱང་
མི་གནོད་དེ། བུམ་པའི་ཞིག་པ་རྗེས་སུ་མ་གྲུབ་པའི་ཕྱིར། ཡང་དངོས་པོ་གཞིར་བྱས་ལ།
ཐོགས་བཅས་བུམ་པ་དང་ཐོགས་མེད་ཤེས་པ་གཉིས་མི་སྲིད་པར་ཐལ། དངོས་པོ་ལ་རྟག་
མི་རྟག་གཉིས་མི་སྲིད་པའི་ཕྱིར་ཞེས་པའི་ཐལ་བ་གསུམ་པས་ཀྱང་མི་གནོད་དེ། ཐོགས་
བཅས་ཐོགས་མེད་ཀྱི་དངོས་པོ་གཉིས་སྐྱེད་བྱེད་ཀྱི་རྒྱུ་ཡོད། རྟག་པ་སྐྱེད་བྱེད་ཀྱི་རྒྱུ་མེད་
པའི་ཕྱིར་ཞེས་འཆད་པ་ནི། དངོས་འགལ་རྫས་གཅིག་འགྱུར་བ་དང་། །ཞེས་སོགས་གློ་ཀ་
གཅིག་གོ །དེས་ན་སྐབས་འདིར། བུམ་པ་ལྟ་བུའི་སྐྱེ་འཇིག་གནས་གསུམ་ཅིག་ཅར་བྱེད་ལ།
182



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
བུམ་པ་དེ་བུམ་པ་སྐད་ཅིག་གཉིས་པའི་ཚེ་ཞིག་པ་ཞིག་ཁས་ལེན་ཀྱང་། སྤྱིར་གཏན་ནས་
བུམ་པ་ཞིག་པ་ནི་མེད་ཅེས་བྱ་སྟེ། བུམ་པ་མ་ཞིག་པར་ཡོད་པའི་ཕྱིར་རོ། །
རྩ་བའི་གཉིས་པ་ལྡོག་ཁྱབ་སྒྲུབ་པ་ལ་གཉིས། ཕྱོགས་སྔ་བརྗོད་པ་དང་། དེ་དགག་
པའོ། །དང་པོ་ནི། མུ་སྟེགས་དབང་ཕྱུག་པ་ན་རེ། དངོས་པོའི་རྟགས་ཀྱིས་སྒྲ་མི་རྟག་པར་
བསྒྲུབ་པའི་ལྡོག་ཁྱབ་མ་གྲུབ་སྟེ། དངོས་པོ་ཕལ་ཆེར་མི་རྟག་པ་ཡིན་ཡང་། བྱ་རོག་དཀར་
པོ་སྲིད་པ་ལྟར་དངོས་པོ་དང་རྟག་པའི་གཞི་མཐུན་སྲིད་པའི་ཕྱིར། དངོས་པོ་ཕལ་ཆེར་
འཇིག་རྒྱུ་དང་འཕྲད་པའི་ཚེ་འཇིག །དབང་ཕྱུག་ཆེན་པོ་ལྟ་བུ་འཇིག་རྒྱུ་དང་ཕྲད་ཀྱང་
གཏན་ནས་མི་འཇིག་པའི་ཕྱིར་ཞེས་པའི་ཕྱོགས་སྔ་འཆད་པ་ནི། བྱ་རོག་དཀར་པོ་སྲིད་པ་
ལྟར། །དངོས་པོ་རྟག་པ་མི་འགལ་ཟེར། །ཞེས་པ་འདི་བྱུང་། གཉིས་པ་དེ་དགག་པ་ལ་
གསུམ། དངོས་པོ་རྟག་པ་བརྟགས་ཏེ་དགག །རྟགས་ཀྱི་ལྡོག་ཁྱབ་རིགས་པས་སྒྲུབ།
རྟགས་གཉིས་དགོད་པའི་དགོས་པ་བཤད་པའོ། །དང་པོ་ནི། དབང་ཕྱུག་རྟག་པ་དེས་དོན་
བྱེད་ནུས་སམ་མི་ནུས། མི་ནུས་ན་དངོས་མེད་ཡིན་པར་ཐལ། དོན་བྱེད་མི་ནུས་པ་ཡིན་
པའི་ཕྱིར། ནུས་ན། དེས་བྱ་བ་བྱེད་པའི་ཚེ་སྔར་གྱི་གནས་སྐབས་ལས་འགྱུར་རམ་མི་
འགྱུར། འགྱུར་ན་རྟག་པ་མ་ཡིན་པར་ཐལ་ཞིང་། མི་འགྱུར་ན་དོན་བྱེད་ནུས་པ་མ་ཡིན་
པར་ཐལ། དོན་མི་བྱེད་པའི་གནས་སྐབས་ལས་མ་འགྱུར་བའི་ཕྱིར། ཞེས་འཆད་པ་ནི།
རྟག་དེས་དོན་བྱེད་མི་ནུས་ན། །ཞེས་སོགས་ཤློ་ཀ་གཅིག་གོ །
གཉིས་པ་རིགས་པས་བསྒྲུབ་པ་ལ་གསུམ། རྟགས་དགོད། སྦྱོར་བའི་དོན་ལ་
དཔྱད། རྩོད་པ་སྤང་བའོ། །དང་པོ་ནི། འོ་ན་ཁྱོད་ཀྱི་ལྡོག་ཁྱབ་སྒྲུབ་བྱེད་ཀྱི་རིགས་པ་དེ་
གང་ཞེ་ན། དོན་བྱེད་ནུས་སྟོང་ཡིན་ན་དངོས་མེད་དམ་བྱས་སྟོང་ཡིན་པས་ཁྱབ། དཔེར་ན་
ནམ་མཁའ་བཞིན། དབང་ཕྱུག་རྟག་པའི་སྒྲ་དོན་ཡང་དོན་བྱེད་ནུས་པས་སྟོང་ངོ་ཞེས་པའི་
སྒྲུབ་ངག་དེའོ། །གཉིས་པ་ལ་དབང་ཕྱུག་རྟག་པའི་སྒྲ་དོན་དེའི་ཤེས་འདོད་ཆོས་ཅན་དང་།
183



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
དངོས་པོ་བཀག་ཙམ་དེ། དེའི་སྒྲུབ་ཆོས་ཡིན་ལ། རྟགས་ཀྱི་དོན་ལ། དེ་སྐོར་གྱི་ཕྱོགས་
ཆོས་སྤྱིར་མངོན་སུམ་དང་། བྱེ་བྲག་རང་རིག་གིས་འགྲུབ་པ་མ་ཡིན་ཏེ། གང་འགྱུར་བ་
མེད་ན་རིམ་དང་ཅིག་ཆར་གྱིས་དོན་བྱེད་པས་སྟོང་བས་ཁྱབ་དཔེར་ན་ནམ་མཁའ་བཞིན།
དབང་ཕྱུག་རྟག་པའི་སྒྲ་དོན་ཡང་འགྱུར་བ་མེད་དོ་ཅེས་པའི་རིགས་པ་ལ་བརྟེན་ནས་
འགྲུབ་པའི་ཕྱིར་ཞེས་འཆད་པ་ནི། གང་གང་བྱེད་མིན་དེ་དངོས་མེད། །ཅེས་སོགས་གློ་ཀ་
ཕྱེད་དང་གསུམ་མོ། དེ་སྐོར་གྱི་ཁྱབ་པ་སྒྲུབ་པ་ནི། དོན་བྱེད་ནུས་སྟོང་ཡིན་ན། བྱས་སྟོང་
ངམ་དངོས་མེད་ཡིན་པས་ཁྱབ་སྟེ། དོན་བྱེད་ནུས་སྟོང་དེ། དངོས་མེད་ཀྱི་མཚན་ཉིད་ཡིན་
པའི་ཕྱིར་རོ། །ཞེས་འཆད་པ་ནི། དོན་བྱེད་ནུས་པ་བཀག་པ་ལ། །དངོས་པོ་མེད་པས་ཁྱབ་
པ་གྲུབ། ཅེས་པའོ། །གསུམ་པ་རྩོད་སྤོང་ནི། ཁོ་ན་རེ། དབང་ཕྱུག་རྟག་པ་དེ། རྟག་དངོས་
ཀྱི་གཞི་མཐུན་ཏེ། དེའི་རང་བཞིན་རྟག་ཀྱང་གནས་སྐབས་འགྱུར་བ་ཡིན་པའི་ཕྱིར། སྐད་
ཅིག་གིས་མི་འཇིག་ཀྱང་། རགས་པའི་འགྱུར་བ་ཡོད་པའི་ཕྱིར་ཟེར་ན། མི་འཐད་དེ།
དབང་ཕྱུག་རྟག་པའི་རང་བཞིན་དང་གནས་སྐབས་གཅིག་དང་ཐ་དད་གང་ཡིན་བརྟགས་
ན་མི་འཐད་པའི་ཕྱིར། སྐད་ཅིག་གིས་མི་འཇིག་པ་ལ་རགས་པའི་འགྱུར་བའང་བརྟགས་ན་
མི་རིགས་པའི་ཕྱིར་ཞེས་འཆད་པ་ལ། རང་བཞིན་རྟག་ཀྱང་གནས་སྐབས་རྣམས། །ཞེས་
སོགས་ཤློ་ཀ་གཉིས་བྱུང་ངོ་། །གསུམ་པ་གཏན་ཚིགས་བཀོད་པའི་དགོས་པ་ནི། ཁོ་ན་རེ།
རྩ་བའི་ཁྱབ་པ་སྒྲུབ་པ་ལ། ལྟོས་མེད་དང་གནོད་པ་ཅན་གང་རུང་གིས་ཆོག་མོད། གཉིས་
ཀ་མི་དགོས་སོ་ཞེ་ན། ཁ་ཅིག་གནོད་པ་ཅན་གྱི་ལམ་སྦྱོང་ལྟ་བུར་ལྟོས་མེད་ཀྱི་གཏན་
ཚིགས་དགོད་དགོས་པར་འཆད་པ་ནི་མི་འཐད་དེ་དེ་གཉིས་བཀོད་པ་ལ་དགོས་པ་སོ་སོར་
ཡོད་པའི་ཕྱིར་ཏེ། མུ་སྟེགས་འགའ་ཞིག་དངོས་པོ་འཇིག་རྒྱུ་དང་ཕྲད་ན་འཇིག་མ་ཕྲད་ན་
མི་འཇིག་པར་འདོད་པའི་ལོག་རྟོག་གི་གཉེན་པོར་ལྟོས་མེད་ཀྱི་གཏན་ཚིགས་བཀོད། མུ་
སྟེགས་འགའ་ཞིག་དངོས་པོ་འཇིག་རྒྱུ་དང་ཕྲད་ཀྱང་མི་འཇིག་པ་ཞིག་ཡོད་པར་འདོད་པའི་
184



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
ལོག་རྟོག་གཉེན་པོར་གནོད་པ་ཅན་གྱི་གཏན་ཚིགས་བཀོད་པ་ཡིན་པའི་ཕྱིར། ཞེས་འཆད་
པ་ནི། གནོད་པ་ཅན་གྱི་ལམ་སྦྱོང་དུ། །ཞེས་སོགས་ཤློ་ཀ་གཅིག་གོ །དེ་དག་ལ་འདིར་
དཔྱོད་ལྡན་གྱིས་དོགས་པ་གསུམ་པ་སྤང་དགོས་ཏེ། དོགས་པ་དང་པོ། གང་ཡོད་དེ་འཇིག་
བུམ་པ་བཞིན། །ཞེས་པར་སྒྲ་མི་རྟག་པར་བསྒྲུབ་པ་ལ་དངོས་པོ་གཏན་ཚིགས་དུ་བཀོད་
ནས། རྗེས་ཁྱབ་བསྒྲུབ་པའི་ཚེ། སྐྱེས་པ་ཁོ་ནས་འཇིག་པ་ཡིན། ཞེས་བྱས་ན་མི་རྟག་པས་
ཁྱབ་པ་བསྒྲུབ་ཅིང་། ལྡོག་ཁྱབ་བསྒྲུབ་པའི་ཚེ། གང་གང་བྱེད་མིན་དེ་དངོས་མེད། །ཅེས་
དོན་བྱེད་ནུས་སྟོང་ཡིན་ན། བྱས་སྟོང་ཡིན་པས་ཁྱབ་པ་བསྒྲུབ་པ་ལ་འབྲེལ་མ་ཆགས་པའི་
སྐྱོན་ཡོད་དོ་ཞེས་པའོ། །དོགས་པ་གཉིས་པ་ནི། རྣམ་འགྲེལ་ལས། དོན་གྱིས་གོ་བས་ཅིག་
ཤོས་ལ། །དྲན་པ་ཡང་དག་སྐྱེ་བར་འགྱུར། །ཞེས་བྱས་རྟགས་ཀྱིས་སྒྲ་མི་རྟག་པར་བསྒྲུབ་
པའི་རྗེས་སུ་འགྲོ་ལྡོག་གཉིས་པོ། གང་རུང་གཅིག་བསྒྲུབས་པས་ཅིག་ཤོས་འགྲུབ་ཅིང་།
དྲན་པ་འདྲེན་ཚུལ་ཡང་དེ་བཞིན་དུ་བཤད་པ་ལ། འདིར། དེས་ན་ལོག་རྟོག་རྣམ་གཉིས་ཀྱི། །
གཉེན་པོར་གཏན་ཚིགས་རྣམ་གཉིས་གསུངས། །ཞེས་དང་། དེའི་རང་འགྲེལ་ལས། དེས་
ན་འཇིག་པར་ཁས་ལེན་པ་ལ་གནོད་པ་ཅན་མི་འཇུག་ལ། མི་འཇིག་པར་ཁས་ལེན་པ་ལ་
ལྟོས་མེད་མི་འཇུག་པས་ཡུལ་ཐ་དད་པ་ཡིན་ནོ། །ཞེས་གཏན་ཚིགས་གཉིས་པོ་དེ། དགོད་
ཡུལ་གྱི་རྒོལ་བ་དང་། བཀོད་པའི་བྱེད་ལས་སོ་སོར་བཤད་པས། བྱས་རྟགས་ཀྱིས་སྒྲ་མི་
རྟག་པར་བསྒྲུབ་པའི་རྗེས་ཁྱབ་ངེས་པའི་གང་ཟག་ལ། དེ་སྐོར་གྱི་ལྡོག་ཁྱབ་སྒྲུབ་དགོས་
པར་སོང་བས་རྣམ་རིགས་གཉིས་མི་མཐུན་པར་འགྱུར་རོ་སྙམ་པའོ། །དོགས་པ་གསུམ་
པ་ནི། རྣམ་འགྲེལ་དུ། དེ་ཕྱིར་ཆོས་མི་མཐུན་དཔེ་ལ། །ཞེས་སོགས་ཐོག་མར་ཕྱོགས་ཆོས་
དང་ཁྱབ་པ་བསྒྲུབ་ནས་དེ་རྗེས། དེ་ཉིད་ཀྱི་ཕྱིར་འབྲེལ་ཤེས་ན། ཞེས་སོགས་ལྟར་ཆོས་
མཐུན་མི་མཐུན་གྱི་སྒྲུབ་ངག་དགོད་པར་བཤད་པ་ལ། འདིར་ཐོག་མར། གང་ཡོད་དེ་
འཇིག་བུམ་པ་བཞིན། །ཞེས་ཆོས་མཐུན་སྦྱོར་གྱི་སྒྲུབ་ངག་བཀོད་ནས། དེ་རྗེས་ཚུལ་
185



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གཉིས་སྒྲུབ་བྱེད་ཀྱི་རིགས་པ་བཀོད་པ་ནི། དགོད་པའི་རིམ་པ་ལ་སྐྱོན་ཆགས་པ་ཡིན་ནོ་
སྙམ་པའོ། ། །
དེ་ལ་སྐྱོན་དང་པོ་མི་འཇུག་སྟེ། མུ་སྟེགས་འགའ་ཞིག་རིག་བྱེད་སྒྲ་སོགས་དངོས་
པོར་འདོད་ཀྱང་བྱས་པར་མི་འདོད་པ་ཡོད་པས། དངོས་པོ་ཡིན་པའི་ཕྱིར་ཞེས་བཀོད་པ་
ཡིན་ལ། ཕྱིས་སྒྲ་བྱས་པར་ངེས་ན་བྱས་པའི་ཕྱིར་ཞེས་བཀོད་པས་ཆོག་པར་འགྲེལ་པར་
བཤད་པ་ལྟར་ཡིན་པའི་ཕྱིར་དང༌། སྒྲ་བྱས་པ་དང་དངོས་པོར་ངེས་ནས་རྟག་མི་རྟག་ཐེ་
ཚོམ་ཟ་བ་གཞིར་བྱས་ལ། བྱས་ན་མི་རྟག་པས་ཁྱབ་པ་བསྒྲུབ་པ་དང༌། དངོས་པོ་ཡིན་ན་མི་
རྟག་པ་ཡིན་པས་ཁྱབ་པ་བསྒྲུབ་པ་གནད་གཅིག་པས། རྟགས་དེ་གཉིས་ལྟོས་མེད་ཀྱི་
རྟགས་དང་། གནོད་པ་ཅན་གྱི་གཏན་ཚིགས་ཀྱི་གཞུང་ལས་སོ་སོར་འབྱུང་བའི་ཕྱིར་རོ། །
དོགས་པ་གཉིས་པ་དེ་དཀའ་གནས་ཆེ་ཡང་། རེ་ཞིག་སྐྱོན་མེད་ཚུལ་འདི་ལྟར། ལྟོས་མེད་
ཀྱི་རྟགས་དང་། གནོད་པ་ཅན་གྱི་རྟགས་གཉིས་དགོད་ཡུལ་གྱི་རྒོལ་བ་ནི་སོ་སོར་ངེས་ཏེ།
དངོས་པོ་འཇིག་རྒྱུ་དང་ཕྲད་ན་འཇིག་མ་ཕྲད་ན་མི་འཇིག་པར་འདོད་པའི་རྒོལ་བ་དང་།
དངོས་པོ་འཇིག་རྒྱུ་དང་ཕྲད་ཀྱང་མི་འཇིག་པར་འདོད་པའི་རྒོལ་བ་གཉིས་སོ་སོར་ངེས་
པའི་ཕྱིར། གཏན་ཚིགས་དེ་གཉིས་བཀོད་པའི་བྱེད་ལས་ཀྱི་གཙོ་བོ་ཡང་སོ་སོར་ངེས་ཏེ།
དངོས་པོ་འཇིག་རྒྱུ་དོན་གཞན་དང་ཕྲད་ན་འཇིག་པར་འདོད་པའི་ལོག་རྟོག་དང་། འཇིག་
རྒྱུ་དང་ཕྲད་ཀྱང་མི་འཇིག་པར་འདོད་པའི་ལོག་རྟོག་གཉིས་སོ་སོར་སེལ་དགོས་པའི་ཕྱིར།
འོན་ཀྱང་གང་ཟག་གཅིག་ལ་གཏན་ཚིགས་དེ་གཉིས་གཅིག་བཀོད་པའི་རྗེས་ལ་ཅིག་ཤོས་
དགོད་དགོས་པ་ཡང་མ་ཡིན་ཏེ། ལྟོས་མེད་ཀྱི་རྟགས་བཀོད་པ་ལ་བརྟེན་ནས། དངོས་པོ་
འཇིག་རྒྱུ་དོན་གཞན་དང་ཕྲད་ནས་འཇིག་པར་འདོད་པའི་ལོག་རྟོག་ལྡོག་སྟེ་དངོས་པོ་ཡིན་
ན་མི་རྟག་པས་ཁྱབ་པ་ངེས་པའི་རྒོལ་བ་ལ། གནོད་པ་ཅན་གྱི་རྟགས་དགོད་མི་དགོས་པའི་
ཕྱིར་དང་། གནོད་པ་ཅན་གྱི་རྟགས་བཀོད་པའི་བྱེད་ལས་རྫོགས་པའི་གང་ཟག་ལའང༌།
186



རིགས་པ།ཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
ལྟོས་མེད་ཀྱི་གཏན་ཚིགས་དགོད་མི་དགོས་པའི་ཕྱིར་རོ། །དོགས་པ་གསུམ་པའི་ལན་ནི།
ཐོག་མར་རྩ་བའི་སྒྲུབ་ངག་བཀོད་ནས། དེ་རྗེས་རྟགས་ཀྱི་ཚེར་མ་འབྱིན་པའི་རིམ་པ་འདི་ནི།
བསྟན་བཅོས་མཛད་པ་འདིའི་དགོངས་པ་ཡིན་ཏེ། མཁས་པ་འཇུག་སྒོ་ལས་ཆོས་གྲགས་
སྒྲུབ་པའི་ངག་བཀོད་ནས། །གཏན་ཚིགས་ཚེར་མ་འབྱིན་པར་མཛད། །གཞན་དུ་ཚར་
བཅད་གནས་སུ་བཞེད། །ཅེས་གསལ་བར་བཤད་པའི་ཕྱིར། འོ་ན་རྩ་བའི་སྒྲུབ་ངག་
བཀོད་པའི་ཚེ། དེ་རྒོལ་བ་དེའི་ངོར་སྒྲུབ་ངག་ཡང་དག་ཡིན་ནམ་ལྟར་སྣང་ཡིན། ཡང་དག་
ཡིན་ན། རྒོལ་བ་དེས་དེ་སྐོར་གྱི་ཚུལ་ངེས་དགོས་པས་རྟགས་ཀྱི་ཚེར་མ་ཕྱུང་མི་དགོས་སོ་
ཞེ་ན། འདི་ནི་དོགས་པའི་གནས་ཡིན་པས། འོག་སྒྲུབ་ངག་སྐབས་སུ་འཆད་པར་བྱེད་དོ། །
གཉིས་པ་དེ་བྱུང་འབྲེལ་ངེས་བྱེད་ལ་གཉིས། གཞན་ལུགས་མི་འཐད་པ་དང་། རང་
ལུགས་གཞག་པའོ། །དང་པོ་ལ། ལོ་ཙཱ་བ་ཆེན་པོ། རྒྱུ་འབྲས་ཚད་མ་ཕྲུགས་ལྔས་ངེས་ཏེ།
དང་པོར་རྒྱུ་འབྲས་གཉིས་ཆར་མ་དམིགས་དེ་ནས་རྒྱུ་དམིགས། དེ་ནས་འབྲས་བུ་
དམིགས། དེ་ནས་རྒྱུ་མ་དམིགས། དེ་ནས་འབྲས་བུ་མ་དམིགས་པ་དང་ལྔས་ངེས་པའི་ཕྱིར་
ཞེས་གསུངས། འདི་མི་འཐད་དེ། གནས་སྐབས་ཀྱི་རྗེས་སུ་འགྲོ་ལྡོག་ཕྲུགས་ལྔ། ཉི་མའི་
འོད་ཟེར་དང་རྔ་སྒྲ་ལའང་ཚང་བའི་ཕྱིར་དང་། རང་བཞིན་གྱི་དབང་དུ་བྱེད་ན་རྗེས་སུ་འགྲོ་
ལྡོག་ཕྲུགས་གསུམ་གྱིས་ཆོག་པའི་ཕྱིར་རོ། །ཞེས་འཆད་པ་ནི། རྒྱུ་འབྲས་ཕྱུགས་ལྔས་ངེས་
ཞེས་ཟེར། །ཞེས་སོགས་རྐང་པ་གཉིས་སོ། །གཉིས་པ་རང་ལུགས་ལ་གསུམ། རྒྱུ་འབྲས་
སོ་སོའི་མཚན་ཉིད། ངེས་བྱེད་ཚད་མ་ཕྲུགས་གསུམ། དེ་ལ་གཞན་གྱི་རྩོད་པ་སྤང་བའོ། །
དེ་ལ་དང་པོ་ནི། ཤེས་བྱ་ཆོས་ཅན། རྒྱུ་འབྲས་ཀྱི་མཚན་ཉིད་དང་དབྱེ་བ་འཇོག་ཚུལ་ཡོད་དེ།
ཕན་འདོགས་བྱེད་རྒྱུའི་མཚན་ཉིད། ཕན་གདགས་བྱ་འབྲས་བུའི་མཚན་ཉིད་ཡིན་ཞིང་རྒྱུ་
དེ་ལའང་། ཉེར་ལེན་གྱི་རྒྱུ་དང་ལྷན་ཅིག་བྱེད་རྐྱེན་གཉིས་ཡོད་པའི། རང་འབྲས་ཀྱི་ངོ་བོ་ལ།
གཙོ་བོར་ཕན་འདོགས་བྱེད་ཉེར་ལེན་གྱི་རྒྱུའི་མཚན་ཉིད་དང་། རང་འབྲས་ཀྱི་ཁྱད་པར་
187



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
ལ་གཙོ་བོར་ཕན་འདོགས་བྱེད་ལྷན་ཅིག་བྱེད་རྐྱེན་གྱི་མཚན་ཉིད་ཡིན་པའི་ཕྱིར། གཉིས་
པ་ངེས་བྱེད་ནི། རྒྱུ་འབྲས་གཉིས་པོ་དེ་ཚད་མ་ཕྲུགས་གསུམ་གྱིས་ངེས་པར་བྱེད་དེ། ཐོག་
མར་མེ་དུ་གཉིས་ཆར་མ་དམིགས། དེ་རྗེས་རྒྱུ་མེ་དམིགས། དེ་རྗེས་འབྲས་བུ་དུ་བ་
དམིགས་པའི་ཚད་མ་སྟེ། མ་དམིགས་པ་སྔོན་དུ་འགྲོ་བའི་རྗེས་འགྲོའི་ཕྲུགས་གསུམ་ཁྱད་
པར་ཅན་དེས། སྔོན་མཐའ་མ་ངེས་པའི་རྒྱུ་འབྲས་ངེས་པར་བྱེད། ཐོག་མར་དུ་བ་མཐོང་།
དེ་ནས་མེ་མ་མཐོང་། དེ་ནས་དུ་བ་མ་མཐོང་བ་སྟེ། དམིགས་པ་སྔོན་དུ་འགྲོ་བའི་ལྡོག་བའི་
ཕྲུགས་གསུམ་ཁྱད་པར་ཅན་གྱིས། ཕྱི་མཐའ་མ་ངེས་པའི་རྒྱུ་འབྲས་ངེས་པར་བྱེད་པ་ཡིན་
པའི་ཕྱིར། གསུམ་པ་རྩོད་སྤང་ནི། ཁོ་ན་རེ། རྒྱུ་འབྲས་ངེས་པ་ལ་ཚད་མ་ཕྲུགས་གསུམ་
དགོས་པ་དེ་མི་འཐད་པར་ཐལ། སྣང་མི་རུང་གི་རྒྱུ་འབྲས་ལ་ཚད་མ་ཕྲུགས་གསུམ་པོ་དེ་
མ་ཚང་། སྡོང་བུའི་རྣམ་འགྱུར་དང་མུན་པ་ལྟ་བུ་ལ་ཕྲུགས་གསུམ་པོ་ཚང་ཡང་རྒྱུ་འབྲས་མ་
ཡིན། མེ་དུ་གཉིས་ལ་རྗེས་སུ་འགྲོ་ལྡོག་འཁྲུལ་བའི་ཕྱིར། རྟགས་གསུམ་པ་གྲུབ་སྟེ། དུ་བ་
དེ་མེ་མ་ཡིན་པ་བརྒྱ་བྱིན་གྱི་སྤྱི་བོ་ལས་ཀྱང་སྐྱེ་བའི་ཕྱིར་ཟེར་ན། སྐྱོན་དང་པོ་མེད་དེ།
སྐབས་འདིར་སྣང་རུང་གི་རྒྱུ་འབྲས་ཁོ་ནའི་དབང་དུ་བྱས་པའི་ཕྱིར། སྐྱོན་གཉིས་པ་མེད་དེ།
མུན་པ་དང་སྡོང་བུའི་རྣམ་འགྱུར་རྗེས་སུ་འགྲོ་ལྡོག་མི་བྱེད་པའི་ཕྱིར། སྐྱོན་གསུམ་པ་མེད་དེ།
བརྒྱ་བྱིན་གྱི་སྤྱི་བོའི་སྔོ་ཕྱུར་བ་དེ། དུ་བ་མཚན་ཉིད་པ་མིན་པའི་ཕྱིར་ཏེ། རང་རྒྱུ་མེ་ལས་མ་
བྱུང་བའི་ཕྱིར་རོ། །དེ་ལ་ཁོ་ན་རེ། རང་རྒྱུ་བུད་ཤིང་ལས་མ་བྱུང་ན་མེ་མ་ཡིན་དགོས་པར་
ཐལ་རང་རྒྱུ་མེ་ལས་མ་བྱུང་ན་དུ་བ་མིན་དགོས་པའི་ཕྱིར། འདོད་མི་ནུས་ཏེ། རྡོ་གཙུབ་པ་
ལས་མེ་འབྱུང་བའི་ཕྱིར་རོ། །ཟེར་ན་མི་མཚུངས་ཏེ། མེ་དེ་དུ་བའི་ཉེར་ལེན་ཡིན་ཡང་། རྡོ་
དང་བུད་ཤིང་སོགས་མེའི་རྡུལ་ཕྲན་སྡུད་པར་བྱེད་པའི་ལྷན་ཅིག་བྱེད་རྐྱེན་ཙམ་ཡིན་པའི་
ཕྱིར་ཏེ། མེའི་རྡུལ་ཕྲན་དེ། མེའི་ཉེར་ལེན་གྱི་རྒྱུ་ཡིན་པའི་ཕྱིར། དཔེར་ན་མིག་དབང་
གཟུགས་ཅན་པ་དེ། མིག་ཤེས་ཀྱི་བདག་རྐྱེན་ཡིན་པ་བཞིན་ནོ་ཞེས་འཆད་པ་ལ། རྒྱུ་
188



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ། །
འབྲས་ཕན་འདོགས་བྱ་བྱེད་ཡིན། །ཞེས་པ་ནས། རྡོ་ཤིང་སོགས་ཡིན་དབང་པོ་བཞིན། །
ཞེས་པའི་བར་ཀློ་ཀ་གསུམ་དང་རྐང་པ་གཉིས་སོ། །ཡང་ན་སྔོན་དང་ཕྱི་མའི་རྒྱུ་དང་འབྲས་
བུ་ཐ་དད་དུ་ཡོད་དེ། དུ་བ་སྐད་ཅིག་མ་དང་པོ་དེ། རང་གི་ཉེར་ལེན་མེ་ལས་སྐྱེས། དུ་བ་
སྐད་ཅིག་མ་གཉིས་པ་ཕན་ཆད་རང་གི་ཉེར་ལེན་དུ་བ་ལས་སྐྱེས་པའི་ཕྱིར། ཞེས་འཆད་
པ་ནི། ཡང་ན་སྔོན་དང་ཕྱི་མ་ཡི། །ཞེས་སོགས་ཤློ་ཀ་གཅིག་གོ །འདིས་ནི་དུ་བ་ཡིན་ན་
རང་རྒྱུ་མེ་ལས་སྐྱེ་བས་ཁྱབ་ཀྱང་། རང་གི་ཉེར་ལེན་ནམ། དངོས་རྒྱུ་མེ་ལས་བྱུང་བས་མ་
ཁྱབ་ཅེས་པའོ། །གཉིས་པ་མཚན་གཞི་ལ། རང་མཚན་རྐྱང་པ་དང་སྒྲ་དོན་རྐྱང་པ་འབྲེལ་
པའི་མཚན་གཞིར་མི་འཐད་དེ། རང་མཚན་རྐྱང་པ་ལ་ཕན་ཚུན་རྗེས་འགྲོ་མེད་པས་བསྒྲུབ་
བྱ་བསྒྲུབ་མི་ནུས། སྒྲ་དོན་རྐྱང་པ་ལ་འབྲེལ་བ་བྱས་ཀྱང་རང་མཚན་གོ་བར་མི་ནུས་པའི་
ཕྱིར། དེས་ན་རང་ལུགས། སྒྲ་དོན་ལ་རང་མཚན་དུ་འཁྲུལ་བའི་ཆ་ལ་འབྲེལ་པ་འཇོག་
དགོས་ཏེ། འཆད་པའི་ཚེ་ན་སོང་ཚོད་ལ་འབྲེལ་པ་སྤྱི་མཚན་ཁོ་ནར་སོང་ཡང་། འཇུག་པའི་
ཚེ་ན་སོ་སོར་མ་ཕྱེ་བར་བྱས་པ་མི་རྟག་པ་དང་འབྲེལ་བ་ཡིན་ཞེས་ཁས་ལེན་པའི་ཕྱིར་རོ། །
ཞེས་འཆད་པ་ལ། རང་མཚན་དང་ནི་སྒྲ་དོན་གཉིས། །ཞེས་སོགས་གློ་ཀ་གཅིག་གོ ། །
གསུམ་པ་དེ་དག་གང་གིས་ངེས་པའི་ཚུལ་ལ་གསུམ། ཕྱོགས་རེས་ངེས་པ་གཞན་གྱི་
ལུགས། གཉིས་ཀ་དགོས་པ་རང་གི་ལུགས། རབ་བྱེད་འདིའི་དོན་བསྡུ་བཤད་པའོ། །དང་
པོ་ནི། ཁ་ཆེའི་བྲམ་ཟེ་བདེ་བྱེད་དགའ་བ་དཔྱོད་པ་ཁོ་ནས་འབྲེལ་པ་ངེས་པར་འདོད་པ་
དང༌། རྒྱ་གར་ཤར་ནུབ་གུང་གསུམ་གྱི་ཉི་འོག་གི་པཎྜི་ཏ་རྣམས་ཚད་མ་ཁོ་ནས་འབྲེལ་པ་
ངེས་པར་འདོད་པ་གཉིས་མི་འཐད་དེ། ཚད་མས་མ་དྲངས་པའི་དཔྱོད་པ་ནི་བློ་དོན་མི་
མཐུན་ཡིན་པའི་ཕྱིར། རྗེས་དཔག་གིས་མི་མཐུན་ཕྱོགས་ལ་འཇུག་པ་ཁེགས་ཀྱང་། ཚད་
མས་དྲངས་པའི་དཔྱོད་པ་མེད་ན་བླང་དོར་གྱི་བྱ་བ་བསྒྲུབ་མི་ནུས་པའི་ཕྱིར། དེས་ན་
གཉིས་པ་རང་གི་ལུགས་ནི། འབྲེལ་པ་ངེས་པ་ལ་ཚད་མ་དང་ཚད་མས་དྲངས་པའི་དཔྱོད་
189



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པ་གཉིས་ཆར་དགོས་ཏེ། རྒྱུ་མཚན་བཤད་ཟིན་པའི་ཕྱིར་རོ། །འོ་ན་དཔྱོད་པ་དེ་བློ་རིགས་
གང་ཡིན་སྙམ་ན། ཚད་མས་དྲངས་པའི་ངེས་ཤེས་ཡིན་པས། བཅད་ཤེས་ལས་མ་འདས་ཏེ།
ཡིད་དཔྱོད་མེད་པའི་ཕྱིར་དང༌། ཚད་མ་མིན་པའི་བློ་རིགས་བཞི་པ་ཡང་མེད་པའི་ཕྱིར་རོ། །
གསུམ་པ་དོན་བསྡུ་ནི། འབྲེལ་པ་གཉིས་ཆར་དོན་ལ་མེད་ཀྱང་། དགག་སྒྲུབ་བྱེད་
ནུས་ཏེ། བློ་ངོའི་འབྲེལ་པ་ལ་བརྟེན་ནས་བསྒྲུབ་བྱ་རྟོགས་པའི་རྗེས་དཔག་བསྐྱེད་ནུས་
པའི་ཕྱིར་ཞེས་འཆད་པ་ལ། བདེ་བྱེད་དགའ་བ་དཔྱོད་པ་ཡིས། །ཞེས་པ་ནས། འཁྲུལ་
པས་འབྲེལ་བའི་རྟོག་པ་སྐྱེ། །ཞེས་པའི་བར་བློ་ཀ་གསུམ་མོ། །
དེ་དག་གི་གནད་སྡུས་ན། དོན་ལ་བྱས་དང་མི་རྟག་ཐ་དད་མིན། །མེ་དང་དུ་བ་ཕན་
ཚུན་གཅིག་པ་བཀག །དེ་ཚེ་འབྲེལ་བ་མེད་ཅིང་རྒྱུ་འབྲས་ཀྱི། །ཕན་འདོགས་བྱ་བྱེད་ནམ་
མཁའི་པདྨོར་མཚུངས། །བྱ་བྱེད་དང་བྲལ་འདུས་བྱས་སྐད་ཅིག་མ། །མཐར་ཐུག་དོན་ལ་
བདེན་པར་འདོད་པའི་ཕྱིར། །ཞིབ་པར་རློམ་ཡང་དཔྱད་དོན་མ་རྫོགས་ཕྱིར། །གནས་
ལུགས་དབུ་མའི་གྲུབ་མཐའ་འདིར་མ་བསླེབས། །ཁྱོད་ཀྱིས་མཐར་ཐུག་དཔྱད་པ་རྫོགས་
པ་ནའང་། །བྱ་བྱེད་བྲལ་ཡང་འདུས་བྱས་ཡིན་ནོ་ཞེས། །འགལ་འདུའི་ཁུར་ཆེན་འདེགས་
པར་མི་བཟོད་པར། །དོན་སྨྲ་གྲུབ་མཐའི་རང་སྐྱོན་ཁོ་ནར་ཟད། །བྱས་དང་མི་རྟག་དབྱེ་
བསྡུའི་རྟོག་པ་དང་། །མེ་དང་དུ་བ་སྔ་ཕྱི་སྦྲེལ་བ་ཡིས། །སྒྲོ་བཏགས་བློ་ངོར་འབྲེལ་པ་རྣམ་
གཉིས་ཀྱི། །རྣམ་གཞག་འཇོག་པ་མཁས་པའི་སྤྱི་ལུགས་ཡིན། །སྒྲུབ་ངག་འགོད་ཚེ་གཏན་
ཚིགས་དགོད་ཚུལ་དང༌། །སྒྲུབ་ངག་བཀོད་ནས་ཚེར་མ་འབྱིན་ཚུལ་དང་། །ལྟོས་མེད་
རྟགས་དང་གནོད་པ་ཅན་གྱི་རྟགས། །བཀོད་པའི་བྱེད་ལས་སོ་སོར་ངེས་པ་ལ། །རྣམ་
དཔྱོད་ལྡན་པའི་དོགས་པའི་གནས་བཀོད་ནས། །ཡིན་མིན་རྣམ་འབྱེད་བློ་ཡི་སྤོབས་པ་
ཡིས། །མཁས་པའི་དབུས་སུ་མགྲིན་པ་འདེགས་ནུས་ན། །རབ་བྱེད་འདི་ལ་མཁས་པའི་གོ་
འཕང་ཐོབ། ། །
190



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་འབྲེལ་པ་བརྟག་པའི་རབ་ཏུ་བྱེད་པ་དྲུག་པའི་རྣམ་པར་བཤད་པ།
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་
འབྲེལ་པ་བརྟག་པའི་རབ་ཏུ་བྱེད་པ་སྟེ་རབ་ཏུ་བྱེད་པ་དྲུག་པའི་རྣམ་པར་བཤད་པའོ།། །།
191



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་རབ་བྱེད་བདུན་པ་འགལ་བ་
བརྟག་པའི་རབ་ཏུ་བྱེད་པའོ། །
མཁས་པའི་བྱ་བ་རྟོག་གེའི་རིག་བྱེད་གཞུང་། །ཚུལ་བཞིན་འབྱེད་མཁས་ས་སྐྱའི་
འཇམ་མགོན་དེའི། །ཐུགས་སྲས་མཆོག་གྱུར་མཁས་པ་མདོ་སྡེ་དཔལ། །ངོ་མཚར་རྣམ་
འཕྲུལ་སྐྱིད་གཤོངས་པ་དེར་བསྔགས། །འགལ་བས་འགོག་དང་འབྲེལ་པས་སྒྲུབ། །
འགལ་འབྲེལ་ཕྱོགས་གླང་གྲགས་པའི་ལུགས། །ལེགས་པར་འཆད་ལ་སྤྲོ་བ་ཐོབ། །
བསྐལ་བཟང་ཡོད་ན་དགའ་བས་ཉོན། །
གཉིས་པ་འགལ་བ་རྟོགས་ཚུལ་འཆད་པ་ལ། མཚོན་པར་བྱེད་པའི་མཚན་ཉིད་ །
བཤད། དེ་ལྡན་མཚན་གཞིའི་རབ་དབྱེ་བཤད། ཕ་རོལ་མཁས་པའི་རྩོད་པ་བཟློག་པ་དང་
གསུམ། དང་པོ་ནི། རང་གི་གནོད་བྱ་ལ་གནོད་པ་བྱེད་པ་ཆོས་ཅན། རང་གི་གནོད་བྱ་དེ་
དང་འགལ་བའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ།
ཆོས་གང་གང་ལ་གནོད་བྱེད་པ། །དེ་ནི་དེ་ཡི་འགལ་ཟླ་ཡིན། ཞེས་པ་འདི་བྱུང་། གཉིས་
པ་ལ། ཡུལ་གྱི་སྒོ་ནས་གཉིས་སུ་ཕྱེ། སོ་སོའི་རང་བཞིན་གཏན་ལ་ཕབ་པའོ། །དང་པོ་ནི།
འགལ་བ་ཆོས་ཅན། ཁྱོད་ལ་ཡུལ་གྱི་སྒོ་ནས་གཉིས་སུ་ཡོད་དེ། འགལ་ཟླ་གཉིས་ཀ་
དངོས་པོ་ཡིན་པའི་ལྷན་ཅིག་མི་གནས་འགལ་དང༌། འགལ་ཟླ་གཉིས་གཅིག་པ་བཀག་
192



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
པའི་ཐ་དད་ཡིན་པའི་ཕན་ཚུན་སྤང་འགལ་གཉིས་སུ་ཡོད་པའི་ཕྱིར། ཞེས་འཆད་པ་ལ།
འགལ་ཟླ་དངོས་པོ་དངོས་མེད་ཀྱི། །ཞེས་སོགས་ཤློ་ཀ་གཅིག་བྱུང་། འདིར་པཎ་ཆེན་ཤཱཀྱ་
མཆོག་ལྡན་གྱིས། དབྱེ་བ་འདི་དངོས་བཏགས་མ་ཕྱེ་བའི་དབྱེ་བ་ཙམ་ཡིན་ཏེ། ཕན་ཚུན་
སྤང་འགལ་གྱིས་འགལ་བའི་གོ་མི་ཆོད་པའི་ཕྱིར་རོ། །དེས་ན། ལྷན་ཅིག་མི་གནས་པ་དག་
དང་། །ཚད་མས་གནོད་འགལ་གཉིས་སུ་བཞེད། །ཅེས་སྦྱར་ན་ལེགས་པ་ཡིན་ནོ། །ཞེས་
འཆད་པ་ནི། བསྟན་བཅོས་འདིའི་དགོངས་པ་མ་ཡིན་ཏེ། ཕན་ཚུན་སྤང་འགལ་གྱིས་
འགལ་བའི་གོ་མི་ཆོད་ན། ཕན་ཚུན་སྤང་འགལ་ལ་བརྟེན་པའི་རྟགས་ཡང་དག་མི་སྲིད་
པར་འགྱུར་བའི་སྐྱོན་ཡོད་པའི་ཕྱིར་དང༌། གཞུང་ལས། ཚད་མས་གནོད་པའི་འགལ་བ་
ཡང་། །ཁྱབ་བྱེད་འགལ་བ་དམིགས་པར་འདུས། །ཞེས་ཚད་མས་གནོད་འགལ། ཕན་
ཚུན་སྤང་འགལ་གྱི་ནང་དུ་བསྡུས་ནས་བཤད་པའི་ཕྱིར་ན། གཞུང་དེ་ལྟར་འདོན་པ་བསྒྱུར་
བ་ནི་ལེགས་པར་བཤད་པ་མིན་པའི་ཕྱིར་རོ། །
རང་རེའི་པཎ་ཆེན་མཁས་པའི་དབང་པོས་སྤྱི་དོན་ལས། འགལ་བ་ལ་དབྱེ་ན། ལྷན་
ཅིག་མི་གནས་འགལ། ཕན་ཚུན་སྤང་འགལ། ཚད་མས་གནོད་འགལ། ཐ་དད་གཞི་
མཐུན་མི་སྲིད་པ་ཙམ་གྱི་འགལ་བ་དང་བཞིར་ཕྱེ་བ་ནི། དངོས་བཏགས་མ་ཕྱེ་བའི་མིང་
ཙམ་གྱི་དབྱེ་བ་ཡིན་ཏེ། ཐ་དད་གཞི་མཐུན་མི་སྲིད་པ་ཙམ་གྱིས་འགལ་བའི་གོ་མི་ཆོད་པ་
དང་ཚད་མས་གནོད་འགལ་ཕན་ཚུན་སྤང་འགལ་དུ་བསྡུ་པ་ནི་བསྟན་བཅོས་འདིའི་
དགོངས་པ་ཡིན་པའི་ཕྱིར་རོ། ། །
་ གཉིས་པ་སོ་སོའི་རང་བཞིན་འཆད་པ་ལ་གཉིས། ལྷན་ཅིག་མི་གནས་འགལ་
བཤད་པ་དང་། ཕན་ཚུན་སྤང་འགལ་བཤད་པའོ། །དང་པོ་ལ་བཞི། ལྷན་ཅིག་མི་གནས་
འགལ་གྱི་མཚན་ཉིད་བཤད། འགལ་ཟླ་ཡུལ་གྱི་མཚན་གཞི་བཤད། གནོད་བྱ་ཟློག་པའི་
ཟློག་དུས་བཤད། འགལ་བ་ངེས་བྱེད་ཚད་མ་བཤད་པའོ། །དང་པོ་ལ་དགག་གཞག་སྤང་
193



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གསུམ་ལས། དང་པོ་ལ། ལོ་ཙཱ་བ་ཆེན་པོ། དངོས་པོ་གཉིས་ལ་གནས་པའི་ཆོས་གནོད་བྱ་
གནོད་བྱེད། ལྷན་ཅིག་མི་གནས་འགལ་གྱི་མཚན་ཉིད་དུ་འདོད་པ་མི་འཐད་དེ། གཞི་
གཅིག་ལ་གནོད་བྱ་གནོད་བྱེད་ཚོགས་པའི་སྤྱིའམ། གཞི་མཐུན་མི་སྲིད་ཅིང་། ཡ་གྱལ་
དགོད་ན་རྒྱུ་འབྲས་ཀྱི་མཚན་ཉིད་ལྟར་མ་ཁྱབ་པའི་ཕྱིར། ཞེས་འཆད་པ་ལ། ལྷན་ཅིག་མི་
གནས་གནོད་བྱེད་དུ། །འདོད་པ་དཔྱད་ན་འཐད་མ་ཡིན། །ཞེས་པ་འདི་བྱུང་། དེའི་དོན་
ཡང་སྙིང་པོ་དྲིལ་ན། ཚ་རེག་ཆོས་ཅན། ཁྱོད་གྲང་རེག་དང་གནོད་བྱ་གནོད་བྱེད་གཉིས་ཀ་
ཡིན་པར་ཐལ། ཁྱོད་གྲང་རེག་དང་ལྷན་ཅིག་མི་གནས་འགལ་ཡིན་པའི་ཕྱིར། ཁྱབ་པ་
མཚན་ཉིད་ཀྱི་སྟེང་དུ་དངོས། གལ་ཏེ་སྐྱོན་མེད་དེ། གོང་གི་མཚན་ཉིད་དེ། འགལ་ཟླ་
གཉིས་ཀྱི་མཚན་ཉིད་ཡིན་གྱི། ལྷན་ཅིག་མི་གནས་འགལ་སྤྱིའི་མཚན་ཉིད་མིན་པའི་ཕྱིར་
སྙམ་ན། དེ་ཡང་མི་འཐད་དེ། མཚན་ཉིད་དེས་མཚོན་བྱ་ཡ་གྱལ་གཉིས་པོ་དེ་ལ་མ་ཁྱབ་
པའི་སྐྱོན་ཡོད་པའི་ཕྱིར། གནད་འདི་ངེས་པར་གོ་དགོས་ཏེ། པཎ་ཤཱཀ་པས། གཞུང་འདི་
འགལ་བ་དོན་ལ་གྲུབ་པ་འགོག་བྱེད་ཀྱི་གཞུང་དུ་སྦྱོར་ན་མ་གཏོགས། ཅུང་ཟད་བཤད་
དཀའ་བར་སྣང་ཞེས་དང་། སྡེ་བདུན་རབ་གསལ་ལས། འགལ་བ་གནས་པའི་ཡུལ་གྱི་ ་
མཚན་ཉིད་བཞག་པ་འགོག་པ་ཡིན་གྱི། ལྷན་ཅིག་མི་གནས་འགལ་གྱི་མཚན་ཉིད་འགོག་
པ་མ་ཡིན། ཞེས་གསུངས་པ་གཉིས་ཀ་ཕྱོགས་སྔ་ཕྱིའི་གནད་ལ་བློ་གྲོས་མ་བྱང་བའི་རྣམ་ ་
འགྱུར་ཡིན་པའི་ཕྱིར་རོ། །
གཉིས་པ་རང་གི་ལུགས་ནི། རང་གི་གནོད་བྱའི་རྒྱུན་ནུས་མེད་དུ་བྱེད་པ་དེ་ཆོས་
ཅན། རང་གི་གནོད་བྱ་དེ་དང་ལྷན་ཅིག་མི་གནས་འགལ་ཡིན་པའི་མཚན་ཉིད་ཡིན་ཏེ།
དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ། དེས་ན་གནོད་བྱ་གནོད་བྱེད་གཉིས། །
ཞེས་སོགས་ཤློ་ཀ་གཅིག་བྱུང༌། འདིར་དོགས་པ་ཅུང་ཟད་དཔྱད་པ་ལ། གྲང་རེག་ལ་
གནོད་བྱེད་ཀྱི་ཚ་རེག་ཆོས་ཅན། ཁྱོད་གྲང་རེག་གི་རྒྱུན་ནུས་མེད་དུ་སྐྱེད་བྱེད་ཡིན་པར་
194



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ།
ཐལ། ཁྱོད་དེ་ལ་གནོད་བྱེད་ཡིན་པའི་ཕྱིར། འདོད་ན། ཁྱོད་གྲང་རེག་སྐྱེད་བྱེད་ཡིན་པར་
ཐལ། དེའི་ཕྱིར། འདོད་ན། དེའི་རྒྱུ་ཡིན་པར་ཐལ་ལོ། །གལ་ཏེ་གྲང་རེག་སྐྱེད་བྱེད་ཡིན་
པར་ཐལ་ལ་མ་ཁྱབ་ན། འོ་ན་ཆོས་ཅན། ཁྱོད་གྲང་རེག་ནུས་ཆུང་དུ་སྐྱེད་བྱེད་ཡིན་པར་
ཐལ། ཁྱོད་དེ་ནུས་མེད་དུ་སྐྱེད་བྱེད་ཡིན་པའི་ཕྱིར། འདོད་ན། ཁྱོད་གྲང་རེག་ནུས་ཆུང་
སྐྱེད་བྱེད་ཡིན་པར་ཐལ། དེའི་ཕྱིར། འདོད་ན། དེའི་རྒྱུར་ཐལ་ལོ། །ཡང་གྲང་རེག་ལ་
གནོད་བྱེད་ཀྱི་ཚ་རེག་སྐད་ཅིག་མ་དང་པོ་དང་དུས་མཉམ་པའི་གྲང་རེག་སྐད་ཅིག་མ་དང་
པོ་ཆོས་ཅན། ཁྱོད་གྲང་རེག་ལ་གནོད་བྱེད་ཡིན་པར་ཐལ། ཁྱོད་གྲང་རེག་གི་རྒྱུན་ནུས་
མེད་དུ་སྐྱེད་བྱེད་ཡིན་པའི་ཕྱིར། ཁྱབ་པ་ཁས་སོ། །རྟགས་གྲུབ་སྟེ། གྲང་རེག་ལ་གནོད་
བྱེད་ཀྱི་ཚ་རེག་སྐད་ཅིག་མ་དང་པོས་ལྷན་ཅིག་བྱེད་རྐྱེན་དང་། དེ་དང་ཕྲད་པའི་གྲང་རེག་
སྐད་ཅིག་མ་དང་པོས་ཉེར་ལེན་གྱི་རྒྱུ་བྱས་ནས། ཚ་རེག་གི་གནོད་བྱར་གྱུར་པའི་གྲང་རེག་
གི་རྒྱུན་ནུས་མེད་དུ་སྐྱེ་བའི་ཕྱིར་ཏེ། གྲང་རེག་ནུས་པ་ཐོགས་མེད་དེས། །ཞེས་སོགས་ཀྱི་
གཞུང་དོན་གྲུབ་པའི་ཕྱིར་རོ་སྙམ་ན། རང་ལན་ནི། ཚ་རེག་དེས། ཁོ་རང་གི་གནོད་བྱར་
གྱུར་པའི་གྲང་རེག་གི་རྒྱུན་ནུས་མེད་དུ་སྐྱེས་པའམ། ནུས་ཆུང་དུ་སྐྱེས་ཀྱང་། ཁོ་རང་གི་
གནོད་བྱར་གྱུར་པའི་གྲང་རེག་ནུས་ཆུང་སྐྱེས་པ་མ་ཡིན་ཞིང་། ཚ་རེག་གི་གནོད་བྱར་གྱུར་
པའི་གྲང་རེག་སྐད་ཅིག་དང་པོ་དེས། དེའི་གནོད་བྱར་གྱུར་པའི་གྲང་རེག་ནུས་ཆུང་བསྐྱེད་
ཀྱང་། དེ་ནུས་ཆུང་དུ་བསྐྱེད་པ་མ་ཡིན་ཞེས་ཟེར་བ་ལས་འོས་མེད་དོ། ། །
དེ་ལ་ཡང་ཁོ་ན་རེ། ཚ་རེག་དེས་ཁོ་རང་གི་གནོད་བྱར་གྱུར་པའི་གྲང་རེག་ནུས་ཆུང་
སྐྱེད་བྱེད་ཡིན་པར་ཐལ། དེས་ཁོ་རང་གི་གནོད་བྱར་གྱུར་པའི་གྲང་རེག་ནུས་ཆུང་ཡིན་པ་
སྐྱེད་བྱེད་ཡིན་པའི་ཕྱིར་ཏེ། དེས་དེ་ནུས་ཆུང་དུ་སྐྱེད་བྱེད་ཡིན་པའི་ཕྱིར། དེ་ནུས་ཆུང་ཡིན་
པར་སྐྱེད་བྱེད་ཡིན་པའི་ཕྱིར་ལ་མ་ཁྱབ་བྱས་པ་ལ། འོ་ན་དེས་ཁོ་རང་གི་གནོད་བྱར་གྱུར་
པའི་གྲང་རེག་ནུས་ཆུང་ཡིན་པར་སྐྱེད་བྱེད་ཡིན་པར་ཐལ་ལོ། །འདོད་ན། དེས་ཁོ་རང་གི་
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གནོད་བྱར་གྱུར་པའི་གྲང་རེག་ཡིན་པར་སྐྱེད་བྱེད་ཡིན་པར་ཐལ་ལོ། །འདོད་ན། དེའི་
གནོད་བྱར་གྱུར་པའི་གྲང་རེག་གྲང་རེག་ཡིན་པ་དེ། དེའི་འབྲས་བུ་ཡིན་པར་ཐལ་ལོ། །
ཟེར་ན་མ་ཁྱབ་བྱས་པ་ལ། དེས་ཁོ་རང་གི་གནོད་བྱར་གྱུར་པའི་གྲང་རེག་དངོས་པོ་ཡིན་
པར་སྐྱེད་བྱེད་ཡིན་པར་ཐལ། དེས་དེ་གྲང་རེག་ཡིན་པར་སྐྱེད་བྱེད་ཡིན་པའི་ཕྱིར། འདོད་ན།
དེས་དེ་དངོས་པོར་སྐྱེད་བྱེད་ཡིན་པར་ཐལ་ལོ། །འདོད་ན། དེ་དེ་སྐྱེད་བྱེད་ཡིན་པར་ཐལ།
དེས་དེ་དངོས་པོར་སྐྱེད་བྱེད་ཡིན་པའི་ཕྱིར་ཟེར་ན། ལན་ཅི་ཡོད་སོམས་ཤིག་གོ །གཞན་
ཡང་། ཚ་རེག་སྐད་ཅིག་མ་དང་པོ་དང་ཕྲད་པའི་གྲང་རེག་སྐད་ཅིག་མ་དང་པོ་དེ། གྲང་
རེག་ནུས་ཆུང་དུ་སྐྱེད་བྱེད་ཡིན་པར་ཐལ། དེ་གྲང་རེག་ནུས་ཆུང་ཡིན་པར་སྐྱེད་བྱེད་ཡིན་
པའི་ཕྱིར་ཏེ། དེ་གྲང་རེག་དེ་ནུས་ཆུང་ཡིན་པར་སྐྱེད་བྱེད་ཡིན་པ་གང་ཞིག །དེ་སྐབས་ཀྱི་
གྲང་རེག་དེ་གྲང་རེག་ནུས་ཆུང་ཡིན་པའི་ཕྱིར། དང་པོ་གྲུབ་སྟེ། དེ་གྲང་རེག་ནུས་ཆུང་སྐྱེད་
བྱེད་ཡིན་པའི་ཕྱིར། །
གཉིས་པ་ལ་གཉིས། གནས་ཡུལ་འགལ་ཟླ་ངོས་བཟུང་། དེ་ལ་རྩོད་པ་རྣམ་གཉིས་
སྤང་བའོ། །དང་པོ་ནི། ཤེས་བྱ་ཆོས་ཅན། ལྷན་ཅིག་མི་གནས་འགལ་གྱི་འགལ་ཟླ་ཡིན་ན།
དངོས་པོ་ཡིན་པས་ཁྱབ་སྟེ། དེ་ཡིན་ན། རང་གི་འགལ་ཟླའི་རྒྱུན་ནུས་མེད་དུ་བྱེད་པའམ།
རང་གི་འགལ་ཟླས་རང་གི་རྒྱུན་ནུས་མེད་དུ་བསྐྱེད་པར་བྱེད་པ་གང་རུང་ཡིན་དགོས་པ་
གང་ཞིག །འགལ་ཟླ་དངོས་མེད་ལ་དེ་འདྲ་མི་སྲིད་པའི་ཕྱིར་ཏེ། དངོས་མེད་ལ་རྒྱུན་གྱི་ཐ་
སྙད་མེད་པའི་ཕྱིར། དེ་ཡང་ལྷན་ཅིག་མི་གནས་འགལ་གྱི་འགལ་ཟླ་དེ། གཙོ་བོར་རྒྱུན་
བཅས་ཀྱི་རིགས་སུ་གནས་པའི་དངོས་པོ་ཞིག་ལ་འཇོག་གི་རྒྱུན་མེད་ཀྱི་སྐད་ཅིག་མ་
གཅིག་ཁོ་ན་ལ་མི་འཇོག་སྟེ། གནོད་བྱེད་དང་མ་ཕྲད་ན་གནོད་བྱའི་རྒྱུན་བར་མ་ཆད་དུ་
འབྱུང་དུ་རུང་བ་ལ་གནོད་བྱེད་དང་ཕྲད་སྟོབས་ཀྱིས་གནོད་བྱའི་རྒྱུན་འཆད་པ་ལ། གནོད་
བྱེད་ཀྱིས་གནོད་བྱ་ལ་གནོད་པ་བྱས་ཞེས་འཇོག་དགོས་པའི་ཕྱིར། ཞེས་འཆད་པ་ལ།
196



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ།
ལྷན་ཅིག་མི་གནས་ཇི་སྙེད་པ། །ཞེས་སོགས་བློ་ཀ་གཅིག་བྱུང་། གཞུང་འདིའི་རྩ་འགྲེལ་
གྱི་དོན་ཁོ་བོས་དཔྱད་པ་དེ་ལྟར་ཡིན་གྱི། ལྷན་ཅིག་མི་གནས་འགལ་གྱི་འགལ་ཟླ་གཉིས་
བསྐྱེད་བྱ་སྐྱེད་བྱེད་དུ་ཁས་ལེན་པ་དང་། དེ་གཉིས་རྒྱུན་དུ་ཁས་ལེན་པ་ནི། མཁས་པའི་
རྣམ་འགྱུར་མ་ཡིན་ཏེ། གཞི་གཅིག་ལ་ཕན་འདོགས་པ་དང་། གནོད་པ་བྱེད་པའི་གཞི་
མཐུན་མི་སྲིད་པའི་ཕྱིར་དང་། ཁོ་ལ་རྒྱུན་ཡོད་པ་དང་། ཁོ་རྒྱུན་མ་ཡིན་པའི་ཁྱད་པར་མ་
ཕྱེད་འདུག་པའི་ཕྱིར་རོ། །
གཉིས་པ་རྩོད་པ་སྤང་བ་ལ་གཉིས། ཡུལ་ལ་བརྟག་པའི་རྩོད་པ་སྤང་། རྫས་ལ་
བརྟག་པའི་རྩོད་པ་སྤང་བའོ། །དང་པོ་ལ་ཁོ་ན་རེ། ལྷན་ཅིག་མི་གནས་འགལ་གྱི་འགལ་
ཟླ་ཡིན་ན། དངོས་པོ་ཡིན་པས་ཁྱབ་པ་མི་འཐད་པར་ཐལ། འགལ་ཟླའི་སྐད་ཅིག་སྔ་ཕྱི་
རྫས་སུ་གྲུབ་ཀྱང་མི་འགལ། འགལ་ཟླའི་རྒྱུན་འགལ་ཡང་རྫས་སུ་མ་གྲུབ་པའི་ཕྱིར། ཞེས་
པའི་རྩོད་པ་འཆད་པ་ལ། སྐད་ཅིག་མི་འགལ་རྒྱུན་མ་གྲུབ། །ཞེས་སོགས་བྱུང་། དེའི་ལན་
འཆད་པ་ལ། ཚ་རེག་ཆོས་ཅན། ཁྱོད་ཀྱིས་ཁྱོད་རང་གི་གནོད་བྱར་གྱུར་པའི་གྲང་རེག་སྐད་
གཅིག་མ་གཅིག་ཙམ་གནས་པ་ལ་གནོད་པ་མ་བྱས་ཤིང་། ཁྱོད་ཀྱི་གནོད་བྱ་གྲང་རེག་གི་
རྒྱུན་རྗེས་སུ་མ་གྲུབ་པ་ཡིན་ཀྱང་། ཁྱོད་ཀྱི་གནོད་བྱ་གྲང་རེག་རྫས་སུ་མ་གྲུབ་པའི་སྐྱོན་
མེད་དེ། ཁྱོད་ཀྱིས་ཁྱོད་རང་གི་གནོད་བྱ་གྲང་རེག་སྐད་ཅིག་སྔ་མ་སྔ་མས་ཕྱི་མ་ཕྱི་མ་སྐྱེ་
རུང་གི་རྒྱུན་མེད་པར་བྱས་པ་ལ། ཁྱོད་ཀྱིས་ཁྱོད་རང་གི་གནོད་བྱར་གྱུར་པའི་གྲང་རེག་ལ་
གནོད་པ་བྱས་པར་འཇོག་པའི་ཕྱིར། ཞེས་འཆད་པ་ལ། སྐད་ཅིག་སྔ་མ་སྔ་མ་ལས། །ཞེས་
སོགས་ཤློ་ཀ་གཅིག་བྱུང་། དེ་ཡང་དྲིལ་ན། ཚ་གྲང་ལྷན་ཅིག་མི་གནས་འགལ་ཡིན་པའི་
དོན། ཚ་གྲང་སྐད་ཅིག་མ་གཅིག་ཙམ་དུ་ཡང་ལྷན་ཅིག་ཏུ་མི་གནས་པའི་ཆ་ནས་སམ། ཚ་
གྲང་གི་རྒྱུན་གཉིས་ལྷན་ཅིག་མི་གནས་འགལ་ཡིན་པའི་ཆ་ནས་འཇོག་པ་མ་ཡིན་ཏེ།
གནོད་བྱེད་ཚ་རེག་དེ། གནོད་བྱ་གྲང་རེག་གི་རྒྱུན་དང་ལྷན་ཅིག་མི་གནས་འགལ་ཡིན་
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པའི་ཆ་ནས། དེ་གཉིས་ལྷན་ཅིག་མི་གནས་འགལ་ཡིན་ཞེས་འཇོག་པའི་ཕྱིར་རོ། །
གཉིས་པ་རྫས་ལ་བརྟགས་པའི་རྩོད་པ་སྤང་བ་ལ་གསུམ། རྫས་ལ་བརྟགས་པའི་
རྩོད་པ་དགོད། གཞན་གྱིས་སྨྲས་པའི་རྩོད་ལན་དགག །རང་གི་རྩོད་ལན་སྙིང་པོར་བསྟན་
པའོ། །དང་པོ་ལ་ཁོ་ན་རེ། ཚ་གྲང་ཕན་ཚུན་གནོད་པ་བྱེད་ཚུལ་མི་འཐད་པར་ཐལ། ཚ་
གྲང་གི་རྡུལ་གཉིས་ཕྲད་ནས་གནས་པ་ཡོད་ན་དེ་གཉིས་ལྷན་ཅིག་མི་གནས་འགལ་ཡིན་
པ་འགལ། ཕྲད་མ་ཐག་ཏུ་འགལ་ཟླ་བཅོམ་ན། ཚ་གྲང་གི་གནོད་བྱེད་སྐྱེས་པ་དང༌།
གནོད་བྱ་བཅོམ་པའི་བྱ་བ་བྱས་པ་གཉིས་དུས་མཉམ་དུ་འགྱུར་བའི་སྐྱོན་ཡོད་པའི་ཕྱིར། །
དེ་གཉིས་དུས་མཉམ་ན་སྐྱོན་ཅི་ཡོད་སྙམ་ན། བློའི་གནོད་བྱ་གནོད་བྱེད་ནི། གནོད་བྱེད་སྒྲ་
མི་རྟག་པར་ངེས་པའི་ངེས་ཤེས་སྐྱེས་པ་དང༌། གནོད་བྱ་སྒྲ་རྟག་འཛིན་གྱི་སྒྲོ་འདོགས་
བཟློག་པའི་བྱ་བ་བྱས་པ་དུས་མཉམ་ཡིན་མོད། དོན་འགལ་ཚ་གྲང་ལྟ་བུ་ལ་དེ་ལྟར་མ་
ཡིན་ཏེ། གནོད་བྱེད་ཚ་རེག་དང༌། གནོད་བྱ་གྲང་རེག་བཅོམ་པའི་བྱ་བ་བྱས་ཟིན་པ་
གཉིས་རྒྱུ་འབྲས་སུ་ཁས་ལེན་དགོས་པས། དེ་གཉིས་དུས་མི་མཉམ་པའི་ཕྱིར་རོ། །དེས་ན།
དེ་ཡང་རྒྱུན་ཡིན་སྐད་ཅིག་མིན། །བསྐྱེད་བྱ་སྐྱེད་བྱེད་ཡིན་ཕྱིར་རོ། །ཞེས་པ་དེ། དོན་
འགལ་ཚ་གྲང་ལྟ་བུ་ལ་དགོངས་པ་ཙམ་ཡིན་གྱི། ལྷན་ཅིག་མི་གནས་འགལ་སྤྱི་ལ་ཁྱབ་
མཐའ་འཛིན་པ་ནི་མིན་པར་ངེས་ཏེ། ཡིན་ན་ཉོན་ཅིག །སྒྲ་མི་རྟག་པར་ངེས་པའི་ངེས་ཤེས་
དང་། སྒྲ་རྟག་འཛིན་གྱི་སྒྲོ་འདོགས་ཀྱི་རྒྱུན་ནུས་མེད་དུ་སྐྱེས་པ་གཉིས་རྒྱུ་འབྲས་ཡིན་པར་
ཐལ། ཆོས་དེ་ལ་གནོད་བྱེད་ཀྱི་ལྷན་ཅིག་མི་གནས་འགལ་ཡིན་ན། ཆོས་དེའི་རྒྱུན་ནུས་
མེད་དུ་སྐྱེད་བྱེད་ཀྱི་རྒྱུ་ཡིན་པས་ཁྱབ་པའི་ཕྱིར། འདོད་ན། སྒྲ་མི་རྟག་པར་ངེས་པའི་ངེས་
ཤེས་ཆོས་ཅན། ཁྱོད་དང་སྒྲ་རྟག་འཛིན་གྱི་སྒྲོ་འདོགས་ཀྱི་རྒྱུན་ནུས་མེད་དུ་སྐྱེས་པ་གཉིས་
རྒྱུ་འབྲས་མིན་པར་ཐལ། ཁྱོད་སྐྱེས་པ་དང༌། དེའི་རྒྱུན་ནུས་མེད་དུ་སྐྱེས་པ་གཉིས་དུས་
མཉམ་ཡིན་པའི་ཕྱིར་ཏེ། ཁྱོད་སྐྱེས་པ་དང་། དེའི་རྒྱུན་ནུས་མེད་དུ་སོང་བ་གཉིས་དུས་



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ།
མཉམ་ཡིན་པའི་ཕྱིར་ཏེ། ཁྱོད་སྐྱེས་པ་དང་དེའི་རྒྱུན་བཟློག་པ་གཉིས་དུས་མཉམ་ཡིན་
པའི་ཕྱིར། རྟགས་གྲུབ་སྟེ། ངེས་པ་སྐྱེས་པས་སྒྲོ་འདོགས་ཕྱིས། །མི་སྐྱེ་བ་ནི་བློ་ཡི་ཡིན། །
ཞེས་བཤད་པའི་ཕྱིར། དེ་ལྟར་བྱས་པ་ལ་ཁོ་ན་རེ། སྒྲ་རྟག་འཛིན་གྱི་སྒྲོ་འདོགས་ཀྱི་རྒྱུན་
བཟློག་པར་ཐལ། སྒྲ་མི་རྟག་པར་ངེས་པའི་ངེས་ཤེས་སྐྱེས་པ་དང་། དེའི་རྒྱུན་བཟློག་པ་
གཉིས་དུས་མཉམ་ཡིན་པའི་ཕྱིར། འདོད་ན། དེའི་རྒྱུན་མེད་པར་ཐལ་ལོ། །འདོད་ན། དེ་
རྒྱུན་མེད་ཀྱི་ཤེས་པ་ཡིན་པར་ཐལ་ལོ། །སྙམ་ན། དེ་ནི་ཚིག་གི་སྐྱོན་དུ་ཟད་དེ། ཁོ་བོས་ནི་
གང་ཟག་གཅིག་ཉིད་ཀྱི་རྒྱུད་ལ་སྒྲ་མི་རྟག་པར་ངེས་པའི་ངེས་ཤེས་སྐྱེས་པ་དང་། དེའི་རྒྱུན་
བཟློག་པ་གཉིས་དུས་མཉམ་ཡིན་ནོ། །ཞེས་དོན་ལ་བསམ་ནས་སྨྲས་སོ། །
གཉིས་པ་གཞན་ལན་ནི། རྩོད་པ་དེ་ལ་ཕྱི་ནང་གི་ལན་འདེབས་ཚུལ་ཐ་དད་ཡོད་དེ།
གྲངས་ཅན་པ་གནོད་བྱ་གྲང་རེག་གི་རྡུལ། གནོད་བྱེད་ཚ་རེག་གི་ཁོངས་ན་ཉིན་མོའི་སྐར་
མ་ལྟར་བག་ལ་ཞ་བའི་ཚུལ་གྱིས་རྟག་ཏུ་གནས་པར་འདོད། བྱེ་བྲག་པ་གསེར་འགྱུར་གྱི་
རྩིས་ལྕགས་ལ་གསེར་ལྟར། གནོད་བྱ་གྲང་རེག་གནོད་བྱེད་ཚ་རེག་གི་རྡུལ་དུ་བསྒྱུར་བར་
འདོད། རང་སྡེ་བྱེ་བྲག་སྨྲ་བ་ཚ་གྲང་གི་རྡུལ་གཉིས་བསྐོར་བ་བར་དང་བཅས་པས་ཕྲད་པ་
མེད་ཅིང་། གནོད་བྱེད་ཚ་རེག་གིས་གནོད་བྱ་གྲང་རེག་གི་རྡུལ་གཞན་འོང་བའི་གོ་བཀག་
ནས། རགས་པ་རྩོམ་མ་ནུས་པ་ལ་གནོད་པ་བྱས་པར་འཇོག་པའི་ཕྱིར། ཞེས་བཞེད་དོ། །
ཅེས་འཆད་པ་ལ། ལ་ལ་ཉེ་བར་ཞི་བར་འདོད། །ཞེས་སོགས་ཤློ་ཀ་གཅིག་བྱུང་། དེ་དགག་
པ་ནི། གཞན་ལན་དེ་དག་མི་འཐད་དེ། གྲངས་ཅན་དང་བྱེ་སྨྲ་བ་ལྟར་ཚ་གྲང་གི་རྡུལ་ཡུན་
རིང་དུ་ལྷན་ཅིག་ཏུ་གནས་ན། དེ་གཉིས་ལྷན་ཅིག་མི་གནས་འགལ་ཡིན་པ་འགལ་བའི་
ཕྱིར་དང༌། བྱེ་བྲག་པ་ལྟར། ཚ་གྲང་གི་རྡུལ་ཕན་ཚུན་བསྒྱུར་བར་འདོད་ན། དེ་རྟག་པར་
ཁས་བླངས་པ་དང་འགལ་བའི་ཕྱིར་རོ། །ཞེས་འཆད་པ་ལ། ལྷན་ཅིག་གནས་ན་འགལ་བ་
ཉམས། །བསྒྱུར་ན་རྟག་པར་འདོད་པ་འགལ། །ཞེས་པ་འདི་བྱུང༌། །
199



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གསུམ་པ་རང་ལན་ནི། ཚ་རེག་ཆོས་ཅན། ཁྱོད་དང་ཁྱོད་ཀྱི་གནོད་བྱར་གྱུར་པའི་
གྲང་རེག་གཉིས་སྐད་ཅིག་དང་པོ་ལ་ཕྲད་ནས་ལྷན་ཅིག་གནས་པ་སྲིད་ཀྱང་། ཁྱོད་དང་
ཁྱོད་ཀྱི་གནོད་བྱར་གྱུར་པའི་གྲང་རེག་གཉིས་ལྷན་ཅིག་མི་གནས་འགལ་མིན་པར་ཐལ་
བའི་སྐྱོན་མེད་དེ། ཁྱོད་ཀྱི་གནོད་བྱར་གྱུར་པའི་གྲང་རེག་སྐད་ཅིག་མ་དང་པོས། གྲང་རེག་
སྐད་ཅིག་མ་གཉིས་པ་བསྐྱེད་ཀྱང་སྐད་ཅིག་མ་གཉིས་པས་གསུམ་པ་ཕན་ཆད་བསྐྱེད་པ་མི་
སྲིད་པས། ཁྱོད་སྐད་ཅིག་མ་གསུམ་པ་སྐྱེས་པའི་ཚེ། ཁྱོད་ཀྱི་གནོད་བྱར་གྱུར་པའི་གྲང་
རེག་གི་རྒྱུན་ཆད་པ་ལ། ཁྱོད་དང་ཁྱོད་ཀྱི་གནོད་བྱར་གྱུར་པའི་གྲང་རེག་ལྷན་ཅིག་མི་
གནས་འགལ་ཡིན་ནོ་ཞེས་བཞག་པའི་ཕྱིར་ཞེས་འཆད་པ་ལ། དེས་ན་རྡུལ་ཕྲན་ལས་རྡུལ་
ཕྲན། །ནུས་མེད་བསྐྱེད་ཕྱིར་འགལ་བ་མེད། །ཞེས་པ་འདི་བྱུང་། དེས་ན་བློ་འགལ་སྒྲ་མི་
རྟག་པར་ངེས་པའི་ངེས་ཤེས་དང་། སྒྲ་རྟག་འཛིན་གྱི་སྒྲོ་འདོགས་ལྟ་བུ་དང་། དོན་འགལ་ ་
སྣང་མུན་ལྟ་བུ་ལ་གནོད་བྱེད་སྐྱེས་པ་དང་། གནོད་བྱའི་རྒྱུན་བཟློག་པ་དུས་མཉམ་ཡང་།
དོན་འགལ་ཚ་གྲང་ལྟ་བུ་ལ་དེ་གཉིས་དུས་མི་མཉམ་སྟེ། དེ་གཉིས་ལ་གནོད་བྱེད་སྐད་ཅིག་
མ་གསུམ་པ་སྐྱེས་པ་དང་། གནོད་བྱའི་རྒྱུན་བཟློག་པ་དུས་མཉམ་པའི་ཕྱིར་རོ། །གནད་
འདི་གོ་དགོས་སོ། །
གསུམ་པ་གནོད་བྱ་ཟློག་དུས་ལ་གསུམ། གཞན་གྱི་གནོད་བྱ་ལོག་དུས་དགག །
རང་གི་གནོད་བྱ་ཟློག་དུས་བཤད། ཟློག་དུས་དེ་ལ་རྩོད་པ་སྤང་བའོ། །དང་པོ་ནི། ཕྱུ་པ་
སོགས། སྤང་བྱའི་ཁྱད་པར་ལ་ལ་གཉེན་པོའི་བྱ་རྫོགས་ཀྱི་སྐད་ཅིག་མ་གསུམ་ལ་བཟློག་
ཀྱང་། འགའ་ཞིག་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ཡུན་རིང་དུ་འགྲོགས་པར་འདོད་པ་
མི་འཐད་དེ། སྤང་གཉེན་བསྐལ་བའི་བར་དུ་འགྲོགས་པའི་ལྷན་ཅིག་མི་གནས་འགལ་དེ་
མཁས་པའི་བཞད་གད་ཀྱི་གནས་ཡིན་པའི་ཕྱིར། ཞེས་འཆད་པ་ལ། ལ་ལ་བྱ་རྫོགས་སྐད་
ཅིག་གསུམ། །ཞེས་སོགས་ཤློ་ཀ་གཅིག་བྱུང་། གཉིས་པ་རང་ལུགས་ནི། ཚ་གྲང་ལྟ་བུ་དོན་
2OO



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
འགལ་འགའ་ཞིག་ལ་གནོད་བྱེད་སྐད་ཅིག་མ་གསུམ་པ་སྐྱེས་པའི་ཚེ། གནོད་བྱའི་རྒྱུན་
བཟློག་པ་ཡོད་དེ། སྐད་ཅིག་མ་དང་པོ་ལ་ཚ་གྲང་ཕྲད། གནོད་བྱ་སྐད་ཅིག་མ་དང་པོས་
ཉེར་ལེན་གྱི་རྒྱུ་བྱས་ནས། གནོད་བྱ་སྐད་ཅིག་མ་གཉིས་པ་སྐྱེས་ཀྱང་། གནོད་བྱེད་སྐད་
ཅིག་མ་དང་པོས་ལྷན་ཅིག་བྱེད་རྐྱེན་བྱས་ནས། གནོད་བྱ་སྐད་ཅིག་མ་གསུམ་པ་བསྐྱེད་
པའི་ནུས་མེད་དུ་བྱས། སྐད་ཅིག་མ་གསུམ་པ་ལ་གནོད་བྱེད་སྐད་ཅིག་མ་གསུམ་པ་སྐྱེས་པ་
དང༌། གནོད་བྱའི་རྒྱུན་བཟློག་པ་དུས་མཉམ་པ་ཡོད་པའི་ཕྱིར། སྣང་མུན་ལྟ་བུའི་དོན་
འགལ་འགའ་ཞིག་དང་། སྒྲ་རྟག་འཛིན་གྱི་སྒྲོ་འདོགས་དང་། སྒྲ་མི་རྟག་པར་ངེས་པའི་ངེས་
ཤེས་ལྟ་བུ་བློ་འགལ་འགའ་ཞིག་ནི། གནོད་བྱེད་སྐྱེད་ཙམ་ནས་གནོད་བྱའི་རྒྱུན་བཟློག་
པར་བྱེད་དེ། གནོད་བྱེད་སྣང་བ་དང་། སྒྲ་མི་རྟག་པར་ངེས་པའི་ངེས་ཤེས་སྐྱེས་པ་དང་།
གནོད་བྱ་མུན་པ་དང་། སྒྲ་རྟག་འཛིན་གྱི་སྒྲོ་འདོགས་བཟློག་པ་དུས་མཉམ་པའི་ཕྱིར་རོ། །
ཞེས་འཆད་པ་ལ། ཕྲད་དང་ནུས་མེད་སྐྱེས་པ་སྟེ། །ཞེས་སོགས་གློ་ཀ་གཅིག་བྱུང༌། །
གསུམ་རྩོད་པ་སྤང་བ་ལ་གཉིས། དོན་འགལ་ཚ་གྲང་གཉིས་ལ་རྩོད་པ་སྤང་། བློ་
འགལ་བདེན་རྫུན་གཉིས་ལ་རྩོད་པ་སྤང་བའོ། །དང་པོ་ལའང་གཉིས། ཆ་ཤས་རྒྱུན་ལ་
བརྟགས་པའི་རྩོད་པ་སྤང་། ནུས་པ་རྒྱུ་ལ་བརྟགས་པའི་རྩོད་པ་སྤང་བའོ། །དང་པོ་ནི། ཚ་
གྲང་གི་གནོད་བྱ་སྐད་ཅིག་མ་གསུམ་ལ་བཟློག་པ་མི་འཐད་པར་ཐལ། སྐད་ཅིག་མ་གསུམ་
ལ་བཟློག་ཅེས་པའི་སྐད་ཅིག་མ་དང་པོ་ལ་འདས་མ་འོངས་ད་ལྟར་གྱི་ཆ་གསུམ་མེད་ན་
རགས་པའི་རྒྱུན་རྩོམ་པ་མི་སྲིད་ཅིང་། ཡོད་ན་སྐད་ཅིག་གི་ཆ་ཤས་ཐུག་མེད་དུ་སོང་བས།
སྐད་ཅིག་མ་གསུམ་ལ་བཟློག་པའི་ངེས་པ་མི་རྙེད་པའི་ཕྱིར། ཞེ་ན། དེ་སྐབས་ཀྱི་སྐད་ཅིག་
མ་དང་པོ་ལ་ཆ་ཤས་མེད་དེ། འདས་མ་འོངས་ད་ལྟར་གྱི་དུས་གསུམ་ཅིག་ཆར་དུ་མི་སྐྱེ་བའི་
ཕྱིར། འོན་ཀྱང་རགས་པ་རྩོམ་པ་མེད་པར་ཐལ་བའི་སྐྱོན་མེད་དེ། ཆ་མེད་ཀྱི་སྐད་ཅིག་སྔ་
ཕྱི་བར་མ་ཆད་དུ་སྐྱེས་ཙམ་ལ་རྒྱུན་བཅས་ཞེས་འཇོག་པའི་ཕྱིར། དེས་ན་རྡུལ་དང་སྐད་
201



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཅིག་གཉིས་མི་མཚུངས་ཏེ། སྐད་ཅིག་དུས་ལ་ལྟོས་པས་ཆ་མེད་དང༌། རྡུལ་ཕྱོགས་ཀྱི་ཆ་
ནས་ཆ་བཅས་སུ་འཇོག་པའི་ཕྱིར། ཞེས་འཆད་པ་ལ། སྐད་ཅིག་གཅིག་ལ་ཆ་མེད་ན། ། །
ཞེས་སོགས་ཤློ་ཀ་གཉིས་བྱུང་། །
གཉིས་པ་ལ་ཁོ་ན་རེ། གནོད་བྱེད་ཚ་རེག་དང་ཕྲད་པའི་གྲང་རེག་སྐད་ཅིག་མ་དང་
པོ་དེས། རང་འབྲས་གྲང་རེག་ནུས་ཅན་དུ་བསྐྱེད་དམ། ནུས་མེད་དུ་བསྐྱེད། དང་པོ་ལྟར་ན།
གནོད་བྱེད་ཚ་རེག་དེས། གནོད་བྱ་གྲང་རེག་བཟློག་མི་ནུས་པར་ཐལ། དེའི་གནོད་བྱ་གྲང་
རེག་ནུས་ཅན་དུ་བསྐྱེད་པའི་ཕྱིར། ཕྱི་མ་ལྟར་ན། ཚ་རེག་གི་གནོད་བྱ་གྲང་རེག་བཟློག་པ་
ལ་ཚ་རེག་དགོས་མེད་ཡིན་པར་ཐལ། གནོད་བྱེད་ཚ་རེག་དང་ཕྲད་པའི་གྲང་རེག་སྐད་
ཅིག་མ་དང་པོ་དེས། རང་འབྲས་གྲང་རེག་ནུས་མེད་དུ་བསྐྱེད་པའི་ཕྱིར། ཞེས་ཟེར་ན།
སྐྱོན་མེད་དེ། སྤྱིར་གྲང་རེག་སྐད་ཅིག་མ་དང་པོ་དེ་རང་འབྲས་གྲང་རེག་སྐད་ཅིག་མ་
གཉིས་པའི་ཉེར་ལེན་ཡིན་ལ། ལྷན་ཅིག་བྱེད་རྐྱེན་ཚ་རེག་སྟོབས་ཆེ་བ་དང་ཕྲད་ན། གྲང་
རེག་ནུས་མེད་དུ་བསྐྱེད། སྟོབས་ཆུང་བ་དང་ཕྲད་ན། ནུས་ཅན་དུ་སྐྱེ་བ་ཡིན་པའི་ཕྱིར་རོ། །
ཞེས་འཆད་པ་ལ། གྲང་རེག་ནུས་པ་ཐོག་མེད་དེས། །ཞེས་སོགས་གློ་ཀ་གཉིས་བྱུང་། དེ་
ཡང་གསལ་པོར་སྨྲས་ན། གནོད་བྱེད་ཚ་རེག་སྟོབས་ཆེན་དང་ཕྲད་པའི་གྲང་རེག་ཆོན་ཅན།
ཁྱོད་ཀྱི་རྒྱུན་ནུས་མེད་དུ་བསྐྱེད་པ་ལ་ཚ་རེག་དགོས་མེད་ཡིན་པར་ཐལ། ཁྱོད་སྐད་ཅིག་མ་
དང་པོས་ཁྱོད་རང་གི་རྒྱུན་ནུས་མེད་དུ་བསྐྱེད་པའི་ཕྱིར། ཡང་དེ་ཆོས་ཅན། ཁྱོད་རང་
འབྲས་གྲང་རེག་ལ་གནོད་བྱེད་ཡིན་པར་ཐལ། ཁྱོད་རང་འབྲས་གྲང་རེག་གི་རྒྱུན་ནུས་
མེད་དུ་སྐྱེད་བྱེད་ཡིན་པའི་ཕྱིར་ཏེ། ཁྱོད་རང་འབྲས་གྲང་རེག་སྐྱེད་བྱེད་གང་ཞིག །ཁྱོད་ཀྱི་
འབྲས་བུར་གྱུར་པའི་གྲང་རེག་དང་། ཁྱོད་ཀྱི་འབྲས་བུར་གྱུར་པའི་གྲང་རེག་གི་རྒྱུན་ནུས་
མེད་ཡིན་པ་གཉིས་རྫས་གཅིག་ཡིན་པའི་ཕྱིར་ཞེས་ཟེར་ན། ཁོ་བོ་ནི་ཚ་རེག་དེ་ཁོ་རང་གི་
གནོད་བྱར་གྱུར་པའི་གྲང་རེག་ནུས་མེད་དུ་སྐྱེད་བྱེད་ཡིན་ཡང་། ཁོ་རང་གི་གནོད་བྱར་
202



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
གྱུར་པའི་གྲང་རེག་སྐྱེད་བྱེད་མ་ཡིན་ལ། ཚ་རེག་གི་གནོད་བྱར་གྱུར་པའི་གྲང་རེག་དེ། ཁོ་
རང་སྐད་ཅིག་མ་གཉིས་པ་སྐྱེད་བྱེད་ཡིན་ཡང་། ཁོ་རང་སྐད་ཅིག་མ་གཉིས་པ་ནུས་མེད་དུ་
སྐྱེད་བྱེད་མ་ཡིན་ཞེས་སྨྲའོ། །འོ་ན་ཚ་རེག་གི་གནོད་བྱར་གྱུར་པའི་གྲང་རེག་སྐད་ཅིག་མ་
གཉིས་པ་དང༌། དེའི་གནོད་བྱར་གྱུར་པའི་གྲང་རེག་ནུས་མེད་གཉིས་རྫས་གཅིག་ཡིན་
པས། རྫས་གཅིག་ལ་ཆ་ཤས་ཀྱི་བསྐྱེད་བྱ་སྐྱེད་བྱེད་མི་འཐད་དོ་སྙམ་ན། སྐྱོན་མེད་དེ།
དབྱེར་མེད་རྫས་གཅིག་ལ་དེ་འདྲ་མི་སྲིད་ཀྱང་། རྫས་གཅིག་པ་ཙམ་ལ་ཆ་ཤས་ཀྱི་བསྐྱེད་
བྱ་སྐྱེད་བྱེད་ཡོད་པའི་ཕྱིར་རོ། །
གཉིས་པ་བློ་འགལ་ལ་རྩོད་པ་སྤང་བ་ནི། ཁོ་ན་རེ། སྒྲ་མི་རྟག་པར་ངེས་པའི་ངེས་
ཤེས་ཀྱིས། སྒྲ་རྟག་འཛིན་གྱི་སྒྲོ་འདོགས་ལ་གནོད་པ་བྱེད་པ་མི་འཐད་པར་ཐལ། སྒྲ་རྟག་
འཛིན་གྱི་སྒྲོ་འདོགས་མངོན་གྱུར་བ་རེ་ཞིག་འགོག་པ་ནི། གཞན་ལ་ཡིད་གཏད་པས་ཀྱང་
གྲུབ། དེའི་ས་བོན་སྤོང་བའི་ནུས་པ་དེ་ལའང་མེད་པའི་ཕྱིར། ཞེས་ཟེར་ན། སྤྱིར་རང་གི་
གནོད་བྱའི་ས་བོན་སྤོང་བའི་གཉེན་པོ་ཡང་ཡོད་དེ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ།
གནོད་བྱ་གང་ཟག་གི་བདག་འཛིན་ལྷན་སྐྱེས་སྤོང་བའི་གཉེན་པོ་ཡིན་པའི་ཕྱིར། དེ་ལྟ་ན་
ཡང་། དེ་དང་དེའི་ས་བོན་གཉིས་ལྷན་ཅིག་མི་གནས་འགལ་མ་ཡིན་ཏེ། དེ་གཉིས་ལྷན་
ཅིག་ཏུ་རྒྱུད་ལ་ལྡན་པའི་གང་ཟག་ཡོད་པའི་ཕྱིར་རོ། །དེས་ན་སྒོམ་ལམ་རྡོ་རྗེ་ལྟ་བུའི་ཏིང་
ངེ་འཛིན་དང༌། གང་ཟག་གི་བདག་འཛིན་ལྷན་སྐྱེས་གཉིས་ལྷན་ཅིག་མི་གནས་འགལ་
ཡིན་ལ། དེའི་ས་བོན་དང༌། མི་སློབ་ལམ་རྣམ་གྲོལ་ལམ་གཉིས་ལྷན་ཅིག་མི་གནས་
འགལ་ཡིན་ཞེས་ཁོ་བོས་རྟོགས་སོ། །དེས་ན་འདིར་སྒྲ་མི་རྟག་པར་ངེས་པའི་ངེས་ཤེས་
དེས། སྒྲ་རྟག་འཛིན་གྱི་སྒྲོ་འདོགས་ཀྱི་ས་བོན་ལ་གནོད་པ་བྱས་པ་དང་། མངོན་གྱུར་བ་རེ་
ཞིག་བཀག་པ་ཙམ་གྱི་ཆ་ནས། སྒྲ་རྟག་འཛིན་གྱི་སྒྲོ་འདོགས་ལ་གནོད་པ་བྱས་པར་བཞག་
པ་མ་ཡིན་ཀྱང་། དེས་དེ་ལ་གནོད་པ་བྱས་པའི་རྒྱུ་མཚན་ཡོད་དེ། སྒྲ་མི་རྟག་པར་ངེས་པའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ངེས་ཤེས་ཀྱི་བྱེད་པ་མ་ཉམས་པ་དེ་སྲིད་དུ། སྒྲ་རྟག་འཛིན་གྱི་སྒྲོ་འདོགས་སྐྱེ་མ་ནུས་པ་ལ།
དེ་ལ་དེས་གནོད་པ་བྱས་པར་འཇོག་པའི་ཕྱིར། ཞེས་འཆད་པ་ལ། སྤང་བྱའི་ངོ་བོའམ་ས་
བོན་སྤོང་། །ཞེས་སོགས་ཤློ་ཀ་གཅིག་བྱུང༌། འདི་ལ་འདི་སྐད་སྨྲ་སྟེ། སྒོམ་ལམ་རྡོ་རྗེ་ལྟ་
བུའི་ཏིང་ངེ་འཛིན་ཆོས་ཅན། ཁྱོད་གང་ཟག་གི་བདག་འཛིན་ལྷན་སྐྱེས་ས་བོན་དང་ལྷན་
ཅིག་མི་གནས་འགལ་ཡིན་པར་ཐལ། ཁྱོད་དེ་དང་འགལ་བ་གང་ཞིག །ཁྱོད་དེ་དང་ཕན་
ཚུན་སྤང་འགལ་མ་ཡིན་པའི་ཕྱིར། དང་པོ་དེར་ཐལ། ཁྱོད་དེ་ལ་གནོད་བྱེད་ཡིན་པའི་
ཕྱིར་ཏེ། ཁྱོད་དེའི་སྤོང་གཉེན་བར་ཆད་མེད་ལམ་ཡིན་པའི་ཕྱིར། འདོད་ན་མ་ཡིན་པར་
ཐལ། ཁྱོད་དང་དེ་གཉིས་ལྷན་ཅིག་ཏུ་རྒྱུད་ལ་ལྡན་པའི་གང་ཟག་ཡོད་པའི་ཕྱིར་ཏེ། སྒོམ་
ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་ཉན་ཐོས་དེ་དེ་ཡིན་པའི་ཕྱིར། རྩ་བའི་
རྟགས་ཕྱི་མ་མ་གྲུབ་ན། ཁྱོད་དང་དེའི་ས་བོན་གཉིས་གཅིག་པ་བཀག་པའི་ཐ་དད་ཡིན་
པར་ཐལ་ལོ། །ཁྱབ་སྟེ། ཕན་ཚུན་སྤང་འགལ་གཅིག་པ་བཀག །ཅེས་གསུངས་པའི་ཕྱིར།
འདོད་ན་མ་ཡིན་པར་ཐལ། ཁྱོད་དང་དེ་གཉིས་ཀ་དངོས་པོ་ཡིན་པའི་ཕྱིར་རོ། ། །
གཞན་ཡང་། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་བཞིན་པའི་གང་ཟག་
གི་རྒྱུད་ལ་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་སྐྱེས་པ་དང༌། དེའི་རྒྱུད་ལ་གང་ཟག་གི་
བདག་འཛིན་འགགས་པ་གཉིས་དུས་མཉམ་པར་ཐལ། སྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་དེ། གང་ཟག་གི་བདག་འཛིན་ལ་གནོད་བྱེད་ཡིན་པ་གང་ཞིག །དེ་དང་ལྷན་ཅིག་མི་
གནས་འགལ་ཡིན་པའི་ཕྱིར། འདོད་ན་དེ་ལྟ་བུའི་གང་ཟག་དེ། གང་ཟག་གི་བདག་འཛིན་
འགགས་མ་ཐག་པའི་གང་ཟག་ཡིན་པར་ཐལ། དེ་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་
སྐྱེས་མ་ཐག་པའི་གང་ཟག་ཡིན་པ་གང་ཞིག །འདོད་པའི་ཕྱིར། འདོད་ན། སྒོམ་ལམ་རྡོ་རྗེ་
ལྟ་བུའི་ཏིང་ངེ་འཛིན་ཐོབ་ཁ་མའི་གང་ཟག་དེ། གང་ཟག་གི་བདག་འཛིན་མ་འགགས་པའི་
གང་ཟག་ཡིན་པར་ཐལ་ལོ། །འདོད་མི་ནུས་ཏེ། དེ་འཕགས་ལམ་མཉམ་བཞག་ཡེ་ཤེས་ལ་
204
2(14



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
གནས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །གཞན་ཡང་ཚ་རེག་
ཆོས་ཅན། ཁྱོད་རང་གི་གནོད་བྱར་གྱུར་པའི་གྲང་རེག་དང་ལྷན་ཅིག་མི་གནས་འགལ་མིན་
པར་ཐལ། ཁྱོད་རང་གི་གནོད་བྱར་གྱུར་པའི་གྲང་རེག་དང་ལྷན་ཅིག་གནས་པའི་ཕྱིར་ཏེ།
ཁྱོད་དེ་དང་ལྷན་ཅིག་ཏུ་ཡོད་པའི་ཕྱིར་ཏེ། ཁྱོད་དང་ལྷན་ཅིག་ཏུ་ཕྲད་པའི་ཕྱིར་ཏེ། ཁྱོད་དེ་
དང་སྐད་ཅིག་དང་པོ་ལ་ལྷན་ཅིག་ཏུ་ཕྲད་པའི་ཕྱིར། རྟགས་དངོས་ཟེར་ན། རང་ལན་ནི། ，
ཐལ་འགྱུར་དེ་གསུམ་གྱི་རྩ་བ་ལ་མ་ཁྱབ་སྟེ། དེའི་རྒྱུ་མཚན་དང་བཅས་པ་འོག་ནས་འཆད་
པའི་ཕྱིར་རོ། །
བཞི་པ་འགལ་བ་ངེས་བྱེད་ཀྱི་ཚད་མ་བཤད་པ་ལ་གསུམ། དོན་ལ་འགལ་བ་དགག། །
བློ་ངོར་འགལ་བ་བསྒྲུབ། གྲུབ་པའི་དོན་ལ་རྩོད་པ་སྤང་བའོ། །དང་པོ་ནི། འགལ་བ་དོན་
ལ་མ་གྲུབ་སྟེ། གང་ཟག་གཅིག་གི་རྒྱུད་ལ་སྒྲ་མི་རྟག་པར་ངེས་པའི་ངེས་ཤེས་སྐྱེས་པའི་
དུས་སུ་སྒྲ་རྟག་འཛིན་གྱི་སྒྲོ་འདོགས་འགགས། སྒྲ་རྟག་འཛིན་གྱི་སྒྲོ་འདོགས་སྐྱེས་པའི་
དུས་སུ། སྒྲ་མི་རྟག་པར་ངེས་པའི་ངེས་ཤེས་མ་སྐྱེས་པའི་ཕྱིར་རོ། །ཞེས་འཆད་པ་ལ།
འབྲེལ་པ་བཞིན་དུ་འགལ་བ་ཡང་། །ཞེས་སོགས་གློ་ཀ་གཅིག་བྱུང་། གཉིས་པ་ལ། ཤེས་
བྱ་ཆོས་ཅན། གནོད་བྱེད་ཚ་རེག་དང་། གནོད་བྱ་གྲང་རེག་ལྷན་ཅིག་མི་གནས་འགལ་དུ་
ཚད་མ་ཕྲུགས་གསུམ་གྱིས་ངེས་པར་བྱེད་པ་ཡིན་ཏེ། ཐོག་མར་དེ་གཉིས་ཀ་མ་དམིགས།
དེ་རྗེས་གནོད་བྱེད་ནུས་ལྡན་དམིགས། དེ་རྗེས་གནོད་བྱ་ནུས་མེད་དམིགས་པའི་ཚད་མ་
གསུམ་གྱིས་ངེས་པར་བྱེད་པ་ཡིན་པའི་ཕྱིར་རོ། །ཞེས་འཆད་པ་ལ། སྣང་དང་མི་སྣང་མ་
གཏོགས་པ། །འགལ་བ་ངེས་བྱེད་གཞན་ཡོད་མིན། །ཞེས་པ་འདི་བྱུང་།
གསུམ་པ་ལ་རྩོད་པ་དང་། ལན་གཉིས། དང་པོ་ལ་ཁ་ཅིག་ན་རེ། གཞི་འགར་ཚ་
རེག་གི་རྟགས་ཀྱིས་གྲང་རེག་འགོག་པའི་རྟགས་མི་སྲིད་པར་ཐལ། ཚ་རེག་ཙམ་རྟགས་སུ་
དགོད་ན་ཁྱབ་པ་མ་ངེས། ཚ་རེག་སྟོབས་ལྡན་རྟགས་སུ་བཀོད་ན་ཕྱོགས་ཆོས་མི་འགྲུབ་
205 ་ ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
པའི་ཕྱིར། དང་པོ་གྲུབ་སྟེ། གནོད་བྱེད་ཚ་རེག་གིས་གནོད་བྱ་གྲང་རེག་ལ་གནོད་པ་བྱེད་
པའི་ཚེ་ན་ཡང་། གྲང་རེག་སྐད་ཅིག་མ་དང་པོ་ཡོད་པའི་ཕྱིར། གཉིས་པ་གྲུབ་སྟེ། གཞི་
དེར་དགག་བྱ་གྲང་རེག་སྣང་དུ་རུང་ན། སྣང་རུང་མ་དམིགས་པའི་རྟགས་ཀྱིས་འགོག་ནུས་
པས། ཚ་རེག་གི་རྟགས་ཀྱིས་འགོག་མི་དགོས། སྣང་དུ་མི་རུང་ན། དགག་བྱ་གྲང་རེག་
ལས་ཚ་རེག་སྟོབས་ཆེ་བར་མི་ངེས་པའི་ཕྱིར། ཞེས་པའི་རྩོད་པ་འཆད་པར་བྱེད་པ་ལ།
གྲང་རེག་འགོག་ལ་མེ་ཙམ་ནི། །མ་ངེས་སྟོབས་ལྡན་མི་འགྲུབ་ལོ། །ཞེས་པ་འདི་བྱུང་།
གཉིས་པ་ལན་འཆད་པར་བྱེད་པ་ལ། མཁས་པ་ཕྱི་པ་སོགས་འགའ་ཞིག་ན་རེ། མེ་སྟོབས་
ལྡན་རྟགས་སུ་དགོད་པ་ཡིན་ལ། འོན་ཀྱང་གཞན་གྱིས་བརྟགས་པའི་སྐྱོན་དེ་དག་ནི་མི་
འཇུག་སྟེ། དགག་བྱ་རང་བས་སྟོབས་ཆེ་བ་དང་མཉམ་པ་སྣང་རུང་མ་དམིགས་པའི་རྟགས་
ཀྱིས་ཁེགས་ཀྱང་། སྟོབས་ཆུང་བའི་གྲང་རེག་སྣང་དུ་མི་རུང་བ་འགོག་པ་ལ། མེ་སྟོབས་
ལྡན་རྟགས་སུ་དགོད་དགོས་པའི་ཕྱིར་རོ། །ཞེས་ཟེར་རོ། ། །
རང་གི་ལན་ནི། གཞི་འགར་དགག་བྱ་གྲང་རེག་རྒྱུན་ཆགས་འགོག་པ་ལ་མེ་ཙམ་
ཞིག་རྟགས་སུ་བཀོད་པས་ཆོག་པ་ཡིན་ཏེ། ཚ་རེག་ཡིན་ན། རང་གི་གནོད་བྱ་གྲང་རེག་
འགོག་ནུས་པ་དང་། གྲང་རེག་ཡིན་ན། རང་གི་གནོད་བྱ་ཚ་རེག་འགོག་ནུས་པ་ནི། ཚ་གྲང་
ལྷན་ཅིག་མི་གནས་འགལ་ཡིན་པའི་གནད་ཀྱིས་གྲུབ་པ་ཡིན་པའི་ཕྱིར། ཞེས་འཆད་པ་ལ།
ཁ་ཅིག་སྟོབས་ལྡན་དགོད་ཅེས་ཟེར། །རང་གི་ངོ་བོ་མེ་ཙམ་ཡིན། །ཞེས་པ་འདི་བྱུང་། དེས་
ན་འདིར་དོགས་པའི་གནས་ཅུང་ཟད་དཔྱད་པ་ལ། སྡེ་བདུན་རབ་གསལ་ལས། ཆོས་གང་
ཞིག་ཆོས་གཞན་ལ་གནོད་པ་བྱེད་པ་དེ། ཆོས་གཞན་དེ་དང་འགལ་བའི་མཚན་ཉིད་
ཡིན་ནོ། །དབྱེ་ན་ལྷན་ཅིག་མི་གནས་འགལ་དང་། ཕན་ཚུན་སྤང་འགལ་གཉིས། མཚན་
ཉིད་རིམ་བཞིན། ཆོས་གང་ཞིག་ཆོས་གཞན་ཡོད་པ་ལ་གནོད་པ་བྱེད་པ་དང་། ཆོས་གཞན་
ཡིན་པ་ལ་གནོད་པ་བྱེད་པ་དེ། ཆོས་གཞན་དེ་དང་ལྷན་ཅིག་མི་གནས་འགལ་ཡིན་པ་དང་། །
206



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
ཆོས་གཞན་དེ་དང་ཕན་ཚུན་སྤང་འགལ་ཡིན་པའི་མཚན་ཉིད་ཞེས་བཤད་དོ། །འོ་ན་
ལེགས་པར་གསན་ཅིག །ཡོད་པ་ཆོས་ཅན། ཁྱོད་བདག་ལས་སྐྱེ་བ་ཡོད་པ་དང་ལྷན་ཅིག་
མི་གནས་འགལ་ཡིན་པར་ཐལ་ཁྱོད་ཆོས་གང་ཞིག །ཁྱོད་བདག་ལས་སྐྱེ་བ་ཡོད་པ་ལ་
གནོད་བྱེད་ཡིན་པའི་ཕྱིར། ཁྱབ་པ་མཚན་ཉིད་ཀྱི་སྟེང་དུ་དངོས། རྟགས་གྲུབ་སྟེ། རྣམ་
འགྲེལ། ཁ་བ་མེད་པར་སྒྲུབ་པ་ལ། །མེ་དང་སྐྱེ་བ་ཡོད་གནོད་བཞིན། །ཞེས་གསུངས་པའི་
ཕྱིར། འདོད་ན། ཁྱོད་དང་བདག་ལས་སྐྱེ་བ་གཉིས་ཆར་དངོས་པོ་ཡིན་པར་ཐལ། འདོད་
པའི་ཕྱིར། གཞན་ཡང་། ཚ་རེག་ཆོས་ཅན། ཁྱོད་གྲང་རེག་ལ་གནོད་བྱེད་ཡིན་པར་ཐལ།
ཁྱོད་གྲང་རེག་དང་འགལ་བ་ཡིན་པའི་ཕྱིར། ཁྱབ་པ་ཁས་སོ། །རྟགས་གྲུབ་སྟེ། དེ་དང་
ལྷན་ཅིག་མི་གནས་འགལ་ཡིན་པའི་ཕྱིར། མ་གྲུབ་ན་དེར་ཐལ། དེ་གྲང་རེག་རྒྱུན་ཆགས་
པ་དང་ལྷན་ཅིག་མི་གནས་འགལ་ཡིན་པའི་ཕྱིར། དེར་ཐལ། མེས་ཁྱབ་པར་ནོན་པའི་
དངོས་པོ་དེ། མེས་ཁྱབ་པར་ནོན་པའི་ཤར་གཞིར། གྲང་རེག་རྒྱུན་ཆགས་པ་མེད་པར་སྒྲུབ་
པའི་ལྷན་ཅིག་མི་གནས་འགལ་ལ་བརྟེན་པའི་རང་བཞིན་འགལ་དམིགས་ཀྱི་རྟགས་ཡིན་
པའི་ཕྱིར། རྩ་བར་འདོད་ན། ཚ་རེག་ཆོས་ཅན་ཁྱོད་གྲང་རེག་གི་རྒྱུན་ནུས་མེད་དུ་སྐྱེད་བྱེད་
ཡིན་པར་ཐལ། འདོད་པའི་ཕྱིར། འདོད་ན་ཤེས་བྱ་ཆོས་ཅན། དེ་དེ་མིན་པར་ཐལ། གྲང་
རེག་དེ་ཚ་རེག་གི་རྒྱུན་ནུས་མེད་དུ་སྐྱེད་བྱེད་ཡིན་པའི་ཕྱིར་ཏེ། དེ་དེ་ལ་གནོད་བྱེད་ཡིན་
པའི་ཕྱིར་ཏེ། དེ་དེ་དང་ལྷན་ཅིག་མི་གནས་འགལ་ཡིན་པའི་ཕྱིར་ཏེ། གྲང་རེག་གི་ཁྱབ་
པར་ནོན་པའི་དངོས་པོ་དེ། དེའི་ཤར་གཞིར། ཚ་རེག་རྒྱུན་ཆགས་པ་མེད་པར་སྒྲུབ་པའི་
ལྷན་ཅིག་མི་གནས་འགལ་ལ་བརྟེན་པའི་རྟགས་ཡིན་པའི་ཕྱིར། རྟགས་དོན་གྱི་དངོས།
ཡང་ཚ་རེག་གི་གནོད་བྱར་གྱུར་པའི་གྲང་རེག་ཆོས་ཅན། ཁྱོད་ཚ་རེག་ལ་གནོད་བྱེད་ཡིན་
པར་ཐལ། ཁྱོད་དེ་དང་ལྷན་ཅིག་མི་གནས་འགལ་ཡིན་པའི་ཕྱིར་ཏེ། དེ་ཁྱོད་དང་ལྷན་ཅིག་
མི་གནས་འགལ་ཡིན་པའི་ཕྱིར། མ་ཁྱབ་ན། དེ་དེ་དང་ལྷན་ཅིག་མི་གནས་འགལ་ཡིན་
207



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
པར་ཐལ། ཚ་རེག་གི་གནོད་བྱར་གྱུར་པའི་གྲང་རེག་དང༌། ཚ་རེག་གཉིས་ལྷན་ཅིག་མི་
གནས་འགལ་ཡིན་པའི་ཕྱིར་ཏེ། ཚ་རེག་དེ་དེ་དང་ལྷན་ཅིག་མི་གནས་འགལ་ཡིན་པའི་
ཕྱིར། ཡང་སྒྲ་རྟག་འཛིན་གྱི་སྒྲོ་འདོགས་ཆོས་ཅན། ཁྱོད་སྒྲ་མི་རྟག་པར་ངེས་པའི་ངེས་ཤེས་
ལ་གནོད་བྱེད་ཡིན་པར་ཐལ། ཁྱོད་དེ་དང་ལྷན་ཅིག་མི་གནས་འགལ་ཡིན་པའི་ཕྱིར། ཁྱབ་
པ་དངོས་སོ། །རྟགས་གྲུབ་སྟེ། དེ་ཁྱོད་དང་ལྷན་ཅིག་མི་གནས་འགལ་ཡིན་པ་ནི་གང་ཞིག །
ཁྱོད་སྐྱེས་པའི་སྟོབས་ཀྱིས། སྒྲ་མི་རྟག་པར་ངེས་པའི་ངེས་ཤེས་འགག་པ་གཅིག་ཡོད་པའི་
ཕྱིར། ཕྱི་མ་དེར་ཐལ། སྒྲ་རྟག་འཛིན་གྱི་སྒྲོ་འདོགས་སྐྱེས་མ་ཐག་པའི་གང་ཟག་ཡང་ཡིན།
སྒྲ་མི་རྟག་པར་ངེས་པའི་ངེས་ཤེས་འགགས་མ་ཐག་པའི་གང་ཟག་ཡང་ཡིན་པའི་གཞི་
མཐུན་ཡོད་པའི་ཕྱིར་ཏེ། ལས་རྒྱུ་འབྲས་མེད་པར་སྒྲོ་འདོགས་པའི་སྒྲོ་འདོགས་རྒྱུད་ལྡན་
གྱི་གང་ཟག་ཡང་ཡིན། ལས་རྒྱུ་འབྲས་ཡོད་པར་ངེས་པའི་ངེས་ཤེས་འགགས་མ་ཐག་པའི་
གང་ཟག་ཡང་ཡིན་པའི་གཞི་མཐུན་ཡོད་པའི་ཕྱིར་ཏེ། ལས་རྒྱུ་འབྲས་མེད་པར་ལྟ་བའི་
ལོག་ལྟ་སྐྱེས་མ་ཐག་པའི་གང་ཟག་ཡང་ཡིན། ལས་རྒྱུ་འབྲས་ཡོད་པར་ལྟ་བའི་དགེ་རྩ་
ཆད་མ་ཐག་པའི་གང་ཟག་ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། མེད་པར་ལྟ་
བས་རྩ་བ་གཅོད་ཞེས་པའི་གཞུང་དོན་ཁས་ལེན་རིགས་པའི་ཕྱིར། །
གཞན་ཡང་། རྟག་པ་ཆོས་ཅན། ཁྱོད་མི་རྟག་པ་ལ་གནོད་བྱེད་ཡིན་པར་ཐལ། ཁྱོད་
མི་རྟག་པ་དང་འགལ་བ་ཡིན་པའི་ཕྱིར་ཏེ། ཁྱོད་དེ་དང་ཕན་ཚུན་སྤང་བའི་དངོས་འགལ་
ཡིན་པའི་ཕྱིར་ཏེ། མི་རྟག་པ་དེ་མི་རྟག་པ་མིན་པ་དང་ཕན་ཚུན་སྤང་པའི་དངོས་འགལ་
ཡིན་པའི་ཕྱིར། རྩ་བར་འདོད་ན། མི་རྟག་པ་ཆོས་ཅན། ཁྱོད་རྟག་པ་ལ་གནོད་བྱེད་མ་
ཡིན་པར་ཐལ། རྟག་པ་ཁྱོད་ལ་གནོད་བྱེད་ཡིན་པའི་ཕྱིར། མ་གྲུབ་ན། རྟག་པ་ཆོས་ཅན།
ཁྱོད་དེར་ཐལ། ཁྱོད་དེ་དང་འགལ་བ་ཡིན་པའི་ཕྱིར། རྟགས་སྒྲུབ་ཚུལ་སྔར་བཞིན་
བྱེད་དོ། །དེ་ལ་ཁོ་ན་རེ། ཁྱོད་རྟག་པ་ལ་གནོད་བྱེད་མ་ཡིན་པར་ཐལ། རྟག་པ་ཁྱོད་ལ་
208



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
གནོད་བྱེད་ཡིན་པའི་ཕྱིར་ལ་མ་ཁྱབ་སྟེ། ཕན་ཚུན་གནོད་བྱ་གནོད་བྱེད་གཉིས་ཀ་ཡིན་པ།
གནོད་བྱེད་ཁོ་ན་ཡིན་པ། གནོད་བྱ་ཁོ་ན་ཡིན་པ་དང་གསུམ་ཡོད་པའི་དང་པོ་ནི་རྟག་མི་
རྟག་ལྟ་བུ། གཉིས་པ་ནི། བདག་མེད་རྟོགས་པའི་ཤེས་རབ་བདག་འཛིན་ལ་གནོད་བྱེད་ཁོ་
ན་ཡིན་པ་བཞིན་ནོ། །གསུམ་པ་ནི་དེ་ལས་བཟློག་པའོ། །ཞེས་སྡེ་བདུན་རབ་གསལ་དུ་
གསལ་བར་བཤད་པའི་ཕྱིར་རོ་ཟེར་ན། ནང་འགལ་བ་འདི་ལྟར་འབྱུང་སྟེ། བྱས་པ་དེ་རྟག་
པ་དང་བརྒྱུད་འགལ་ཡིན་པར་ཐལ། རྟག་མི་རྟག་དངོས་འགལ་ཡིན་པ་གང་ཞིག །མི་རྟག་
པ་དེ་རྟག་པ་ལ་གནོད་བྱེད་དང་། བྱས་པ་དེ་མི་རྟག་པ་དང་ཡིན་ཁྱབ་མཉམ་ཡིན་པའི་ཕྱིར།
ཁྱབ་པ་ཁས་བླང་སྟེ། སྡེ་བདུན་རབ་གསལ་ལས། བརྒྱུད་འགལ་ཡིན་ན་དངོས་འགལ་
གྱིས་ཁྱད་པར་དུ་བྱས་པ་དགོས་པའི་དོན་ཡང་དངོས་འགལ་གྱི་འགལ་ཟླ་གནོད་བྱེད་དེ་
དང་ཡིན་ཁྱབ་མཉམ་དང་། དེའི་བྱེ་བྲག་ཐམས་ཅད་དངོས་འགལ་གྱི་གནོད་བྱ་དེ་དང་
བརྒྱུད་འགལ་ཡིན་ལ། ཞེས་བཤད་འདུག་པའི་ཕྱིར་རོ། །རྩ་བར་འདོད་མི་ནུས་ཏེ། རྟག་
མི་རྟག་དངོས་འགལ་ཡིན་པ་གང་ཞིག །མི་རྟག་པ་རྟག་པའི་གནོད་བྱ་དང༌། བྱས་པ་མི་
རྟག་པ་དང་ཡིན་ཁྱབ་མཉམ་ཡིན་པའི་ཕྱིར། ཁྱབ་པ་ཁས་བླང་སྟེ། སྔ་མའི་འཕྲོ་ལས།
དངོས་འགལ་གྱི་གནོད་བྱ་དགག་པ་དེ་དང་ཡིན་ཁྱབ་མཉམ་དང་། དེའི་བྱེ་བྲག་ཐམས་
ཅད་ནི། གནོད་བྱེད་དེ་དང་བརྒྱུད་འགལ་མ་ཡིན་ཏེ། གནོད་བྱ་དེ་གནོད་བྱེད་དེ་དང་དངོས་
འགལ་མ་ཡིན་པའི་ཕྱིར་རོ། །ཞེས་བཤད་འདུག་པའི་ཕྱིར་རོ། །
ཡང་མཁས་པའི་དབང་པོ་པཎ་ཆེན་ཤཱཀྱ་པ་ན་རེ། འགལ་བ་ལ་གནོད་བྱ་གནོད་
བྱེད་ཡིན་པ་ཞིག་དགོས་པའི་གནད་ཀྱིས་འགལ་བ་མཚན་ཉིད་པ་ལྷན་ཅིག་མི་གནས་
འགལ་ཁོ་ན་ལ་བཤད་ནས། ཕན་ཚུན་སྤང་འགལ་གྱིས་འགལ་བའི་གོ་མི་ཆོད་པའི་ཚུལ་
རྒྱས་པར་བཤད་དོ། །འདི་ལ་ཡང་ལེགས་པར་གསན་ཅིག །བྱས་པ་ཆོས་ཅན། ཁྱོད་རྟག་
པ་དང་འགལ་བ་མ་ཡིན་པར་ཐལ། ཁྱོད་རྟག་པ་དང་ཕན་ཚུན་སྤང་འགལ་ཡིན་པའི་ཕྱིར།
209



བ།ངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། ་ ་་
ཁྱབ་པ་ཁས་བླངས་སོ། །འདོད་མི་ནུས་ཏེ། ཁྱོད་སྒྲ་རྟག་པ་མིན་པར་སྒྲུབ་པའི་འགལ་
དམིགས་ཀྱི་རྟགས་ཡང་དག་ཡིན་པའི་ཕྱིར་དང་། ཁྱོད་རང་གིས་རིགས་གཏེར་ཊིཀྐ་ལས་
ཀྱང་། གཉིས་པ་ལ་ཚད་མས་གནོད་འགལ་ཡིན་མིན་གཉིས་ལས། དང་པོ་ནི། བྱས་པ་
དང་རྟག་པ་ལྟ་བུ་སྟེ། འགལ་བ་དངོས་ཡིན་ལ་ཞེས་བཤད་པའི་ཕྱིར་རོ། །གཞན་ཡང་
འགལ་དམིགས་ཀྱི་རྟགས་ཡང་དག་ཡིན་ན། ལྷན་ཅིག་མི་གནས་འགལ་ལ་བརྟེན་པའི་
རྟགས་ཡང་དག་ཡིན་པས་ཁྱབ་པར་ཐལ། ཆོས་དེ་དང་འགལ་བ་ཡིན་ན། ཆོས་དེ་དང་ལྷན་
ཅིག་མི་གནས་འགལ་ཡིན་པས་ཁྱབ་པའི་ཕྱིར། ཆོས་དེ་དང་ཕན་ཚུན་སྤངས་འགལ་
ཡིན་ན། ཆོས་དེ་དང་འགལ་བ་མ་ཡིན་དགོས་པའི་ཕྱིར་ཏེ། ཕན་ཚུན་སྤང་འགལ་དེ་
འགལ་བ་བཏགས་པ་བ་ཡིན་པའི་ཕྱིར། རྟགས་དངོས། རྩ་བར་འདོད་ན། ཕན་ཚུན་སྤང་
འགལ་ལ་བརྟེན་པའི་རྟགས་ཡང་དག་ཁས་ལེན་མི་རིགས་པར་ཐལ་ལོ། །
གཞན་ཡང་། བྱས་པ་ཆོས་ཅན། ཁྱོད་སྒྲ་རྟག་པ་མིན་པར་སྒྲུབ་པའི་ཕན་ཚུན་སྤང་
འགལ་ལ་བརྟེན་པའི་རྟགས་ཡང་དག་མིན་པར་ཐལ། ཁྱོད་རྟག་པ་དང་ཕན་ཚུན་སྤང་
འགལ་མ་ཡིན་པའི་ཕྱིར་ཏེ། ཁྱོད་དེ་དང་ཕན་ཚུན་སྤང་པའི་དངོས་འགལ་མིན་པ་གང་ཞིག །
ཁྱོད་དེ་དང་ཕན་ཚུན་སྤང་པའི་བརྒྱུད་འགལ་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་སྒྲ་
རྟག་པ་མིན་པར་སྒྲུབ་པའི་རྟགས་ཡང་དག་ཡིན་པའི་ཕྱིར། ཁྱབ་སྟེ། ཕན་ཚུན་སྤང་པ་
དངོས་ལ་ནི། །རྟགས་དང་རྟགས་ཅན་ཡོད་མ་ཡིན། །ཞེས་བཤད་པའི་ཕྱིར། ཕྱི་མ་མ་
གྲུབ་ན། མི་རྟག་པ་དེ་རྟག་པ་དང་ཕན་ཚུན་སྤང་པའི་དངོས་འགལ་ཡིན་པར་ཐལ། བྱས་པ་
དེ་རྟག་པ་དང་ཕན་ཚུན་སྤང་པའི་བརྒྱུད་འགལ་ཡིན་པའི་ཕྱིར། འདོད་ན། ཁྱེད་རང་གིས་
རིགས་གཏེར་ཊིཀྐར། གཞུང་འདིར། ཕན་ཚུན་སྤང་པ་ཡི། །དངོས་འགལ་ཞེས་པ་མི་
འདོད་ཅིང་། །དེ་ཡི་ཁྱད་པར་བྱས་པ་ནི། །ཚད་མས་གནོད་པའི་འགལ་ཁོ་ན། །ཞེས་
བཤད་པ་མི་འཐད་པར་ཐལ་ལོ། །གལ་ཏེ་ཁྱོད་རྟག་པ་དང་ཕན་ཚུན་སྤང་འགལ་མིན་པའི་
210



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ།
ཕྱིར་ལ་མ་ཁྱབ་ན། ཤེས་བྱ་ཆོས་ཅན། བྱས་པ་དེ་རྟག་པ་དང་ལྷན་ཅིག་མི་གནས་འགལ་
ཡིན་པའི་ཆ་ནས་སྒྲ་རྟག་པ་མིན་པར་བསྒྲུབ་པའི་འགལ་དམིགས་ཀྱི་རྟགས་ཡང་དག་ཏུ་
བཞག་པ་ཡིན་པར་ཐལ། དེ་དེ་སྐོར་གྱི་འགལ་དམིགས་ཀྱི་རྟགས་ཡང་དག་ཡིན་པ་གང་
ཞིག །དེ་རྟག་པ་དང་ཕན་ཚུན་སྤང་འགལ་ཡིན་པའི་ཆ་ནས་དེ་དེར་བཞག་པ་མིན་པའི་
ཕྱིར། གལ་ཏེ་འདིར་མ་ཁྱབ་སྟེ། བྱས་པ་དེ་རྟག་པ་དང་ཚད་མས་གནོད་འགལ་ཡིན་པའི་
ཆ་ནས་དེ་སྐོར་གྱི་འགལ་དམིགས་ཀྱི་རྟགས་ཡང་དག་ཏུ་བཞག་པ་ཡིན་ནོ་ཞེ་ན། བྱས་པ་དེ་
དེ་སྐོར་གྱི་ཚད་མས་གནོད་འགལ་ལ་བརྟེན་པའི་རྟགས་ཡང་དག་དང་། དེ་སྐོར་གྱི་ཕན་
ཚུན་སྤང་འགལ་ལ་བརྟེན་པའི་རྟགས་ཡང་དག་ཡིན་པའི་གཞི་མཐུན་ཡིན་པར་ཐལ། བྱས་
པ་དེ་རྟག་པ་དང་ཚད་མས་གནོད་འགལ་ཡིན་པ་དང་། ཕན་ཚུན་སྤང་འགལ་ཡིན་པའི་
གཞི་མཐུན་ཡིན་པའི་ཕྱིར། ཡང་བྱས་པ་ཆོས་ཅན། ཁྱོད་རྟག་པ་དང་འགལ་བ་ཡིན་པར་
ཐལ། ཁྱོད་རྟག་པ་དང་ཚད་མས་གནོད་འགལ་ཡིན་པའི་ཕྱིར། རྟགས་དངོས། མ་ཁྱབ་ན།
བྱས་པ་ཆོས་ཅན། ཁྱོད་ཀྱི་རྟགས་ལས་སྒྲའི་སྟེང་དུ་རྟག་པ་འགོག་མི་ནུས་པར་ཐལ། ཁྱོད་
རྟག་པ་དང་འགལ་བ་མ་ཡིན་པའི་ཕྱིར། དེ་ལྟར་བྱས་པ་ལ་ཁོ་ན་རེ། ཚ་རེག་ཆོས་ཅན།
ཁྱོད་རང་གི་གནོད་བྱར་གྱུར་པའི་གྲང་རེག་དང་ལྷན་ཅིག་མི་གནས་འགལ་མིན་པར་ཐལ།
ཁྱོད་རང་གི་གནོད་བྱར་གྱུར་པའི་གྲང་རེག་དང་སྐད་ཅིག་དང་པོ་ལ་ཕྲད་པའི་ཕྱིར། མ་
ཁྱབ་ན་དེ་ཆོས་ཅན། ཁྱོད་ཀྱི་གནོད་བྱར་གྱུར་པའི་གྲང་རེག་ཡོད་པར་ཐལ་ལོ། །འདོད་མི་
ནུས་ཏེ། ཁྱོད་གྲང་རེག་གི་དགག་གཞི་ཡིན་པའི་ཕྱིར། ཞིབ་ཏུ་རིགས་པའི་འགྲོས་སྦྱར་
བའི་ཚེ། དེ་ཉིད་ཆོས་ཅན་དུ་བཟུང་བའི་ཚེ་དེ་དེ་དང་ལྷན་ཅིག་མི་གནས་འགལ་མ་ཡིན་ནོ་
བྱས་པ་ལ། འོ་ན། ཤེས་བྱ་ཆོས་ཅན། མེ་ཡུན་རིང་རྒྱུན་ཆགས་པས་ཁྱབ་པར་ནོན་པའི་
དངོས་པོ་དེ། གྲང་རེག་ཡུན་རིང་རྒྱུན་ཆགས་པས་ཁྱབ་པར་ནོན་པའི་དངོས་པོ་ནུས་མེད་དུ་
སྐྱེད་བྱེད་ཡིན་པར་ཐལ། དེ་དེ་ལ་གནོད་བྱེད་ཡིན་པའི་ཕྱིར་ཏེ། དེ་དེ་འདྲའི་ཤར་གཞིར་
211



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
གྲང་རེག་ཡུན་རིང་རྒྱུན་ཆགས་པས་ཁྱབ་པར་ནོན་པའི་དངོས་པོ་མིན་པར་སྒྲུབ་པའི་ལྷན་
ཅིག་མི་གནས་འགལ་ལ་བརྟེན་པའི་རྟགས་ཡང་དག་ཡིན་པའི་ཕྱིར། རྩ་བར་འདོད་མི་
ནུས་ཏེ། གྲང་རེག་ཡུན་རིང་རྒྱུན་ཆགས་པས་ཁྱབ་པར་ནོན་པའི་དངོས་པོ་དེ་མེ་ཡུན་རིང་
རྒྱུན་ཆགས་པས་ཁྱབ་པར་ནོན་པའི་དངོས་པོ་ནུས་མེད་དུ་སྐྱེད་བྱེད་ཀྱི་རྒྱུ་ཡིན་པའི་ཕྱིར་ཏེ།
དེ་ལ་གནོད་བྱེད་ཡིན་པའི་ཕྱིར། ཞེས་སོགས་གོང་བཞིན་མཚུངས་སོ། ། ན་
གཞན་ཡང་། མི་རྟག་པ་ཆོས་ཅན། ཁྱོད་བདག་ཡོད་དང་འགལ་བ་ཡིན་པར་ཐལ།
ཁྱོད་སྒྲ་བདག་མེད་དུ་སྒྲུབ་པར་བྱེད་པའི་རྟགས་ཡང་དག་ཡིན་པའི་ཕྱིར། འདོད་ན། ཁྱོད་
དེ་དང་ལྷན་ཅིག་མི་གནས་འགལ་ཡིན་པར་ཐལ། ཁྱོད་དེ་དང་འགལ་བ་གང་ཞིག །ཁྱོད་དེ་
དང་ཕན་ཚུན་སྤང་འགལ་མིན་པའི་ཕྱིར། ཕྱི་མ་མ་གྲུབ་ན། ཁྱོད་དང་བདག་ཡོད་གཉིས་
ཕན་ཚུན་ཐ་དད་ཡིན་པར་ཐལ། མ་གྲུབ་པ་གང་ཞིག །ཕན་ཚུན་ཐ་དད་གྲུབ་ཕྱིར་ཏེ། །ཞེས་
གསུངས་པའི་ཕྱིར། ཡང་མེ་མེད་པ་ཆོས་ཅན། ཁྱོད་དུ་བ་ཡོད་པ་དང་འགལ་བ་ཡིན་པར་
ཐལ། ཁྱོད་མཚན་མོའི་རྒྱ་མཚོ་རླངས་ལྡན་དུ་དུ་བ་མེད་པར་སྒྲུབ་པའི་རྟགས་ཡང་དག་ཡིན་
པའི་ཕྱིར། འདོད་ན། ཁྱོད་དེ་དང་ཕན་ཚུན་སྤང་འགལ་ཡིན་པར་ཐལ། འདོད་པ་གང་ཞིག །
ཁྱོད་དེ་དང་ལྷན་ཅིག་མི་གནས་འགལ་མ་ཡིན་པའི་ཕྱིར། འདོད་ན། ཁྱོད་དུ་བ་ཡོད་པ་དང་
གཅིག་པ་བཀག་པའི་ཐ་དད་ཡིན་པར་ཐལ་ལོ། །འདོད་མི་ནུས་ཏེ། ཁྱོད་དང་དེ་གཉིས་ཀ་
དངོས་མེད་ཡིན་པའི་ཕྱིར། ། །
གཉིས་པ་ཕན་ཚུན་སྤང་འགལ་འཆད་པ་ལ་གསུམ། གཞན་ལུགས་དགག །རང་
ལུགས་གཞག །གནད་ཀྱི་དོན་བསྡུ་བའོ། །དང་པོ་ལ། ཕྱོགས་སྔ་བརྗོད་པ་དང་། དེ་དགག་
པ་གཉིས། དང་པོ་ལ་ཕྱོགས་སྔ་མ་ན་རེ། ཆོས་གང་ཞིག ཆོས་གཞན་གྱིས་དབེན་པ་དེ་ཕན་
ཚུན་སྤང་འགལ་གྱི་མཚན་ཉིད་ཡིན་ཅིང་། དབྱེ་ན་དངོས་འགལ་དང་། བརྒྱུད་འགལ་
གཉིས། དེ་ཡང་རྗེ་ས་ལྡོག་གི་སྒོ་ནས་ཕྱེ་ན་དྲུག་ཏུ་འགྱུར་བ་ཡིན་ཏེ། རྟག་པ་དང་མི་རྟག་པ་
212 །



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ། །
ལྟ་བུ་རྫ་ས་དངོས་འགལ། བྱས་པ་དང་རྟག་པ་ལྟ་བུ་རྫ་ས་དངོས་འགལ་གྱིས་ཁྱད་པར་དུ་
བྱས་པའི་བརྒྱུད་འགལ། སྔོ་སེར་ལྟ་བུ་དེས་ཁྱད་པར་དུ་མ་བྱས་པའི་བརྒྱུད་འགལ་ཏེ་
གསུམ། མེད་དགག་ཡིན་མིན་ལྟ་བུ་ལྡོག་པ་དངོས་འགལ། མེད་དགག་དང་ཤེས་བྱའི་ལྡོག་
པ་ལྟ་བུ་དེས་ཁྱད་པར་དུ་བྱས་པའི་བརྒྱུད་འགལ། བྱས་པའི་ལྡོག་པ་དང་། མི་རྟག་པའི་
ལྡོག་པ་ལྟ་བུ་དེས་ཁྱད་པར་དུ་མ་བྱས་པའི་བརྒྱུད་འགལ་གསུམ་དང་དྲུག་ཡོད་པའི་ཕྱིར།
ཞེས་འཆད་པ་ལ། ཆོས་གང་ཆོས་གཞན་གྱིས་དབེན་པ། །ཞེས་སོགས་ཤློ་ཀ་གཅིག་དང༌།
རྐང་པ་གཉིས་བྱུང་།
གཉིས་པ་ལ་དེ་དགག་པ་ལ་གསུམ། ཧ་ཅང་ཐལ་བས་དགག །ཉེས་སྤོང་རྩོད་ལན་
དགག །ཐ་དད་འགལ་བའི་ལུང་དོན་བཤད་པའོ། །དང་པོ་ནི་ཤེས་བྱ་ཆོས་ཅན། དེ་བྱུང་གི་
འབྲེལ་པ་གྲུབ་པའི་མེ་དང་དུ་བ་ལྟ་བུ་ཡང་འགལ་བ་ཡིན་པར་ཐལ། དེ་གཉིས་ཕན་ཚུན་
དབེན་པ་ཡིན་པའི་ཕྱིར། ཁྱབ་པ་ཁས་སོ། །འདོད་ན། འགལ་ན་འགོག་པ་དང་། འབྲེལ་ན་
སྒྲུབ་པའི་རྣམ་གཞག་ཁས་བླངས་པ་དེ་འཇིག་པར་ཐལ། འདོད་པའི་ཕྱིར། ཞེས་འཆད་
པ་ལ། ཆོས་གཞན་དབེན་པ་འགལ་ཡིན་ན། །ཞེས་སོགས་བློ་ཀ་ཅིག་བྱུང་། གཉིས་པ་ལ་
ཁོ་ན་རེ། སྐྱོན་མེད་དེ། མེ་དུ་ཕན་ཚུན་ཡིན་པ་འགོག་ནུས་པ་དེ། འགལ་བའི་སྒོ་ནས་དང་།
དུ་བ་ཡོད་པས་མེ་ཡོད་པར་བསྒྲུབ་པའི་ནུས་པ་དེ་འབྲེལ་བའི་སྟོབས་ཀྱིས་འཇོག་པ་ཡིན་
པའི་ཕྱིར། ཞེས་འཆད་པ་ལ། ཐ་དད་འབྲེལ་ལམ་མ་འབྲེལ་ཡང་། །ཞེས་སོགས་ཚིག་རྐང་
གཉིས་བྱུང་། དེ་དགག་པ་ལ། དུ་བ་ཆོས་ཅན། ཁྱོད་མེ་མ་ཡིན་ཏེ། ཁྱོད་མེར་སྣང་རུང་ཚད་
མས་མ་དམིགས་པའི་ཕྱིར། ཞེས་པའི་སྦྱོར་བ་བཀོད་པ་ལ་ནུས་པ་མེད་པར་ཐལ། དུ་བ་
ཆོས་ཅན། མེ་མ་ཡིན་ཏེ། དུ་བ་ཡིན་པའི་ཕྱིར། ཞེས་པ་ལྟ་བུ་འགལ་དམིགས་ཀྱི་སྦྱོར་བ་ཁོ་
ནས་དུ་བ་མེ་ཡིན་པ་དེ་འགོག་དགོས་པའི་ཕྱིར་ཞེས་འཆད་པ་ལ། འགལ་བ་དམིགས་པས་
འགོག་པའི་ཕྱིར། །ཞེས་སོགས་ཚིག་རྐང་གཉིས་བྱུང་། གསུམ་པ་ནི། རྟོག་གེའི་སྐབས་
213



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འགར་སྔོ་སེར་དང་མེ་དུད་སོགས་འགལ་བར་གསུངས་པ་དེ་སྒྲ་ཇི་བཞིན་པ་མ་ཡིན་ཏེ།
ཕན་ཚུན་སྤང་པའི་ཐ་དད་ཙམ་ལ་འགལ་བར་མིང་བཏགས་པའི་བཏགས་པ་བ་ཡིན་པའི་
ཕྱིར། ཞེས་འཆད་པ་ལ། ཐ་དད་འགལ་བར་གསུངས་པ་ནི། ཞེས་སོགས་རྐང་པ་གཉིས་
བྱུང་། གཉིས་པ་རང་ལུགས་བཞག་པ་ལ་གསུམ། གཅིག་དང་ཐ་དད་ཀྱི་རྣམ་བཞག །ཐ་
དད་དེ་ལ་འགལ་འབྲེལ་འཇོག་པའི་ཚུལ། དེ་ལྟར་བཞག་པའི་ཕན་ཚུན་སྤང་འགལ་དངོས་
བཤད་པའོ། །དང་པོ་ནི། ཤེས་བྱ་ཆོས་ཅན། གཅིག་དང་ཐ་དད་ཀྱི་རྣམ་གཞག་འཇོག་ཚུལ་
ཡོད་དེ། དངོས་རྒྱུ་གཅིག་དང་ཐ་དད་ལས་སྐྱེས་པ་ལ་རྫས་གཅིག་དང་ཐ་དད་ཀྱི་རྣམ་
གཞག་འཇོག་པའི་ཕྱིར་དང་། རྟོག་པ་ལ་ལྡོག་པ་གཅིག་དང་ཐ་དད་དུ་འཆར་བ་ལ། ལྡོག་
པ་གཅིག་དང་ཐ་དད་ཀྱི་རྣམ་གཞག་འཇོག་པའི་ཕྱིར། ཞེས་པ་ལ། རྒྱུ་དང་ཤེས་པའི་དབྱེ་
བ་ཡིས། །ཞེས་སོགས་རྐང་པ་གཉིས་བྱུང་། གཉིས་པ་ལ། སྤྱིར་ཤེས་བྱ་ཐམས་ཅད་གཅིག་
དང་ཐ་དད་གཉིས་སུ་འདུས་ཤིང་། གཅིག་ལ་འགལ་འབྲེལ་གཉིས་ཀ་བཞག་ཏུ་མེད་དེ།
འགལ་འབྲེལ་གཉིས་པོ་དེ། ཆོས་ཐ་དད་པ་གཉིས་ལ་འཇོག་དགོས་པའི་ཕྱིར། ཐ་དད་ལ་
ཡང་ངོ་བོ་གཅིག་ཅིང་། ལྡོག་པ་ཐ་དད་པ་དང༌། རྗེས་ཐ་དད་པ་གཉིས་ཡོད་པའི། དང་པོ་
དེ་ལ་འགལ་བ་བཞག་ཏུ་མེད་དེ། དེ་ལ་བདག་གཅིག་གི་འབྲེལ་པ་ཁོ་ན་བཞག་དགོས་
པའི་ཕྱིར། གཉིས་པ་རྫས་ཐ་དད་པ་དེ་ལ་འགལ་འབྲེལ་གཉིས་འཇོག་པའི་ཚུལ་ཡོད་དེ།
རྫ་ས་ཐ་དད་གང་ཞིག ཕན་ཚུན་ཕན་གདགས་བྱ་དང་འདོགས་བྱེད་གང་རུང་ཡིན་ན་འབྲེལ་
བ་དང༌། རྫས་ཐ་དད་པ་གང་ཞིག །ཕན་ཚུན་གནོད་བྱ་དང་གནོད་བྱེད་གང་རུང་ཡིན་ན།
འགལ་བ་དང༌། རྫ་ས་ཐ་དད་པ་གང་ཞིག །ཕན་གནོད་གང་ཡང་མི་ནུས་པ་དེ་ལ། འགལ་
འབྲེལ་གཉིས་ཀ་མི་འཇོག་པར་ཕན་ཚུན་སྤང་བའི་ཐ་དད་ཙམ་ཞིག་འཇོག་པའི་ཕྱིར། ཞེས་
འཆད་པ་ལ། ཐ་དད་ཕན་གནོད་འབྲེལ་དང་འགལ། །ཞེས་སོགས་རྐང་པ་གཉིས་བྱུང༌།
གསུམ་པ་ལ་གསུམ། ཕན་ཚུན་སྤང་བའི་དངོས་འགལ་བཤད་པ། ཕན་ཚུན་སྤང་
214
་
།



རིགས་པའི་གཏེར་གྱི་དཀའ་འགྲེལ་སྙིང་པོ་གསལ་བྱེད་ལས་རབ་བྱེད་བདུན་པ་འགལ་བ་བརྟག་པའི་རབ་ཏུ་བྱེད་པ།
བའི་བརྒྱུད་འགལ་བཤད་པ། དེ་ལ་གཞན་གྱིས་རྩོད་པ་སྤང་བའོ། །དང་པོ་ནི། བུམ་པ་
ཆོས་ཅན། ཁྱོད་ཀྱིས་རང་མ་ཡིན་པ་འགོག་ནུས་པ་དེ། ཁྱོད་རང་མ་ཡིན་པ་དང་ཕན་ཚུན་
སྤང་བའི་དངོས་འགལ་ཡིན་པའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།
ཞེས་འཆད་པ་ལ། རང་མིན་འགོག་པ་དངོས་འགལ་ཡིན། །ཞེས་པ་འདི་བྱུང་། གཉིས་པ་ནི།
བྱས་པ་ཆོས་ཅན། ཁྱོད་ཀྱིས་རང་མ་ཡིན་མ་བྱས་པའི་ཁྱབ་བྱེད་རྟག་པ་འགོག་ནུས་པ་དེ།
ཁྱོད་རང་མ་ཡིན་མ་བྱས་པའི་ཁྱབ་བྱེད་རྟག་པ་དང་བརྒྱུད་འགལ་ཡིན་པའི་མཚན་ཉིད་
ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ། བརྒྱུད་འགལ་རང་མིན་ཁྱབ་
བྱེད་འགོག །ཞེས་པ་འདི་བྱུང་། འདིར་མཁས་པ་པཎ་ཤཱཀྱ་པ་སོགས་འགའ་ཞིག །བརྒྱུད་
འགལ་རང་མིན་ཁྱབ་བྱ་འགོག །ཞེས་འདོན་དགོས་ཀྱི། ཁྱབ་བྱེད་འགོག་ཅེས་སྨྲས་ན་དོན་
ལོག་པར་སྟོན་པར་བྱེད་དོ་ཅེས་གསུངས་བ་ནི། གཞུང་དེའི་གནད་མ་དགོངས་པའི་སྨྲ་བ་སྟེ། །
རང་དོན་རྗེས་དཔག་བརྟག་པར་ཕན་ཚུན་སྤང་པ་དངོས་ལ་ནི། །རྟགས་དང་རྟགས་ཅན་
ཡོད་མ་ཡིན། །དེ་ཡི་ཁྱད་པར་བྱས་པ་ནི། །ཁྱབ་བྱེད་འགལ་བ་དམིགས་པར་འདུས། །
ཞེས་བྱས་པ་དེ་མ་བྱས་པ་དང་དངོས་འགལ་ཡིན་པས། རྟགས་དང་རྟགས་ཅན་གྱི་རྣམ་
གཞག་མ་སྦྱར་བར། མ་བྱས་པའི་ཁྱབ་བྱེད་རྟག་པ་དང་བརྒྱུད་འགལ་ཡིན་པའི་རྒྱུ་མཚན་
གྱིས། ཁྱབ་བྱེད་འགལ་དམིགས་ཀྱི་རྟགས་ཡང་དག་གི་རྣམ་གཞག་སྦྱར་བ་འདི་མ་
དགོངས་འདུག་པའི་ཕྱིར་རོ། །དེ་ལྟ་མ་ཡིན་ན། བྱས་པ་དེ། སྒྲ་རྟག་པ་མིན་པར་སྒྲུབ་པའི་
ཁྱབ་བྱ་དང་འགལ་བའི་ཁྱབ་བྱེད་དམིགས་པའི་རྟགས་ཡང་དག་ཡིན་ནོ་ཞེས་ལྡོག་ནས་སྨྲ་
དགོས་པའི་སྐྱོན་ཡོད། །གསུམ་པ་རྩོད་པ་སྤང་བ་ནི། ཁ་ཅིག་ན་རེ། སྔོ་སེར་སོགས་ཕན་
ཚུན་གཅིག་ཡིན་པས་གཅིག་ཤོས་མི་ཁེགས་པར་ཐལ། དེ་དག་ཕན་ཚུན་སྤང་བའི་དངོས་
འགལ་དང་བརྒྱུད་འགལ་གང་ཡང་མ་ཡིན་པའི་ཕྱིར། ཞེ་ན། སྔོན་པོ་རྟགས་སུ་བཀོད་ནས་
སེར་པོ་མིན་པར་སྒྲུབ་པའི་རྟགས་ཡང་དག་མི་སྲིད་པར་ཐལ་བ་ཤིན་ཏུ་འདོད་པ་ཡིན་ཏེ།
215



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སྔོ་སེར་དེ་དག་ཕན་ཚུན་སྤང་པ་ཙམ་ཡིན་གྱི། ཕན་ཚུན་སྤང་འགལ་མཚན་ཉིད་པ་མ་ཡིན་
པའི་ཕྱིར། ཞེས་འཆད་པ་ལ། སྔོ་སོགས་འགལ་གཉིས་མིན་མི་ཁེགས། །ཞེ་ན་སྤང་ཡིན་
འགལ་བ་མིན། །ཞེས་པ་འདི་བྱུང༌།
གསུམ་པ་གྲུབ་པའི་དོན་བསྡུ་བ་ནི། ཤེས་བྱ་ཆོས་ཅན། བྱས་པ་རྟགས་སུ་བཀོད་ན།
སྒྲ་རྟག་པ་མ་ཡིན་པར་བསྒྲུབ་པ་ལ། འགལ་དམིགས་ཀྱི་རྟགས་ཡང་དག་མཚན་ཉིད་པ་
སྲིད་པ་ཡིན་ཏེ། བྱས་པ་དེ་རྟག་པ་དང་ཕན་ཚུན་སྤང་བའི་བརྒྱུད་འགལ་མཚན་ཉིད་པ་ཡིན་
པའི་ཕྱིར། སྔོན་པོ་སེར་པོ་མ་ཡིན་པར་བསྒྲུབ་པ་ལ་སེར་པོར་སྣང་རུང་མ་དམིགས་པའི་
གཏན་ཚིགས་ཁོ་ན་སྦྱོར་དགོས་པ་ཡིན་ཏེ། སྔོ་སེར་གཉིས་ཕན་ཚུན་སྤང་པ་ཙམ་ཡིན་གྱི།
འགལ་བ་མཚན་ཉིད་པ་མ་ཡིན་པའི་ཕྱིར། ཞེས་འཆད་པ་ལ། ཕན་ཚུན་སྤང་འགལ་གཅིག་
པ་བཀག །ཞེས་སོགས་ཤློ་ཀ་གཅིག་བྱུང་། །
ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་གསལ་བྱེད་ལས་འགལ་
བ་བརྟག་པའི་རབ་ཏུ་བྱེད་པ་སྟེ་རབ་ཏུ་བྱེད་པ་བདུན་པའི་རྣམ་པར་བཤད་པའོ།། །།
216



7
༄༅། །ཚད་མ་རིགས་པའི་གཏེར་གྱི་དཀའ་འགྲེལ་གནད་ཀྱི་སྙིང་པོ་
གསལ་བྱེད་ལས་མཚན་ཉིད་བརྟག་པ་སྟེ་རབ་བྱེད་
བརྒྱད་པའི་རྣམ་པར་བཤད་པའོ། །
ལྷར་བཅས་འགྲོ་བ་ཀུན་གྱི་སྐྱབས། །རབ་དགའི་ས་བརྙེས་ཐུབ་པ་ཆེའི། །བསྟན་
པའི་རྒྱལ་མཚན་དཔལ་ཡོན་ཅན། །བཟང་པོའི་ཞབས་པད་གཙུག་ན་དགེ །འདིར་ནི་
མཚན་ཉིད་བརྟག་པ་ཡི། །རབ་བྱེད་འདི་ལ་སྔོན་མེད་པའི། །ལེགས་བཤད་ངོ་མཚར་ཕུལ་
ཕྱིན་གྱི། །དགའ་སྟོན་སྤེལ་ལོ་དགའ་བས་ཉོན། །
གཉིས་པ་ཤེས་བྱེད་ཚད་མའི་རང་བཞིན་ངེས་པར་བྱ་བ་ལ་གཉིས། མཚན་ཉིད་རྣམ་
གཞག་བསྡུས་ཏེ་བསྟན། མཚན་གཞི་སོ་སོར་རྒྱས་པར་བཤད་པའོ། །དང་པོ་ལ་གསུམ། །
མཚན་མཚོན་གཞི་གསུམ་རང་བཞིན་ཐུན་མོང་བཤད། བྱེ་བྲག་ཚད་མའི་མཚན་ཉིད་ངེས་
པར་བྱ། མཚན་ཉིད་ཀྱིས་མཚོན་པའི་མཚོན་དོན་གཏན་ལ་ཕབ་པའོ། །དང་པོ་ལའང་
གསུམ། ཀུན་ལ་མཚན་མཚོན་གཞི་གསུམ་གྱིས་ཁྱབ་པར་བསྒྲུབ། ཁྱབ་བྱེད་ཆོས་གསུམ་
གྱི་རང་བཞིན་ངེས་པར་བྱ། ཆོས་གསུམ་སོ་སོའི་རྣམ་གཞིག་ཞིབ་ཏུ་བཤད་པའོ། །དང་པོ་ནི།
ཤེས་བྱ་ཆོས་ཅན། བྱེ་བྲག་ཚད་མའི་མཚན་ཉིད་འཆད་པའི་སྔོན་དུ། མཚན་མཚོན་གཞི་
གསུམ་པོ་དེའི་རྣམ་གཞག་བཤད་པར་བྱ་སྟེ། སྤྱིར་ཤེས་བྱ་ཀུན་ལ་མཚན་མཚོན་མཚན་
གཞིའི་ཆོས་གསུམ་གྱིས་ཁྱབ་པའི་ཕྱིར་ཏེ། ཤེས་བྱ་གང་དང་གང་ཡིན་པ་དེའི་རྣམ་པ་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
འཆར་བ་ན། གཞན་དང་མི་འདྲ་བའི་རྣམ་པ་དང༌། དེ་ཉིད་ལ་སྒྲ་བློ་མ་འཁྲུལ་བས་ཞེན་
རུང་དང་། གཞི་དང་བཅས་པར་འཆར་བའི་ཕྱིར་རོ། །འདིའི་དོན་ཡང་། ཤེས་བྱ་ཡིན་ན།
མཚན་མཚོན་མཚན་གཞི་གསུམ་ཀ་ཡིན་པས་ཁྱབ་ཅེས་པའམ། དེ་གསུམ་གང་རུང་ཡིན་
པས་ཁྱབ་ཅེས་པ་ལྟ་བུའི་དོན་མ་ཡིན་གྱི། ཤེས་བྱ་ཀུན་གྱི་སྟེང་ན་མཚན་མཚོན་གཞི་
གསུམ་གྱི་ཆ་རེ་ཚང་བར་ཡོད་ཅེས་པའི་དོན་ཏེ། དཔེར་ན། གཞི་གསེར་བུམ་ལྟ་བུ་ལ། ལྟོ་
ལྡིར་ཞབས་ཞུམ་པ་ལྟ་བུ་གཞན་ཀ་བ་སོགས་དང་མི་འདྲ་བའི་རྣམ་པ་འཆར་བའི་ཆ་ནས་
མཚན་ཉིད་ཀྱི་ཆ་ཚང་། དེ་ཉིད་ལ་བུམ་པའོ་སྙམ་པའི་སྒྲ་བློ་མ་འཁྲུལ་བས་ཞེན་པའི་ཆ་
ནས་མཚོན་བྱའི་ཆ་ཚང་། ལྟོ་ལྡིར་བ་ལ་བུམ་པའོ་སྙམ་པའི་སྒྲ་བློ་འཇུག་པའི་གཞི་འམ་རྟེན་
ཡིན་པའི་ཆ་ནས་མཚན་གཞིའི་ཆ་ཡང་ཚང་བ་ཡིན་པའི་ཕྱིར་རོ། །དོན་དེ་ཉིད་འཆད་པ་ལ།
ཤེས་བྱ་ཀུན་ལ་ཆོས་གསུམ་གྱིས། ཁྱབ་ཕྱིར་དེ་ཡི་རྣམ་གཞག་བཤད། །ཅེས་པ་འདི་བྱུང་། །
གཉིས་པ་ཁྱབ་བྱེད་ཆོས་གསུམ་གྱི་རང་བཞིན་འཆད་པ་ལ་གསུམ། ཐུན་མོང་གི་ངོ་
བོ་ངོས་བཟུང་། དེར་འཇོག་པའི་འཐད་པ་བསྡུས་ཏེ་བསྟན། སོ་སོའི་མཚན་ཉིད་རྒྱས་པར་
བཤད་པའོ། །དང་པོ་ནི། ཤེས་བྱ་ཆོས་ཅན། མཚན་མཚོན་གཞི་གསུམ་གྱི་ངོ་བོ་ངོས་འཛིན་
ཚུལ་ཡོད་དེ་མཚན་ཉིད་ནི་འདིས་གོ་བར་བྱེད་པ་རྣམ་འཇོག་གི་རྒྱུ་སྟེ། ནོག་ལྐོག་ཤལ་དང་
ལྡན་པ་ལྟ་བུ་དོན་ཆོས་ཞིག་ལ་འཇོག །མཚོན་བྱ་ནི། འདི་གོ་བར་བྱ་བར་རྣམ་གཞག་གི་
འབྲས་བུ་སྟེ་བ་ལང་ལྟ་བུ་བློ་ཆོས་ཞིག་ལ་འཇོག །མཚན་གཞི་ནི་འདི་ལ་གོ་བར་བྱ་བའི་
གཞི་སྟེ། རྟེན་དཀར་ཟལ་ལྟ་བུ་ཞིག་ལ་འཇོག་པའི་ཕྱིར། ཞེས་འཆད་པ་ལ། མཚན་ཉིད་
གོ་བྱེད་དོན་གྱི་ཆོས། །ཞེས་སོགས་ཤོ་ལོ་ཀ་གཅིག་བྱུང་། གཉིས་པ་ནི། ཆོས་གསུམ་པོ་དེ་
ལའང་སོ་སོར་འཇོག་པའི་རྒྱུ་མཚན་དགོས་ཏེ། མེད་ན་ཆོས་གསུམ་པོ་ཐམས་ཅད་ཕན་ཚུན་
འཆོལ་བར་འགྱུར་བའི་ཕྱིར་རོ། །རྒྱུ་མཚན་ཅི་ལྟ་བུ་ཞིག་དགོས་སྙམ་ན། ནོག་ལྐོག་ཤལ་
དང་ལྡན་པ་ཆོས་ཅན། ཁྱོད་དཀར་ཟལ་བ་ལང་དུ་མཚོན་པའི་ཚེ། མཚན་ཉིད་ཡིན་ཏེ།
218



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
ཁྱོད་དཀར་ཟལ་བ་ལང་དུ་གོ་བར་བྱེད་པའི་རྣམ་འཇོག་གི་རྒྱུ་ཡིན་པའི་ཕྱིར། བ་ལང་ཆོས་
ཅན། ཁྱོད་དེའི་ཚེ་མཚོན་བྱ་ཡིན་པའི་རྒྱུ་མཚན་ཡོད་དེ། དཀར་ཟལ་བ་ལང་དུ་གོ་བར་བྱ་
བའི་རྣམ་གཞག་གི་འབྲས་བུ་ཡིན་པའི་ཕྱིར། དཀར་ཟལ་ཆོས་ཅན། ཁྱོད་དེའི་ཚེ་མཚན་
གཞི་ཡིན་ཏེ་ཁྱོད་རང་ཉིད་ལ་བ་ལང་དུ་གོ་བར་བྱེད་པའི་རྟེན་ཡིན་པའི་ཕྱིར་ཞེས་པ། དེ་
ཉིད་འཆད་པ་ལ། ཆོས་གསུམ་ལ་ཡང་རྒྱུ་མཚན་དགོས། །མེད་ན་ཐམས་ཅད་འཆོལ་བར་
འགྱུར། །ཞེས་པ་འདི་བྱུང་། །
གསུམ་པ་སོ་སོའི་མཚན་ཉིད་བཤད་པ་ལ་གསུམ། མཚན་ཉིད་ཀྱི་མཚན་ཉིད་
བཤད། མཚོན་བྱའི་མཚན་ཉིད་བཤད། མཚན་གཞིའི་མཚན་ཉིད་བཤད་པའོ། །དང་པོ་
ལའང་གསུམ་སྟེ། མཚན་ཉིད་ལ་མཚན་ཉིད་མི་དགོས་པ་དགག །དགོས་པའི་མཚན་ཉིད་
བཞག །བསལ་བྱ་སྐྱོན་གྱི་རབ་དབྱེ་བཤད་པའོ། །དང་པོ་ལའང་གསུམ་སྟེ། དགག་བཞག་
སྤང་གསུམ། དང་པོ་ལ་ཡང་གསུམ་གྱི་དང་པོ་ལ། འདོད་པ་བརྗོད་པ་དང༌། འགོག་བྱེད་
བཤད་པའོ། །དང་པོ་ནི། གངས་པ་ཤེའུ་སོགས། མཚན་ཉིད་ལ་མཚན་ཉིད་མི་དགོས་ཏེ།
མཚན་ཉིད་རྫས་ཡོད་ཡིན་པའི་ཕྱིར་དང་། དགོས་ན་ཐུག་པ་མེད་པའི་ཕྱིར་ཞེས་ཟེར། ཆ་པ་
སོགས་ཁ་ཅིག་མཚན་ཉིད་ཀྱི་དོན་ཏེ་མཚན་ཉིད་ཡིན་ངོ་ཤེས་པའི་གཞི་ལྡོག་ལ་མཚན་ཉིད་
མི་དགོས་ཀྱང་། མཚན་ཉིད་ཀྱི་ཐ་སྙད་དེ་རང་ལྡོག་ལ་མཚན་ཉིད་དགོས་ཏེ། དཔེར་ན།
དངོས་པོའི་མཚན་ཉིད། དོན་བྱེད་ནུས་པ་ལ་མཚན་ཉིད་མི་དགོས་ཀྱང་། དངོས་པོའི་
མཚན་ཉིད་ཀྱི་རང་ལྡོག་ལ་མཚན་ཉིད་དགོས་པ་བཞིན་ནོ། །ཞེས་ཟེར། གཙང་ནག་པ་
སོགས་གཞན་དག་ནི། མཚན་ཉིད་ཀྱི་དོན་ཏེ། མཚན་ཉིད་ཡིན་ངོ་ཤེས་པའི་གཞི་ལྡོག་
ལའང་མཚན་ཉིད་དགོས་པ་ཡོད་དེ། དཔེར་ན། བ་ལང་གི་ཐ་སྙད་དེ། ཐ་སྙད་གཉིས་པ་བ་
ལང་གི་ཐ་སྙད་ཀྱི་ཐ་སྙད་ཀྱི་མཚན་ཉིད་ཡིན་ཀྱང་། བ་ལང་གི་ཐ་སྙད་ལ་ཡང་། མཚན་ཉིད་
ནོག་ལྐོག་ཤལ་དགོས་པ་ལྟ་བུའོ། །དེ་བཞིན་དུ་མཚོན་བྱ་ལ་ཡང་མཚོན་བྱ་དགོས་པ་ཡོད་དེ།
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
བ་ལང་གི་ཐ་སྙད་གཉིས་པ་དེ། ཐ་སྙད་དང་པོའི་མཚོན་བྱ་ཡིན་པ་བཞིན་ནོ། །དེས་ན་
མཚན་མཚོན་གཉིས་ཆར་ལ་ཕྱི་མཐའ་ཐུག་མེད་དུ་ཡོད་དེ། དཔེར་ན། ལ་མེ་ལྡན་དུ་བསྒྲུབ་
པ་ལ་དུ་བ་རྟགས་སུ་བཀོད་ནས། དུ་བ་གཏན་ཚིགས་སུ་བསྒྲུབ་པ་ལ་སྤྱི་དང་བྱེ་བྲག་
གཉིས་ལས། སྤྱིའི་སྦྱོར་བ་དེ། སྦྱོར་བ་གསུམ་པའི་ཚེ་གཞི་རྟགས་ཐ་དད་མེད་པར་ཐུག་
ཀྱང་། བྱེ་བྲག་གི་སྦྱོར་བ་ཐུག་མེད་དུ་ཡོད་པ་བཞིན་ནོ། །ཞེས་ཟེར་རོ། །ཞེས་འཆད་པ་ལ།
མཚན་ཉིད་རྫ་ས་ཡོད་ལ་མཚན་ཉིད། །ཞེས་པ་ནས། དེ་འདྲ་རྟགས་བཞིན་ཐུག་མེད་ཟེར། །
ཞེས་པའི་བར་བྱུང་། འདིར་ཕྱོགས་སྔ་མས། སྤྱིའི་སྦྱོར་བ་དེ། སྦྱོར་བ་གསུམ་པའི་ཚེ་གཞི་
རྟགས་ཐ་དད་མེད་པར་ཐུག་ཅེས་པའི་དོན་ནི། དུ་ལྡན་ལ་ལ་ཆོས་ཅན། མེ་ཡོད་དེ། དུ་བ་
ཡོད་པའི་ཕྱིར་ཞེས་པ་ནི་སྦྱོར་བ་དང་པོ། དུ་བ་ཆོས་ཅན། རྟགས་ཡང་དག་ཡིན་ཏེ། ཚུལ་
གསུམ་ཚང་བའི་ཕྱིར། ཞེས་པ་ནི་སྤྱི་སྦྱོར་གཉིས་པ། ཚུལ་གསུམ་ཚང་བའི་གཏན་ཚིགས་
ཆོས་ཅན། རྟགས་ཡང་དག་ཡིན་ཏེ། ཚུལ་གསུམ་ཚང་བའི་ཕྱིར་ཞེས་པ་ནི་སྤྱི་སྦྱོར་གསུམ་
པ་སྟེ། སྦྱོར་བ་དེ་གཞི་རྟགས་ཐ་དད་མེད་པའི་སྦྱོར་བ་ཡིན་པའི་ཕྱིར་ཞེས་པའོ། །
གཉིས་པ་དེ་དགག་པ་ལ་གཉིས། མཚན་ཉིད་ཐུག་མེད་རིགས་པས་དགག །མཚོན་
བྱ་ཐུག་མེད་རིགས་པས་དགག་པའོ། །དང་པོ་ནི་ནོག་ལྐོག་ཤལ་དང་ལྡན་པ་བ་ལང་གི་
མཚན་ཉིད་དུ་མཚོན་པ་ལ་མཚན་ཉིད་ཀྱི་སྦྱོར་བ་ཐུག་མེད་དང་། དུ་བ་དུ་ལྡན་ལ་ལ་མེ་
ཡོད་པར་བསྒྲུབ་པའི་རྟགས་ཡང་དག་ཏུ་མཚོན་པ་ལ་རྟགས་ཀྱི་སྦྱོར་བ་ཐུག་མེད་དུ་འདོད་ །
པ་ཁྱོད་ལ་འདི་ལྟར་འདྲི་སྟེ། ཐུག་མེད་ཀྱི་སྦྱོར་བ་དགོད་པ་དེའི་ཚེ། རྣམ་འཇོག་གི་རྒྱུ་
མཚན་ཉིད་མ་ངེས་པར། རྣམ་བཞག་གི་འབྲས་བུ་མཚོན་བྱ་ངེས་པ་ཅིག་སྲིད་དམ་མི་སྲིད།།
སྲིད་ན་མཚོན་བྱ་བ་ལང་ལྟ་བུ་ཞིག་ཆོས་ཅན། ཁྱོད་ངེས་པའི་ཕྱིར་དུ་ནོག་ལྐོག་ཤལ་དང་
ལྡན་པ་ཁྱོད་ཀྱི་མཚན་ཉིད་དུ་བཞག་པ་ལ་དགོས་པ་མེད་པར་ཐལ། ནོག་ལྐོག་ཤལ་དང་
ལྡན་པ་མ་ངེས་ཀྱང་ཁྱོད་ངེས་པ་ཅིག་སྲིད་པའི་ཕྱིར། གལ་ཏེ་མི་སྲིད་ན། ཁྱོད་ཀྱིས་མཚན་
220



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ། །
ཉིད་ཀྱི་སྦྱོར་བ་ཐུག་མེད་དུ་འདོད་པ་དེ་འཇིག་སྟེ། དཀར་ཟལ་བ་ལང་དུ་མཚོན་པ་ལ་ནོག་
སོགས་འདུས་པ་རྟགས་སུ་བཀོད་ཅིང་། ནོག་སོགས་འདུས་པ་བ་ལང་གི་མཚན་ཉིད་དུ་
མཚོན་པ་ལ་ཡང་རྟགས་གཞན་ཞིག་བཀོད་པ་སོགས་སྦྱོར་བ་ཐུག་མེད་དུ་བཀོད་པར་ཁས་
བླངས་པ་གང་ཞིག །མཚན་ཉིད་ཐུག་མེད་ཀྱི་ཕྱི་མཐའ་ངེས་པ་མི་སྲིད་པས་རྩ་བའི་མཚན་
ཉིད་ནོག་སོགས་འདུས་པ་ཡང་ངེས་པ་མི་སྲིད། དེ་མ་ངེས་པས། དཀར་ཟལ་ལ་བ་ལང་གི་
ཐ་སྙད་ནམ་ཡང་མི་རྙེད་པའི་ཕྱིར་རོ། །དེའི་རྟགས་རྣམས་ཁྱབ་པ་དང་བཅས་པ་ཁྱོད་རང་
གིས་ཁས་བླངས་ཏེ། དཀར་ཟལ་བ་ལང་དུ་ངེས་པའི་ཕྱིར་དུ་ནོག་ལྐོག་ཤལ་དང་ལྡན་པ་
རྟགས་སུ་བཀོད། ནོག་ལྐོག་ཤལ་དང་ལྡན་པས། དཀར་ཟལ་བ་ལང་དུ་མཚོན་ནུས་པའི་
ཤེས་བྱེད་དུ། བ་ལང་གི་རྫས་ཡོད་ཆོས་གསུམ་ཚང་བ་རྟགས་སུ་བཀོད། དེས་དེ་མཚོན་
ནུས་པའི་ཤེས་བྱེད་དུ་ཡང་རྟོགས་གཞན་དགོད་དགོས་པ་སོགས་སྦྱོར་བ་ཐུག་མེད་ཁས་
བླངས་པས། ཤེས་བྱེད་ཀྱི་ཕ་མཐའ་ལ་ངེས་པ་མ་རྙེད་པར་ཐུག་མེད་དུ་ཤོར་འདུག་པའི་
ཕྱིར་རོ། །ཞེས་འཆད་པ་ལ། རྣམ་འཇོག་རྒྱུ་ནི་མ་ངེས་པར། །ཞེས་པ་ནས། ཐུག་མེད་
འཇིག་ཅེས་པའི་བར་བྱུང་། དེ་ལ་ཁོ་ན་རེ། རྟགས་དང་མཚན་ཉིད་ཀྱི་སྦྱོར་བ་ཐུག་མེད་
ཁས་བླངས་ཀྱང་བསྒྲུབ་བྱ་སྒྲ་མི་རྟག་པ་ལྟ་བུ་དང་། བ་ལང་ལ་སོགས་པ་མ་ངེས་པར་ཐལ་
བའི་སྐྱོན་མེད་དེ། སྦྱོར་བ་གཉིས་པོ་དེའི་རྟགས་ཀྱི་མཚན་གཞིས་བསྒྲུབ་བྱ་སྒྲ་མི་རྟག་པ་
དང་བ་ལང་ལྟ་བུའི་དོན་བསྒྲུབ་ནུས་པའི་ཕྱིར། ཞེས་འཆད་པ་ལ། རྟགས་ཀྱི་མཚན་གཞིས་
བསྒྲུབ་བྱའི་དོན། །བསྒྲུབ་ཕྱིར་ཐུག་མེད་སྐྱོན་མེད་ན། །ཞེས་པ་འདི་བྱུང་། ཕྱོགས་སྔའི་
གཞུང་འདིའི་སྙིང་པོ་དྲིལ་ན་འདི་ལྟར་ཡིན་ཏེ། སྒྲ་མི་རྟག་པར་བསྒྲུབ་པ་ལ་བྱས་པ་རྟགས་
སུ་བཀོད་ཅིང་། བྱས་པ་རྟགས་ཡང་དག་ཏུ་བསྒྲུབ་པ་ལ་ཚུལ་གསུམ་ཚང་བ་སོགས་ཐུག་
མེད་དུ་བཀོད་ཀྱང་། སྒྲ་མི་རྟག་པར་ངེས་པ་ལ། སྒྲ་བྱས་པར་ངེས་པས་ཆོག་གི །ཚུལ་
གསུམ་ཚང་བ་སོགས་ཀྱི་ཐ་སྙད་ངེས་མི་དགོས་ལ། བ་ལང་ལྟ་བུ་ངེས་པ་ལ་ཡང་། བ་ལང་
，
221



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་ངོ་ཤེས་པའི་དཀར་ཟལ་ལྟ་བུ་ཞིག་མིག་ལམ་དུ་མཐོང་ནས་བ་ལང་དུ་བརྡ་སྦྱར་བས་
ཆོག་གི །ནོག་སོགས་འདུས་པ་སོགས་ཀྱི་ཐ་སྙད་ངེས་མི་དགོས་པས་སྐྱོན་ལས་གྲོལ་ཞེས་
པ་ཡིན་ལ། དེ་ལ་ནི་སྐྱོན་འདི་ལྟར་འཕེན་ཏེ། སྒྲ་བྱས་པར་ངེས་པའི་གང་ཟག་གི་རྒྱུད་ལ་སྒྲ་
རྟག་འཛིན་གྱི་སྒྲོ་འདོགས་སྐྱེ་བ་མི་སྲིད་པར་ཐལ་བ་དང་། ནོག་ལྐོག་ཤལ་དང་ལྡན་པ་མིན་
པའི་གོང་བུ་གཞན་ལ་ཡང་བ་ལང་ངོ་སྙམ་པའི་འཁྲུལ་གཞི་ལང་ལོང་དུ་སྐྱེ་བར་འགྱུར་བར་
ཐལ། སྒྲ་མི་རྟག་པར་ངེས་པ་ལ། སྒྲ་བྱས་པར་ངེས་པ་ཙམ་གྱིས་ཆོག་གི །སྒྲ་མི་རྟག་པར་
བསྒྲུབ་པ་དེའི་ཚུལ་གསུམ་ངེས་མི་དགོས་པའི་ཕྱིར་དང་། བ་ལང་ངེས་པ་ལ་ནོག་སོགས་
འདུས་པ་ངེས་མི་དགོས་པར། བ་ལང་གི་མཚན་གཞི་ཙམ་ཞིག་ལ་བ་ལང་ཡིན་ནོ་ཞེས་བརྡ་
སྦྱར་བ་ཙམ་གྱིས་ཆོག་པའི་ཕྱིར། རྟགས་དངོས་ཞེས་འཆད་པ་ལ། ཚུལ་གསུམ་ལྐོག་ཤལ་
མ་ངེས་ཀྱང་། །བྱས་དང་དཀར་ཟལ་ངེས་ཙམ་གྱིས། །མི་རྟག་བ་ལང་རྟོགས་པར་འགྱུར། །
ཞེས་པ་འདི་བྱུང་། གལ་ཏེ། སྒྲ་མི་རྟག་པར་ངེས་པ་ལ་སྒྲ་མི་རྟག་པར་བསྒྲུབ་པའི་ཚུལ་
གསུམ་ངེས་མི་དགོས་ཏེ། ཚུལ་གསུམ་གྱི་ཐ་སྙད་མི་ཤེས་པའི་བླུན་པོ་དག་གིས་ཀྱང་། སྒྲ་
མི་རྟག་པ་དང༌། ལ་མེ་ལྡན་དུ་རྟོགས་པ་སོགས་ཡོད་པའི་ཕྱིར་དང་། བ་ལང་ངེས་པ་ལ་
ཡང་། ནོག་སོགས་འདུས་པ་ངེས་མི་དགོས་ཏེ། དེང་སང་གི་འཇིག་རྟེན་པ་ཕལ་མོ་ཆེས་
ཀྱང་། ནོག་ལྐོག་ཤལ་དང་ལྡན་པ་ཅི་ཡིན་མི་ཤེས་ཀྱང་། བ་ལང་འདི་ཡིན་གྱི་རྣམ་དབྱེ་
ལེགས་པར་ཕྱེད་པའི་ཕྱིར་རོ་སྙམ་ན། ཁོ་ལ་འཁྲུལ་གཞི་འདི་ལྟ་བུ་ཞིག་གིས་བྱས་པར་
གདོན་མི་ཟ་མོད། ཁོ་བོ་ནི་འདི་ལྟར་འཆད་དེ། དེང་སང་གི་སྐྱེ་བོ་ཕལ་ཆེར་གྱིས། དཀར་
ཟལ་འདི་བ་ལང་ངོ་སྙམ་པ་དང་། གསེར་གྱི་ལྟོ་ལྡིར་བ་འདི་བུམ་པའོ་སྙམ་པ་ལ་སོགས་
པའི་བློ་རྣམས་ནི་ནོག་སོགས་འདུས་པ་དང་། ལྟོ་ལྡིར་བ་སོགས་ཡིན་པ་རྒྱུ་མཚན་དུ་བྱས་
པའི་བློ་ཡིན་ན། ངེས་ཤེས་མཚན་ཉིད་པ་ཡིན་ཡང་། རྒྱུ་མཚན་མེད་པར་གཟུང་བ་འདི་ནི།
ངེས་ཤེས་མ་ཡིན་གྱི། ཡིད་དཔྱོད་འདོད་པ་ལྟར་ན་ཡིད་དཔྱོད་དམ་ཁོ་བོ་ཅག་ལྟར་ན་བག་
༡22



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
ལ་ཉལ་གྱི་ཐེ་ཚོམ་ཞེས་གྲགས་པ་དེ་ཉིད་ཡིན་པའི་ཕྱིར་དང་། ཚུལ་གསུམ་མ་ངེས་པར་ལ་
མེ་ལྡན་དུ་ངེས་པ་ཡོད་ཅེས་པ་ཡང་རྣམ་དབྱེ་ཕྱེད་དགོས་ཏེ། ལ་མེ་ལྡན་དུ་གཞན་དོན་
རྟགས་ཡང་དག་ལ་བརྟེན་ནས་ངེས་པ་ཡིན་ན་ནི་ཚུལ་གསུམ་གྱི་དོན་དང་ཐ་སྙད་གཉིས་
ཆར་ངེས་དགོས་ལ། རང་དོན་རྟགས་ཡང་དག་ལ་བརྟེན་ནས་ངེས་པ་ཡིན་ན། ཚུལ་གསུམ་
གྱི་ཐ་སྙད་མ་ངེས་པ་ཞིག་སྲིད་ཀྱང་དོན་ངེས་པ་ཞིག་ཅིས་ཀྱང་དགོས་པའི་གནད་ཡིད་ལ་
དྲན་དགོས་པའི་ཕྱིར། འདི་ལ་པཎ་ཆེན་ཤཱཀྱ་མཆོག་ལྡན་གྱིས། ཚུལ་གསུམ་ལྐོག་ཤལ་
ཞེས་སོགས་ཀྱི་རྐང་པ་གཉིས་ཅུང་མ་དག་པར་སྣང་སྟེ། ཕྱོགས་སྔ་མའི་ཁས་བླངས་དང་མ་
འབྲེལ་བའི་ཕྱིར་ཇི་ལྟར་ཞེ་ན། རྟགས་ཀྱི་མཚན་གཞིས་བསྒྲུབ་བྱའི་དོན། །ཞེས་པར་ཉེས་
སྤོང་གི་གོ་བ་ནི། རྟགས་དང་མཚན་ཉིད་ཀྱི་ཕ་མཐའ་ངེས་མི་སྲིད་པའི་རྒྱུ་མཚན་གྱིས།
གནས་སྐབས་ཀྱི་བསྒྲུབ་བྱ་དང་མཚོན་བྱ་མི་ངེས་པར་ཐལ་བའི་སྐྱོན་མི་འཇུག་སྟེ། རྟགས་
ཀྱི་མཚན་གཞི་བྱས་པ་ལྟ་བུའི་སྟེང་དུ་ཚུལ་གསུམ་ངེས་པ་ན་བསྒྲུབ་བྱ་འགྲུབ་པ་དང་།
མཚན་ཉིད་ཀྱི་མཚན་གཞི་དོན་བྱེད་ནུས་པ་དང་། དངོས་པོའི་རྫས་ཡོད་ཆོས་གསུམ་ཚང་བ་
ལྟ་བུ་ལ་ནི་མཚན་ཉིད་ཐུག་མེད་དུ་སྦྱོར་མི་དགོས་པས། དེ་དག་ནམ་ངེས་པའི་ཚེ། མཚོན་
བྱ་དངོས་པོའི་ཐ་སྙད་དང་། དངོས་པོའི་མཚན་ཉིད་ཀྱི་ཐ་སྙད་ཀྱང་གོ་ནུས་པའི་ཕྱིར་ཞེས་
པ་ཡིན་ལ། དེ་འགོག་བྱེད་ཀྱི་རིགས་པ་ནི་འདི་ལྟར། ཚུལ་གསུམ་རྫས་ཡོད་མ་ངེས་ཀྱང་། །
བྱས་དང་ལྐོག་ཤལ་ངེས་ཙམ་གྱིས། །རྟགས་དང་མཚན་ཉིད་ངེས་པར་འགྱུར། །ཞེས་སྦྱར་
ན་འབྱོར་པ་ཡིན་ཏེ། ཞེས་བཤད་པ་ནི་མཁས་པའི་རྣམ་འགྱུར་མ་ཡིན་ཏེ། ཕྱོགས་སྔའི་
ཉེས་སྤོང་གི་གོ་བ་དེ་ལྟར་ཡིན་ན། འགོག་བྱེད་ཀྱི་རིགས་པ་བཤད་པ་དོན་གཏན་ནས་
མེད་དེ། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་ཚུལ་གསུམ་ངེས་པས་སྒྲ་མི་རྟག་
པ་འགྲུབ་པ་དང་། དོན་བྱེད་ནུས་པ་ངེས་པས་དངོས་པོ་ངེས་པར་ཁས་བླངས་པ་ལ་རིགས་
པའི་གནོད་བྱེད་མེད་པའི་ཕྱིར་དང་། གལ་ཏེ་ཡོད་དུ་ཆུག་ན་ཡང་། དེ་ལ་ཚུལ་གསུམ་རྫས་
223



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡོད་མ་ངེས་ཀྱང་ཞེས་སོགས་ཀྱི་གནོད་བྱེད་སྟོན་པ་ལ། འབྲེལ་ཅི་ཡང་མི་འབྱུང་སྟེ། ཚུལ་
གསུམ་མ་ངེས་ཀྱང་བྱས་པ་ངེས་པས་རྟགས་ཡང་དག་ཏུ་ངེས་པར་ཐལ། རྟགས་ཀྱི་མཚན་
གཞི་བྱས་པའི་སྟེང་དུ་ཚུལ་གསུམ་ངེས་པས་བསྒྲུབ་བྱ་འགྲུབ་པའི་ཕྱིར་ཞེས་སོགས་འཕེན་
དགོས་པས་འབྲེལ་མེད་བཞད་གད་དུ་འགྱུར་བའི་ཕྱིར། པཎ་ཤཱཀ་པའི་དོན་གྱི་དགོངས་
པ་ནི། རྟགས་ཀྱི་མཚན་གཞིས་བསྒྲུབ་བྱའི་དོན་ཞེས་སོགས་ལ། ཚུལ་གསུམ་ལྐོག་ཤལ་མ་
ངེས་ཀྱང་། །ཞེས་སོགས་ཀྱི་སྐྱོན་འཕེན་པ་ལ་འབྲེལ་མེད་དེ། ཕྱོགས་སྔ་མས་དཀར་ཟལ་
མཚན་ཉིད་ཀྱི་མཚན་གཞིར་ཁས་མ་བླངས་པའི་ཕྱིར་ཞེས་པ་འདི་ཁོ་ནར་སྣང་མོད། སྐྱོན་
མེད་དེ། གོང་དུ་ཁོ་བོས་བཤད་པ་ལྟར་གྱི་ཕྱོགས་སྔའི་བསམ་པ་མ་ལོང་བའི་རྣམ་འགྱུར་
ཡིན་པའི་ཕྱིར། །
གཞན་ཡང་། པཎ་ཆེན་དེ་ཉིད་ཀྱི་དགོངས་པ་འདི་ལྟར་བཤད་དེ། མཚན་ཉིད་ཐུག་
མེད་རང་ལུགས་ལ་ཡང་ཁས་ལེན་པ་དང༌། དེའི་གནོད་བྱེད་ཀྱི་ཉེས་པ་སྤོང་ནུས་པ་དང་།
ཉེས་སྤོང་ལ་བརྗོད་པའི་གནོད་བྱེད་དེ་ཡང་འཇུག་དཀའ་བའོ། །དང་པོ་ནི་དངོས་པོའི་
མཚན་ཉིད་ཡོད་དམ་མེད། ཡོད་ན་དེ་མཚན་ཉིད་ཡིན་ནམ་མཚོན་བྱ་ཡིན། མཚོན་བྱ་ཡིན་ན།
དེ་ལའང་མཚན་ཉིད་དགོས་པ་སོགས་རང་ལུགས་ལ་ཡང་ཐུག་མེད་ཁས་བླངས་དགོས་
པའོ། །གཉིས་པ་ནི། དོན་དེ་ལ། རྣམ་འཇོག་རྒྱུ་ནི་མ་ངེས་པར། །ཞེས་སོགས་ཀྱི་སྐྱོན་མི་
འཇུག་སྟེ། ཐུག་མེད་ཀྱི་ཕ་མཐའ་མ་ཆོད་ཀྱང་། དོན་བྱེད་ནུས་པ་ངེས་པའི་ཚེ། དངོས་པོ་
ངེས་པ་ཡིན་གྱི། དངོས་པོ་ངེས་པ་ལ་དངོས་པོའི་མཚན་ཉིད་ངེས་མི་དགོས་པའི་ཕྱིར།
གསུམ་པ་ནི། སྐྱོན་སྤོང་དེ་ལ། ཚུལ་གསུམ་ལྐོག་ཤལ་མ་ངེས་ཀྱང་། །ཞེས་སོགས་ཀྱི་
གནོད་བྱེད་འཇུག་པ་མ་ཡིན་ཏེ། རྟགས་ཡང་དག་གི་མཚན་ཉིད་ཀྱི་རང་ལྡོག་དང་བ་ལང་
གི་མཚན་ཉིད་ཀྱི་རང་ལྡོག་ནས་དེའི་མཚན་ཉིད་དུ་ཁས་མི་ལེན་པའི་ཕྱིར། ཞེས་སོགས་
དོགས་པ་བཀོད་ནས། པཎ་ཤཱཀ་པ་རང་ལན་ནི། དངོས་པོའི་མཚན་ཉིད་ལ་མཚན་ཉིད་
224



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
དགོས་ཀྱང་། མཚན་ཉིད་གཉིས་པ་དེ་ལ་མཚན་ཉིད་མི་དགོས་ཏེ། དེ་མ་བཞག་ཀྱང་སྔ་
མས་གོ་ནུས་པའི་ཕྱིར། དངོས་པོའི་འབྲས་བུ་ལ་མཚན་ཉིད་དགོས་ཀྱང་། དངོས་པོའི་
འབྲས་བུའི་འབྲས་བུ་ལ་མཚན་ཉིད་མི་དགོས་པ་བཞིན་ནོ། །ཞེས་འཆད་པར་བྱེད་དོ། །ཁོ་
བོ་ནི་འདི་སྐད་སྨྲ་སྟེ། དངོས་པོའི་མཚན་ཉིད་ཀྱི་མཚན་ཉིད་སོགས་ཐུག་མེད་ནི་རང་
ལུགས་ལ་ཡང་ཁས་བླངས་དགོས་ཏེ། དངོས་པོའི་མཚན་ཉིད་ཀྱི་མཚན་ཉིད་ཁས་བླངས་
ནས་དེ་ཕན་ཆད་ཁས་མི་ལེན་པ་ལ་འབྲེལ་ཅི་ཡང་མེད་པའི་ཕྱིར། དེ་ལྟར་ཁས་བླངས་པ་ལ།
རྣམ་འཇོག་རྒྱུ་ནི་མ་ངེས་པར། །ཞེས་སོགས་ཀྱི་སྐྱོན་འཇུག་པ་ཡང་མིན་ཏེ། མཚན་ཉིད་
ཐུག་མེད་ཁས་བླངས་ཀྱང་། མཚན་ཉིད་ཀྱི་སྤྱི་བྱེ་བྲག་གི་སྦྱོར་བ་རྣམས་ལ་ཐུག་མེད་ཁས་
མ་བླངས་པའི་ཕྱིར། གནད་འདི་ངེས་པར་གོ་དགོས་ཏེ། དངོས་པོའི་མཚན་ཉིད་ཐུག་མེད་
ཁས་བླངས་ཀྱང་། དངོས་པོའི་མཚན་ཉིད་དང་པོ་ངེས་པ་ལ་གཉིས་པ་སོགས་ཐུག་མེད་
ངེས་མི་དགོས་ལ། མཚན་ཉིད་ཀྱི་སྦྱོར་བ་ཐུག་མེད་ཁས་བླངས་ན། དོན་བྱེད་ནུས་པ་དངོས་
པོའི་མཚན་ཉིད་དུ་ངེས་པ་ལ་ཡང་། མཚན་ཉིད་ཐུག་མེད་ངེས་དགོས་པར་ཁས་བླངས་
དགོས་པའི་ཕྱིར་ཏེ། དོན་བྱེད་ནུས་པ་དངོས་པོའི་མཚན་ཉིད་དུ་བསྒྲུབ་པ་ལ་སྦྱོར་བ་ཐུག་
མེད་བཀོད་དགོས་པ་བྱུང་འདུག་པའི་ཕྱིར་རོ། །
གཉིས་པ་མཚོན་བྱ་ཐུག་མེད་དགག་པ་ལ། གཙང་ནག་པ་ན་རེ། བ་ལང་གི་མཚོན་
བྱ་ལ་ཡང་ཐུག་མེད་དུ་ཡོད་དེ། བ་ལང་གི་ཐ་སྙད་སྔ་མ་སྔ་མ་ལ་བློས་ཞེན་རུང་མེད་ན་དེ་
ཤེས་བྱ་མིན་པར་འགྱུར་ཞིང༌། ཡོད་ན་ཐ་སྙད་སྔ་མ་སྔ་མ་ཕྱི་མ་ཕྱི་མའི་མཚན་ཉིད་དུ་
འགྱུར་བའི་ཕྱིར། ཞེས་པའི་ཕྱོགས་སྔ་འཆད་པ་ལ། ཐ་སྙད་ལ་ཡང་ཞེན་རུང་ཞིག །ཞེས་
སོགས་ཤོ་ལོ་ཀ་གཅིག་བྱུང་། དེ་དགག་པ་ལ། ཁྱོད་ཀྱི་ཐུག་མེད་འདི་ནི་ཤིང་ལ་ཡང་
མཚུངས་ཏེ། ཡལ་ག་ལོ་འདབ་དང་ལྡན་པ་ལ་ཡང་། ཡལ་འདབ་མེད་ན་དེ་ཤིང་མིན་པར་
འགྱུར་ཞིང་ཡོད་ན་དེ་ལ་ཡང་ཡལ་འདབ་དགོས་པས་ཡལ་འདབ་གཉིས་པ་དང་གསུམ་པ་
225



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
སོགས་ཐུག་མེད་ཁས་བླངས་དགོས་པར་འགྱུར་བའི་ཕྱིར། ཞེས་འཆད་པ་ལ། དེ་ལྟ་ཡིན་
ན་ཡལ་ག་ལའང་ཞེས་སོགས་ཤོ་ལོ་ཀ་གཅིག་བྱུང༌། དེ་ལ་ཁོ་རེ། ཙན་དན་ཤིང་དུ་བསྒྲུབ་པ་
ལ་ཡལ་འདབ་ལྡན་པ་རྟགས་སུ་བཀོད་པའི་ཚེ། ཡལ་འདབ་ལ་ཡལ་འདབ་གཉིས་པ་
སོགས་མེད་ཀྱང་། དེ་ཤིང་མིན་པར་མི་འགྱུར་ཏེ། ཡལ་ག་ལོ་འདབ་དང་ལྡན་པ་དེས། ཙན་
དན་ཤིང་དང་ངོ་བོ་དབྱེར་མེད་དུ་བསྒྲུབ་པའི་ཕྱིར་ཟེར་ན། འོ་ན་དཀར་ཟལ་བ་ལང་དུ་
བསྒྲུབ་པ་ལ་ནོག་སོགས་འདུས་པ་རྟགས་སུ་བཀོད་པའི་ཚེ། བ་ལང་གི་ཐ་སྙད་དང་པོ་
གཉིས་པའི་མཚན་ཉིད་སོགས་ཐུག་མེད་མ་བཞག་ཀྱང་། བ་ལང་གི་ཐ་སྙད་དེ་ཤེས་བྱ་མིན་
པར་མི་འགྱུར་ཏེ་ནོག་སོགས་འདུས་པས་དཀར་ཟལ་བ་ལང་དང་ངོ་བོ་དབྱེར་མེད་དུ་
བསྒྲུབ་པའི་ཕྱིར། ཞེས་འཆད་པ་ལ། ཡལ་ག་ལ་ནི་ཡལ་ག་གཞན། །ཞེས་སོགས་ཤློ་ཀ་
གཉིས་བྱུང་། དོན་འདི་དག་ལ་ཡང་། ཡལ་འདབ་དང་ལྡན་པ་ལ། ཡལ་འདབ་ཡོད་དམ་
མེད་ཅེས་འདྲི་ན། ཡོད་པར་ཁས་བླངས་དགོས་ལ། འོ་ན་ཡལ་འདབ་དང་ལྡན་པའི་ཡལ་
འདབ་ལ་ཡང་ཡལ་འདབ་ཡོད་དམ་མེད་ཅེས་འདྲི་ན། ཡོད་ཅེས་ཁས་བླངས་དགོས་པས་
ཐུག་མེད་དུ་མི་འགྱུར་རམ་སྙམ་ན། ཚིག་གི་སྒོ་ནས་ཐུག་མེད་དུ་སོང་ཡང་། དོན་གྱི་སྒོ་ནས་
ཐུག་མེད་དུ་མི་འགྱུར་ཏེ། ཡལ་འདབ་དང་ལྡན་པའི་ཡལ་འདབ་ཅེས་སོགས་ཇི་ཙམ་ཁས་
བླངས་ཀྱང་། ཡལ་འདབ་དང་ལྡན་པ་ཁོ་རང་ཡལ་འདབ་དང་ལྡན་པ་ཡིན་པ་ཙམ་ཞིག་ལ་
བསམ་གྱི། ཡལ་འདབ་དོན་གཞན་ཐུག་མེད་དུ་ཡོད་པ་ལ་མ་བསམ་པའི་ཕྱིར་རོ། །འདི་ནི་
བ་ལང་གི་ཐ་སྙད་ཐུག་མེད་ལ་ཡང་འདྲ་སྟེ། ཕྱོགས་སྔ་ཕྱི་གཉིས་ཆར་གྱི་གནད་འདི་གོ་
དགོས་སོ། །
གཉིས་པ་རང་ལུགས་བཞག་པ་ལ་གཉིས། རྒོལ་བའི་སྒོ་ནས་མདོར་བསྟན། སྦྱོར་
བའི་སྒོ་ནས་རྒྱས་པར་བཤད་པའོ། །དང་པོ་ནི། འོ་ན་ཁྱོད་རང་ལ་མཚན་ཉིད་ལ་མཚན་
ཉིད་སོགས་དགོས་སམ། མི་དགོས། དགོས་ན་སྦྱོར་བ་ཇི་ལྟར་དགོད་སྙམ་ན། མཚན་ཉིད་
226
226



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
ལ་མཚན་ཉིད་སོགས་དགོས་ཀྱང་། མཚན་ཉིད་ཀྱི་སྦྱོར་བ་སོགས་ཐུག་མེད་དུ་མི་དགོས་ཏེ།
དཀར་ཟལ་གྱི་སྟེང་དུ། ནོག་ལྐོག་ཤལ་དང་ལྡན་པ་ལྟ་བུའི་དོན་དང༌། བ་ལང་ལྟ་བུའི་
བརྡའི་འབྲེལ་པ་ནམ་ཞིག་རྟོགས་པའི་ཚེ་ན། དཀར་ཟལ་ལ་བ་ལང་གི་ཐ་སྙད་འགྲུབ་པ་
ཡིན་གྱི། དཀར་ཟལ་བ་ལང་དུ་ངེས་པ་ལ་མཚན་ཉིད་ཐུག་མེད་ངེས་མི་དགོས་པའི་ཕྱིར།
འོ་ན་བརྡ་དོན་གྱི་འབྲེལ་པ་ནམ་གྱི་ཚེ་འགྲུབ་ཅེ་ན། སྤྱིར་རྒོལ་བ་མཁས་རྨོངས་ཀྱི་བྱེ་བྲག་
གིས་གསུམ་འབྱུང་སྟེ། ནོག་ལྐོག་ཤལ་དང་བ་ལང་གི་བརྡ་དོན་གྱི་འབྲེལ་པ་དྲན་ཟིན་མ་
རྗེད་པའི་རྒོལ་བ་མཁས་པས། དཀར་ཟལ་གྱི་སྟེང་དུ། ནོག་ལྐོག་ཤལ་མངོན་སུམ་གྱིས་
མཐོང་ཙམ་ཉིད་ནས། དཀར་ཟལ་གྱི་སྟེང་དུ། བ་ལང་དང་ནོག་སོགས་འདུས་པའི་འབྲེལ་
པ་དྲན་པའི་སྒོ་ནས། དཀར་ཟལ་བ་ལང་དུ་རྟགས་ལ་ལྟོས་མེད་དུ་ངེས་པར་བྱེད། དེ་ལྟར་
དྲན་ཟིན་རྗེད་པའི་རྒོལ་བ་བླུན་པོ་ལ། ནོག་སོགས་འདུས་པ་རྟགས་སུ་བཀོད་པའི་ཐ་སྙད་
བསྒྲུབ་ཀྱི་རྟགས་བཀོད་པ་ལས་བརྡ་འབྲེལ་དེ་དྲན་པའི་སྒོ་ནས། དཀར་ཟལ་བ་ལང་དུ་
ངེས་པར་བྱེད། བརྡ་འབྲེལ་གཏན་ནས་མི་དྲན་པའི་རྒོལ་བ་ཤིན་ཏུ་བླུན་པོ་ལ། ནོག་ལྐོག་
ཤལ་གྱི་དོན་གཉའ་བར་ཤ་དཔུང་པ་དང་མགྲིན་པར་པགས་པ་འཕྱང་བའོ་ཞེས་བཤད་དེ།
བརྡ་དོན་འབྱོར་བའི་ཚེ་ན་རྟགས་ལ་ལྟོས་པ་དང་མ་ལྟོས་པ་ལ་སོགས་པ་ཅི་རིགས་པའི་སྒོ་
ནས་དཀར་ཟལ་བ་ལང་དུ་ངེས་པར་བྱེད་པའི་ཕྱིར་དང་། དེ་ལྟར་བཤད་ཀྱང་བརྡ་དོན་མི་
འབྱོར་བ་ནི། ཐ་སྙད་བསྒྲུབ་ཀྱི་རྗེས་དཔག་གི་གནོད་མ་ཡིན་པས་བཏང་སྙོམས་སུ་བཞག་
པར་བྱ་བ་ཡིན་པའི་ཕྱིར། ཞེས་འཆད་པ་ལ། བརྡ་དོན་འབྲེལ་བར་ནམ་རྟོགས་པ། །དེ་ཡི་
ཚེ་ན་ཐ་སྙད་འགྲུབ། །ཞེས་པ་འདི་བྱུང་། གཉིས་པ་ནི། འོ་ན་བླུན་པོ་ལ་སྦྱོར་བ་ཇི་ལྟར་
དགོད་སྙམ་ན། སྒྲ་མི་རྟག་པར་བསྒྲུབ་པ་ལྟ་བུའམ། དཀར་ཟལ་བ་ལང་དུ་མཚོན་པ་ལྟ་
བུའི་ཚེ། རྟགས་དང་མཚན་ཉིད་གཉིས་ཀ་ལ་སྤྱི་དང་བྱེ་བྲག་གི་སྦྱོར་བ་གཉིས་གཉིས་ཡོད་
ཅིང་། སྤྱི་བྱེ་བྲག་གཉིས་ཀ་ལ་ཡང་སྦྱོར་བ་གསུམ་པར་ཐུག་དགོས་ཀྱི། བཞི་པ་ཕན་ཆད་མི་
༢27



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
དགོད་དེ། དེ་བཀོད་པ་ལ་དགོས་ནུས་གཉིས་ཆར་མེད་པའི་ཕྱིར། དེ་ཡང་ཇི་ལྟར་སྙམ་ན།
ཐོག་མར་རྟགས་ཀྱི་སྦྱོར་བ་གསུམ་ནི། སྒྲ་མཚན་གཞི། མི་རྟག་པར་མཚོན། བྱས་པ་ཡིན་
པ་ཞེས་པའི་རྟགས་སྦྱོར་འདི་ནི། རྟགས་ཀྱི་སྤྱི་བྱེ་བྲག་གི་སྦྱོར་བ་གཉིས་ཀའི་སྦྱོར་གཞི་མ་
ཡིན་པས་སྦྱོར་བ་དང་པོའོ། ། །
འོ་ན་བྱས་པ་རྟགས་ཡང་དག་ཡིན་ཏེ། ཅིའི་ཕྱིར་ཞེ་ན། སྤྱི་དང་བྱེ་བྲག་གི་སྦྱོར་བ་
གཉིས་ལས། དང་པོ་ནི། བྱས་པ་མཚན་གཞི། རྟགས་ཡང་དག་ཡིན་པར་མཚོན། ཚུལ་
གསུམ་ཚང་བའི་གཏན་ཚིགས་ཡིན་པ་ཞེས་པ་ནི་སྦྱོར་བ་གཉིས་པ། འོ་ན་ཚུལ་གསུམ་ཚང་
བ་དེ་གཏན་ཚིགས་ཡིན་པའི་རྒྱུ་མཚན་ཅི་ཞེ་ན། ཚུལ་གསུམ་ཚང་བའི་གཏན་ཚིགས་ལ་
རྟགས་ཡང་དག་གི་བརྡ་སྦྱར་ཏེ། ཡལ་འདབ་དང་ལྡན་པ་ལ་ཤིང་གི་བརྡ་སྦྱར་བ་བཞིན།
བྱས་པ་ཡང་ཚུལ་གསུམ་ཚང་བའི་གཏན་ཚིགས་ཡིན་ནོ། །ཞེས་བརྡ་དྲན་པར་བྱེད་པའི་
སྦྱོར་བ་དེ་ནི། སྤྱིའི་སྦྱོར་བ་གསུམ་པའོ། །དེས་ན་སྤྱིའི་སྦྱོར་བ་དངོས་གཉིས་དང་། སྤྱི་བྱེ་
བྲག་ཐུན་མོང་གི་སྦྱོར་བ་གཅིག་སྟེ་གསུམ་ཡིན་ལ། བྱེ་བྲག་སྦྱོར་བ་འདིར་གཏོགས་ལ་
ཡང་། བྱས་པ་མཚན་གཞི། སྒྲ་མི་རྟག་པར་བསྒྲུབ་པར་བྱེད་པའི་རྟགས་ཡང་དག་ཡིན་པར་
མཚོན། སྒྲ་མི་རྟག་པར་བསྒྲུབ་པར་བྱེད་པའི་ཚུལ་གསུམ་ཚང་བའི་གཏན་ཚིགས་ཡིན་པ་
ཞེས་པའི་སྦྱོར་བ་འདི་བྱེ་བྲག་གི་སྦྱོར་བ་གཉིས་པ། གང་སྒྲ་མི་རྟག་པར་བསྒྲུབ་པར་བྱེད་
པའི་ཚུལ་གསུམ་ཚང་བའི་གཏན་ཚིགས་ལ་སྒྲ་མི་རྟག་པར་བསྒྲུབ་པར་བྱེད་པའི་རྟགས་
ཡང་དག་གི་བརྡ་སྦྱར་ཏེ། ཡོལ་འདབ་དང་ལྡན་པ་ལ་ཤིང་གི་བརྡ་སྦྱར་བ་བཞིན། བྱས་པ་
ཡང་སྒྲ་མི་རྟག་པར་བསྒྲུབ་པར་བྱེད་པའི་ཚུལ་གསུམ་ཚང་བའི་གཏན་ཚིགས་ཡིན་ནོ། །
ཞེས་པ་ནི་བྱེ་བྲག་གི་སྦྱོར་བ་གཉིས་པ་སྟེ། གོང་གི་ཐུན་མོང་བའི་སྦྱོར་བ་གཅིག་དང་
གསུམ་ཡིན་ནོ། །དེ་བཞིན་དུ་མཚན་ཉིད་ཀྱི་སྦྱོར་བ་ལ་ཡང་། དཀར་ཟལ་མཚན་གཞི། བ་
ལང་ཡིན་པར་མཚོན། ནོག་ལྐོག་ཤལ་དང་ལྡན་པ་ཡིན་པ་ཞེས་པའི་མཚོན་སྦྱོར་ནི་དང་པོ།



ར
རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
ནོག་ལྐོག་ཤལ་དང་ལྡན་པ་མཚན་གཞི། མཚན་ཉིད་ཡིན་པར་མཚོན། དངོས་འགལ་
གཅོད་པའི་དོན་ལྡོག་ཏུ་གྲུབ་པ་ཡིན་པ་ཞེས་པའི་མཚོན་སྦྱོར་ནི་གཉིས་པ། གང་དངོས་
འགལ་གཅོད་པའི་དོན་ལྡོག་ཏུ་གྲུབ་པ་ལ་མཚན་ཉིད་ཀྱི་བརྡ་སྦྱར་ཏེ། ཡལ་འདབ་དང་
ལྡན་པ་ལ་ཤིང་གི་བརྡ་སྦྱར་བ་བཞིན། ནོག་ལྐོག་ཤལ་དང་ལྡན་པ་ཡང་དངོས་འགལ་
གཅོད་པའི་དོན་ལྡོག་ཏུ་གྲུབ་པ་ཡིན་པ་ཞེས་པའི་མཚོན་སྦྱོར་ནི་གསུམ་པ་སྟེ། མཚན་ཉིད་
ཀྱི་སྤྱིའི་སྦྱོར་བ་གསུམ་ཡིན་ལ། བྱེ་བྲག་སྦྱོར་བ་འདིར་གཏོགས་ཀྱང་། ནོག་ལྐོག་ཤལ་དང་
ལྡན་པ་མཚན་གཞི། བ་ལང་གི་མཚན་ཉིད་ཡིན་པར་མཚོན། བ་ལང་གི་དངོས་འགལ་
གཅོད་པའི་དོན་ལྡོག་ཏུ་གྲུབ་པ་ཡིན་པ་ཞེས་པ་ནི་གཉིས་པ། བ་ལང་གི་དངོས་འགལ་
གཅོད་པའི་དོན་ལྡོག་ཏུ་གྲུབ་པ་ལ་བ་ལང་གི་མཚན་ཉིད་ཀྱི་བརྡ་སྦྱར་ཏེ། ཡལ་འདབ་དང་
ལྡན་པ་ལ་ཤིང་གི་བརྡའ་སྦྱར་བ་བཞིན། ནོག་སོགས་འདུས་པ་ཡང་། བ་ལང་གི་དངོས་
འགལ་གཅོད་པའི་དོན་ལྡོག་ཏུ་གྲུབ་པ་ཡིན་ནོ། །ཞེས་པ་ནི། སྦྱོར་བ་གསུམ་པའོ། ། །
འདིར་གཙང་ནག་པས། སྤྱིའི་སྦྱོར་བ་གསུམ་པ་ཞིག་བཀོད་ན། ཚུལ་གསུམ་ཚང་བ་
ཆོས་ཅན། རྟགས་ཡང་དག་ཡིན་ཏེ། ཚུལ་གསུམ་ཚང་བ་ཡིན་པའི་ཕྱིར་ཞེས་པ་གཞི་རྟགས་
ཐ་མི་དད་གཅིག་ལས་ཡང་དག་གི་སྦྱོར་བ་མི་འབྱུང་བས། སྤྱི་སྦྱོར་གསུམ་པ་ཕན་ཆད་མི་
དགོད་ཅེས་བཤད་ལ། རིགས་གཏེར་མཛད་པས། བཞི་པ་ཕན་ཆད་དགོས་ནུས་མེད། །
ཅེས་པས། སྦྱོར་བ་གསུམ་པ་ཞིག་བཀོད་ནས། བཞི་པ་ཕན་ཆད་མི་དགོས་པར་བཤད་པ་ལ།
ཕྱོགས་གླང་གསར་མས་རིགས་གཏེར་ཊིཀྐར། འདིའི་སྐབས་ཀྱི་སྦྱོར་བ་གསུམ་པ་ནི། སྦྱོར་
བ་ལྟར་སྣང་ཁོ་ན་ཡིན་པས། གཉིས་ཀའང་སྦྱོར་བ་གསུམ་པར་ཐུག་ཅེས་པའི་དོན། སྦྱོར་
བ་ཡང་དག་ནི་གསུམ་པ་དེར་ཟད་ནས། གསུམ་པ་དེ་ན་སྦྱོར་བ་ཡང་དག་མེད་ཅེས་པའི་
དོན་ཡིན་ལ་འོན་ཀྱང་སྦྱོར་བ་གསུམ་པ་བཀོད་པ་ནི་བརྡ་དྲན་བློ་ཡུལ་དུ་འཕེན་པ་ཙམ་ཞིག་
གི་ཆེད་དུ་ཡིན་ནོ། །ཞེས་བཤད་ཅིང་། པཎ་ཤཱཀ་པས། འོག་ནས་འཆད་པའི། མཚན་གཞི་
229



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ། །
དང་ནི་མཚོན་བྱ་ཡི། །ཞེས་སོགས་ཤློ་ཀ་གཅིག་འབྱུང་བའི་བརྡ་དྲན་བྱེད་ཀྱི་ཐ་སྙད་བསྒྲུབ་
ཀྱི་རྗེས་དཔག་ནི། འདིའི་སྐབས་ཀྱི་སྦྱོར་བ་གསུམ་པ་དེ་ཡིན་པས་དེ་གཞན་དོན་རྗེས་
དཔག་བཏགས་པ་བ་ཡིན་ནོ། །ཞེས་བཤད་པ་གཉིས་ཆར་དོགས་པའི་གནས་ཡིན་པར་
སེམས་སོ། །དེས་ན་གཉིས་ཀའང་སྦྱོར་བ་གསུམ་པར་ཐུག་ཅེས་པའི་དོན་ནི། ཕྱོགས་གླང་
གསར་མ་ལྟར་ལེགས་ཏེ། སྦྱོར་བ་གསུམ་བཀོད་ཀྱང་། ཡང་དག་གི་སྦྱོར་བ་ནི་གསུམ་བ་
དེར་ཐུག་པ་སྟེ་ཟད་པའི་ཕྱིར། གསུམ་པ་དེ་ལྟར་ཡང་ཡིན་ཀྱང་བཀོད་པ་ལ་དགོས་པ་
ཡོད་དེ། བརྡ་དོན་གྱི་འབྲེལ་བ་དྲན་པའི་ཆེད་ཡིན་པའི་ཕྱིར། འོན་ཀྱང་། བརྡ་འབྲེལ་དྲན་
བྱེད་སྦྱོར་བ་གསུམ་པ་ཁོ་ནར་མ་ངེས་ཏེ། ཡང་དག་གི་སྦྱོར་བ་གཉིས་པོ་དེས་ཀྱང་། བརྡ་
འབྲེལ་དྲན་པར་བྱེད་ནུས་པའི་ཕྱིར་རོ། །
གསུམ་པ་རྩོད་སྤང་ནི། ཁོ་ན་རེ། དུ་བ་རྟགས་ཡང་དག་ཏུ་བསྒྲུབ་པ་ལ་ཚུལ་གསུམ་
ཚང་བ་རྟགས་སུ་བཀོད་པའི་ཚེ། ཚུལ་གསུམ་ཚང་བ་དེ་ལའང་ཚུལ་གསུམ་ཚང་ངམ་མ་
ཚང་། མ་ཚང་ན་དེ་དུ་བ་རྟགས་ཡང་དག་ཏུ་བསྒྲུབ་པར་བྱེད་པའི་རྟགས་ཡང་དག་མ་ཡིན་
པར་འགྱུར་ལ། ཚང་ན་དེ་ཚུལ་གསུམ་གཉིས་པ་ཡིན་པས། དེ་ལའང་ཚུལ་གསུམ་པ་དང་
བཞི་པ་སོགས་ཐུག་མེད་དུ་འགྱུར་རོ། །ཞེ་ན། དེ་ལ་ཚུལ་གསུམ་ཚང་ཡང་ཚུལ་གསུམ་དོན་
གཞན་ཐུག་མེད་དུ་ཐལ་བའི་སྐྱོན་མེད་དེ། དུ་བ་རྟགས་ཡང་དག་ཏུ་བསྒྲུབ་པ་ལ་ཚུལ་
གསུམ་ཚང་བ་རྟགས་སུ་བཀོད་པའི་ཚེ་ཚུལ་གསུམ་ཚང་བ་དེ་ལའང་ཚུལ་གསུམ་ཚང་ཞེས་
པའི་དོན། དུ་བ་ཁོ་རང་ཚུལ་གསུམ་ཚང་བ་ཡིན་ཞེས་པའི་དོན་ཡིན་གྱི། དུ་བ་ལས་གཞན་
པའི་ཚུལ་གསུམ་ཚང་བ་དོན་གཞན་ཐུག་མེད་དུ་སོང་བ་མིན་པའི་ཕྱིར། ཞེས་འཆད་པ་ལ།
ཚུལ་གསུམ་ཚུལ་གསུམ་མེད་ན་རྟགས། །ཞེས་སོགས་ཤློ་ཀ་གཅིག་དང་རྐང་པ་གཉིས་
བྱུང་།
གཉིས་པ་དགོས་པའི་མཚན་ཉིད་བཞག་པ་ལ། དགག་བཞག་གཉིས། དང་པོ་ནི།
230



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
འོ་ན་མཚན་ཉིད་ལ་མཚན་ཉིད་དགོས་ན། དེའི་མཚན་ཉིད་ཇི་ལྟ་བུ་ཞེ་ན། ལོ་ཙཱ་བ་ཆེན་པོ་
སོགས། མཚོན་བྱ་རྣམ་འཇོག་མཚན་ཉིད་ཀྱི་མཚན་ཉིད་ཡིན་ཟེར་ན། བསྒྲུབ་བྱ་གོ་བྱེད་
རྟགས་ཡང་དག་གི་མཚན་ཉིད་ཡིན་པར་ཐལ། འདོད་པ་དེའི་ཕྱིར། ཆ་གཙང་སོགས་
འགའ་ཞིག །རྫ་ས་ཡོད་ཆོས་གསུམ་ཚང་བ་དེའི་མཚན་ཉིད་ཡིན་ཟེར་ན། འོ་ན་ཆོས་གསུམ་
པོ་དེ་གང་ལ་བྱེད་དྲིས་པས། ཆ་པ་ཆེན་པོ། མཚན་གཞི་ལ་གྲུབ་པ། རྫས་སུ་ཡོད་པ།
རིགས་མི་མཐུན་གྱི་དངོས་འགལ་གཅོད་པ་དང་གསུམ་ལ་འཇོག་ཟེར། གཙང་ནག་པ་
སོགས། རང་ལྡོག་རྫས་སུ་གྲུབ་པ། དོན་ལྡོག་གཞན་དུ་མ་གྱུར་པ་མཚན་གཞི་ལ་གྲུབ་པ་སྟེ།
མདོར་ན་མཚན་ཉིད་ཡིན་པ། ཆོས་གཞན་གྱི་མཚན་ཉིད་མིན་པ། མཚན་གཞི་ལ་དགོད་བྱ་
ལྟར་གྲུབ་པ་སྟེ་གསུམ་ལ་འཇོག་ཟེར། འོ་ན་རྫ་ས་ཡོད་ཆོས་གསུམ་ཚང་བ་ཆོས་ཅན། ཁྱོད་
མཚན་ཉིད་ཀྱི་མཚན་ཉིད་མ་ཡིན་པར་ཐལ། ཁྱོད་ངེས་པ་མཚན་ཉིད་ངེས་པ་ལ་ལྟོས།
མཚན་ཉིད་ངེས་པའང་ཁྱོད་ངེས་པ་ལ་ལྟོས་པའི་ཕྱིར། ཞེས་འཆད་པ་ལ། ལ་ལ་མཚོན་བྱ་
རྣམ་འཇོག་ཟེར། །ཞེས་སོགས་ཤློ་ཀ་གཅིག་བྱུང༌། །
གཉིས་པ་རང་ལུགས་ནི། དངོས་འགལ་གཅོད་པའི་དོན་ལྡོག་ཏུ་གྲུབ་པ་དེ་ཆོས་ཅན།
ཁྱོད་མཚན་ཉིད་ཀྱི་མཚན་ཉིད་ཡིན་ཏེ། ཁྱོད་མཚན་ཉིད་ཀྱི་དངོས་འགལ་གཅོད་པའི་དོན་
ལྡོག་ཏུ་གྲུབ་པ་ཡིན་པའི་ཕྱིར། ཞེས་འཆད་པ་ལ། །དངོས་འགལ་གཅོད་པའི་དོན་ལྡོག་
གྲུབ། །ཅེས་པ་འདི་བྱུང་། གཞུང་འདིའི་རྩ་འགྲེལ་དུ། དངོས་འགལ་གཅོད་པའི་དོན་ལྡོག་
གྲུབ་པ། དེའི་མཚན་ཉིད་ཡིན་ཞེས་བཤད་ཅིང་། དེ་ཡང་དངོས་འགལ་གཅོད་ཅེས་པས།
དེ་མིན་གཅོད། དོན་ལྡོག་ཅེས་པས། མཚོན་བྱ་དང་མཚན་གཞི་གཉིས་གཅོད། གྲུབ་པ་
ཞེས་པས། རང་མཚན་དང་དོན་སྤྱི་སོ་སོར་མ་ཕྱེ་བའི་ལྟོ་ལྡིར་བ་ཙམ་སྟོན་ཏེ། དོན་ལྡོག་ནི་
དོན་སྤྱི་ཡིན་ལ། དེ་ཉིད་སྣང་སེལ་སོ་སོར་མ་ཕྱེ་བའི་ལྟོ་ལྡིར་བ་ཙམ་ལ་གྲུབ་པའི་ཕྱིར།
ཞེས་མཁས་པ་རྣམས་འཆད་ལ། དོན་ལྡོག་ལ་དོན་སྤྱིས་ཁྱབ་པ་དག་གི་ལུགས་ལ། དེ་ལྟར་
231 །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་མོད། དོན་ལྡོག་དང་མཚན་ཉིད་དོན་གཅིག་ཏུ་འཇོག་པའི་ལུགས་ལ། བུམ་པའི་
དངོས་འགལ་གཅོད་པའི་དོན་ལྡོག་ཏུ་གྲུབ་པ་བུམ་པའི་མཚན་ཉིད་ཀྱི་མཚན་ཉིད་ཡིན་
ཞེས་བདུན་པ་གནས་གཞི་སྟོན་པའི་ཚིག་སྦྱར་ཡང་། འགལ་བ་མེད་དམ་སྙམ་སྟེ། ལྟོ་ལྡིར་
བ་དེ། བུམ་པའི་དངོས་འགལ་བུམ་མིན་བཅད་ནས་བུམ་པའི་དོན་ལྡོག་ཏུ་གྲུབ་འདུག་པའི་
ཕྱིར་རོ། །
གསུམ་པ་བསལ་བྱ་སྐྱོན་གྱི་རབ་དབྱེ་བཤད་པ་ལ་གསུམ། གཞན་གྱི་འདོད་པ་
བསྡུས་ཏེ་དགག །རང་གི་འདོད་པ་ཕྱེ་སྟེ་བཤད། དེ་ལ་གཞན་གྱི་རྩོད་པ་སྤང་བའོ། །དང་
པོ་ནི། བྱང་ཕྱོགས་བོད་གངས་ཅན་གྱི་རྟོག་གེ་སྔ་རབས་པ་རྣམས་མཚན་ཉིད་ཀྱི་སྐྱོན་
ཐམས་ཅད་བསྡུས་ན་གསུམ་དུ་འདུས་ཏེ། རང་ལྡོག་རྫས་སུ་མ་གྲུབ་པ། དོན་ལྡོག་གཞན་
དུ་འགྱུར་བ། མཚན་གཞི་ལ་མི་གནས་པ་དང་གསུམ་དུ་འདུས་པའི་ཕྱིར། དེ་ཡང་དང་པོའི་
མཚན་ཉིད་ནི། མཚན་ཉིད་གང་ཞིག །རང་གི་ཐ་སྙད་ལས། རང་དབང་དུ་མ་གྲུབ་པ་སྟེ།
དབྱེ་ན་བ་ལང་གི་མཚན་ཉིད་དུ་བ་ལང་བཀོད་པ་ལྟ་བུ་རིང་གི་ཐ་སྙད་མཚན་ཉིད་དུ་བཀོད་
པ་དང་། བ་ལང་གི་མགོ་བོ་བཀོད་པ་ལྟ་བུ་རང་གི་ཐ་སྙད་ཀྱིས་ཁྱད་པར་དུ་བྱས་པ་བཀོད་
པ་ལྟ་བུ་གཉིས་དང་། གཞན་གྱི་ཐ་སྙད་དང་དེས་ཁྱད་པར་དུ་བྱས་པ་བཀོད་པ་གཉིས་སྟེ་
བཞི་ཡོད། གཉིས་པའི་མཚན་ཉིད་ནི། མཚན་ཉིད་གང་ཞིག །རང་གི་ཐ་སྙད་ལས་རང་
དབང་དུ་གྲུབ་ཀྱང་། རང་གི་མཚོན་བྱའི་དོན་ལྡོག་མིན་པའོ། །དབྱེ་ན་མི་སྲིད་པ་དང་། མ་
ཁྱབ་པ་དང་། ཁྱབ་ཆེས་པ་དང་། ཁྱབ་མཉམ་པའི་དོན་ལྡོག་གཞན་གྱུར་དང་བཞི། མཚན་
གཞི་རིམ་བཞིན། བ་ལང་གི་མཚན་ཉིད་དུ། ལྟོ་ལྡིར་བ་བཀོད་པ་དང་། བ་ལང་གི་མཚན་
ཉིད་དུ། ནོག་སོགས་འདུས་པའི་ཁྲ་བོ་བཀོད་པ་དང་། བ་ལང་གི་མཚན་ཉིད་དུ་དོན་བྱེད་
ནུས་པ་བཀོད་པ་དང་། མི་རྟག་པའི་མཚན་ཉིད་དུ་སྐྱེས་པ་བཀོད་པ་ལྟ་བུའོ། །གསུམ་པའི་
མཚན་ཉིད་ནི། མཚན་ཉིད་གང་ཞིག །རང་གི་ཐ་སྙད་ལས་རང་དབང་དུ་གྲུབ་ཀྱང་གང་
，
232



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
མཚོན་པར་བྱ་བའི་གཞི་ལ་ཇི་ལྟར་དགོད་བྱ་ལྟར་མ་གྲུབ་པའོ། །དབྱེ་ན། འགལ་ནས་མི་
གནས་པ། རང་ལྡོག་ཐ་དད་མེད་ནས་མི་གནས་པ། དོན་ལྡོག་ཐ་དད་མེད་ནས་མི་གནས་པ།
མཚན་གཞིའི་ཕྱོགས་གཅིག་ལ་མ་ཁྱབ་ནས་མི་གནས་པ་དང་བཞི། དང་པོ་ནི། རྟ་བ་ལང་
དུ་མཚོན་པ་ལ་ལྐོག་ཤལ་བཀོད་པ་ལྟ་བུ། གཉིས་པ་ནི། ལྐོག་ཤལ་བ་ལང་དུ་མཚོན་པ་ལ་ ་
ལྐོག་ཤལ་བཀོད་པ་ལྟ་བུ། གསུམ་པ་ནི། བ་ལང་བ་ལང་དུ་མཚོན་པ་ལ་ལྐོག་ཤལ་བཀོད་
པ་ལྟ་བུ། བཞི་པ་ནི། སྲོག་ཆགས་ཙམ་བ་ལང་དུ་མཚོན་པ་ལ་ལྐོག་ཤལ་བཀོད་པ་ལྟ་བུའོ། །
ཞེས་ཟེར་ཞེས་པ་ལ། མཚན་ཉིད་དེ་ཡི་སྐྱོན་བསྡུ་ན། །གསུམ་ཞེས་བྱང་ཕྱོགས་པ་རྣམས་
འདོད། །ཅེས་པ་འདི་བྱུང་། །
གཉིས་པ་དེ་དགག་པ་ལ་གཉིས། རིགས་པའི་གནོད་བྱེད་བསྡུས་ཏེ་བསྟན། ལུང་གི་
གནོད་བྱེད་བསྡུས་ཏེ་བསྟན་པའོ། །དང་པོ་ནི། ཁྱོད་ཀྱི་སྐྱོན་དེ་སྦྱོར་བ་བཀོད་པ་ལ་
བརྩིའམ། མ་བཀོད་པ་བརྩི། དང་པོ་ལྟར་ན། འོ་ན་སྟོང་པ་ཉིད་མེད་དགག་ཏུ་མཚོན་པ་ལ་
བསྒྲུབ་ཆོས་དོར་བ་མཚན་ཉིད་དུ་བཀོད་པའི་ཚེ། དེ་དེའི་མཚན་ཉིད་མིན་པར་ཐལ། དེ་
དེའི་མཚན་ཉིད་དུ་བཀོད་པ་ལ་མི་སྲིད་པའི་དོན་ལྡོག་གཞན་འགྱུར་གྱི་སྐྱོན་འབྱུང་བའི་
ཕྱིར་ཏེ། བསྒྲུབ་ཆོས་དོར་བ་དེ། མེད་དགག་གི་རང་ལྡོག་ལ་མི་སྲིད་པའི་ཕྱིར་ཏེ། མེད་
དགག་དེ་བསྒྲུབ་ཆོས་དོར་བ་མིན་པའི་ཕྱིར་ཏེ། མེད་དགག་མེད་དགག་མིན་པའི་ཕྱིར།
གལ་ཏེ་དེ་མེད་དགག་གི་རང་ལྡོག་ལ་མི་སྲིད་པའི་ཕྱིར་ལ་མ་ཁྱབ་སྟེ། བསྒྲུབ་ཆོས་དོར་བ་
མེད་དགག་གི་གཞི་ལྡོག་གམ་མཚན་གཞི་ལ་མི་སྲིད་ན། དོན་ལྡོག་གཞན་འགྱུར་གྱི་སྐྱོན་
འབྱུང་གི་རང་ལྡོག་ལ་མི་སྲིད་པ། ཙམ་ལ་མི་འབྱུང་བའི་ཕྱིར་ཞེ་ན། འོ་ན་དོན་ལྡོག་གཞན་
འགྱུར་གྱི་སྐྱོན་དེ་ལོགས་སུ་ཕྱེ་བ་དོན་མེད་དུ་འགྱུར་བར་ཐལ། མི་སྲིད་པའི་དོན་ལྡོག་
གཞན་འགྱུར་གྱི་སྐྱོན་དེ། མཚན་གཞི་ལ་མི་གནས་པའི་སྐྱོན་གྱི་ནང་དུ་འདུས་པའི་ཕྱིར།
གལ་ཏེ་མཚན་ཉིད་ཀྱི་སྐྱོན་དེ་སྦྱོར་བ་མ་བཀོད་པ་ལ་བརྩིའོ་ཞེ་ན། འོ་ན་མཚན་གཞི་ལ་མི་
233



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གནས་པའི་སྐྱོན་བཤད་པ་དོན་མེད་པར་ཐལ། མཚན་ཉིད་ཀྱི་སྐྱོན་ཐམས་ཅད་མཚན་
གཞིར་མ་བཀོད་པ་ལ་བརྩི་བ་གང་ཞིག །མཚན་གཞིར་མ་བཀོད་པ་ལ། མཚན་གཞི་ལ་མི་
གནས་པའི་སྐྱོན་གཞན་དུ་མེད་པའི་ཕྱིར་རོ། །ཞེས་འཆད་པ་ལ། སྦྱོར་བ་བཀོད་ནས་སྐྱོན་
བརྩི་ན། །དོན་ལྡོག་གཞན་འགྱུར་མེད་པར་འགྱུར། །མ་བཀོད་པ་ལ་སྐྱོན་སྦྱོར་ན། །མཚན་
གཞི་མི་གནས་དོན་མེད་འགྱུར། །ཞེས་སོ། །གཉིས་པ་ལུང་གི་གནོད་བྱེད་བསྡུས་ཏེ་བསྟན་
པ་ནི། རང་ལྡོག་རྫས་སུ་མ་གྲུབ་པ་ལ་སོགས་པའི་སྐྱོན་འདི་དག་ཆོས་ཅན། ཁྱོད་མཚན་
ཉིད་ཀྱི་སྐྱོན་དུ་ཕྱོགས་གླང་ཡབ་སྲས་ཀྱིས་མདོ་དང་སྡེ་བདུན་གང་དུ་ཡང་མ་བཤད་པའི་
ཕྱིར། ཞེས་འཆད་པ་ལ། འདི་དག་སྐྱོན་དུ་འཐད་ན་ནི། །མཁས་པའི་གཙུག་རྒྱན་ཅིས་མི་
བཞེད། །ཅེས་སོ། ། །
གཉིས་པ་རང་གི་འདོད་པ་བསྡུས་ཏེ་བཤད་པ་ལ། རྩ་བ་བཤད་པ་དང་། འགྲེལ་པ་
བཤད་པའོ། །དང་པོ་ནི། ཤེས་བྱ་ཆོས་ཅན། མཚན་ཉིད་ཀྱི་སྐྱོན་དེ་ལ་མ་ཁྱབ་པའི་སྐྱོན། །
ཁྱབ་ཆེས་པའི་སྐྱོན། མི་སྲིད་པའི་སྐྱོན་གསུམ་དུ་གྲངས་ངེས་ཏེ། ཆོས་དེའི་མཚན་ཉིད་དུ་
འགྲོ་བ་ལ་མཚན་ཉིད་དེས་མཚོན་བྱ་ལ་མ་ཁྱབ་ཁྱབ་ཆེས་མི་སྲིད་པའི་སྐྱོན་གསུམ་དང་
བྲལ་བ་ཅིག་དགོས་ཤིང་། དེ་ལས་ལྷག་པ་མི་དགོས་པའི་ཕྱིར། ཞེས་འཆད་པ་ལ། མ་ཁྱབ་
ཁྱབ་ཆེས་མི་སྲིད་གསུམ། །མཚན་ཉིད་ཀྱི་ནི་སྤྱི་སྐྱོན་ཡིན། །ཞེས་སོ། །དེས་ན། ཆོས་དེའི་
མཚན་ཉིད་ཡིན་ན། ཆོས་དེ་ལ་མ་ཁྱབ་པ་ཁྱབ་ཆེས་མི་སྲིད་པའི་སྐྱོན་གསུམ་གཅོད་ནུས་
པས་ཁྱབ་སྟེ། ཆོས་དེའི་མཚན་ཉིད་ཡིན་ན། ཆོས་དེ་ལ་མི་ལྡན་རྣམ་གཅོད་གཞན་ལྡན་རྣམ་
གཅོད། མི་སྲིད་རྣམ་གཅོད་གསུམ་ཀ་ཡིན་པ་ཞིག་དགོས་ཤིང་། ཆོས་དེ་ལ་མི་ལྡན་རྣམ་
གཅོད་ཡིན་པའི་ཆ་ནས་མ་ཁྱབ་པའི་སྐྱོན་གཅོད་ནུས། གཞན་ལྡན་རྣམ་གཅོད་ཡིན་པའི་ཆ་
ནས་ཁྱབ་ཆེས་པའི་སྐྱོན་གཅོད་ནུས། མི་སྲིད་རྣམ་གཅོད་ཡིན་པའི་ཆ་ནས་མི་སྲིད་པའི་
སྐྱོན་གཅོད་ནུས་པའི་ཕྱིར་རོ། །དེ་ཡང་མི་ལྡན་རྣམ་གཅོད་སོགས་གསུམ་གྱིས། མ་ཁྱབ་
234



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
པའི་སྐྱོན་སོགས་གསུམ་པོ་གཅོད་ནུས་པའི་རྒྱུ་མཚན་ཡང་ཡོད་དེ། སྤྱིར་སྒྲའི་རྣམ་གཅོད་
དང༌། དོན་གྱི་རྣམ་གཅོད་ཐམས་ཅད། མི་ལྡན་རྣམ་གཅོད་སོགས་གསུམ་པོ་འདིར་འདུས་
ཤིང་། ཆོས་དེ་ལ་མི་ལྡན་རྣམ་གཅོད་ཀྱི་ངག་ཡིན་ན། ཆོས་དེ་ལ་མ་ཁྱབ་པའི་སྐྱོན་གཅོད་
ནུས། ཆོས་དེ་ལ་གཞན་ལྡན་རྣམ་གཅོད་ཀྱི་ངག་ཡིན་ན། ཆོས་དེ་ལ་ཁྱབ་ཆེས་པའི་སྐྱོན་
གཅོད་ནུས། ཆོས་དེ་ལ་མ་སྲིད་རྣམ་གཅོད་ཀྱི་ངག་ཡིན་ན། ཆོས་དེ་ལ་མི་སྲིད་པའི་སྐྱོན་
གཅོད་ནུས་པ་ཞིག་དགོས་པ་གང་ཞིག །ཆོས་དེ་ལ་དོན་གྱི་མི་ལྡན་རྣམ་གཅོད་ཡིན་ན་ཡང་
ཆོས་དེ་ལ་མ་ཁྱབ་པའི་སྐྱོན་གཅོད་ནུས། ཆོས་དེ་ལ་དོན་གྱི་གཞན་ལྡན་རྣམ་གཅོད་ཡིན་ན་
ཡང་། ཆོས་དེ་ལ་ཁྱབ་ཆེས་པའི་སྐྱོན་གཅོད་ནུས། ཆོས་དེ་ལ་དོན་གྱི་མི་སྲིད་རྣམ་གཅོད་
ཡིན་ན་ཡང་། ཆོས་དེ་ལ་མི་སྲིད་པའི་སྐྱོན་གཅོད་ནུས་པ་ཞིག་དགོས་པར་ལུང་རིགས་ཀྱིས་
གྲུབ་པའི་ཕྱིར། ཞེས་པ་ལ། སྒྲ་དང་དོན་གྱི་རྣམ་གཅོད་ཀུན། །གསུམ་པོ་འདི་ལས་གཞན་
ཡོད་མིན། །ཞེས་སོ། །འོ་ན་རྣམ་གཅོད་གསུམ་པོ་དེ་དག་གིས་མ་ཁྱབ་ཁྱབ་ཆེས་མི་སྲིད་
པའི་སྐྱོན་གསུམ་གཅོད་ནུས་པའི་རྒྱུ་མཚན་ལུང་རིགས་ཀྱིས་དཔྱད་བཟོད་པ་ཡོད་དམ་
སྙམ་ན། འདི་དག་རྟོག་གེའི་གསང་ཚིག་རྨ་མེད་པ་ཡིན་པས་གཞན་དག་གི་སྤྱོད་ཡུལ་མ་
ཡིན་མོད། སྐལ་བ་བཟང་པོ་དག་ལ་ཁོ་བོས་བཤད་པར་བྱ་ཡི། རྣ་བའི་ཨུཏྤལ་ཁ་ཕྱེ་ལ་
ཉོན་ཅིག །མི་ལྡན་རྣམ་གཅོད་ཀྱི་ངག་གིས་མ་ཁྱབ་པའི་སྐྱོན་གཅོད་ནུས་ཏེ། སྒྲ་བྱས་པ་ཁོ་
ན་ཡིན་ཞེས་པའི་ངག་འདི། བྱས་པ་སྒྲ་ལ་མི་ལྡན་རྣམ་གཅོད་དུ་སྟོན་པའི་ངག་གང་ཞིག །
ངག་དེས་སྒྲ་ཡིན་ན་བྱས་པ་ཡིན་པས་ཁྱབ་པར་བསྟན་པའི་ཕྱིར་ཏེ། ངག་དེས་སྒྲ་ལ་མ་བྱས་
པ་མི་སྲིད་པར་བསྟན་པའི་ཕྱིར་རོ། །དེས་ན་སྒྲ་བྱས་པ་ཁོ་ན་ཡིན་ཞེས་པའི་ངག་དང་། བྱས་
པ་སྒྲ་ལ་ཡོད་པ་ཁོ་ན་ཡིན་ཞེས་པའི་ངག་གཉིས་གནད་གཅིག་ཅིང་། ངག་དེ་གཉིས་ཀས་སྒྲ་
ཡིན་ན་བྱས་པ་ཡིན་པས་ཁྱབ་པར་བསྟན་ཏེ། དེ་གཉིས་བྱས་པ་སྒྲ་ལ་མི་ལྡན་རྣམ་གཅོད་དུ་
སྟོན་པའི་ངག་ཡིན་པའི་ཕྱིར་ཏེ། ཆོས་ཀྱི་ཚིག་ཕྲད་ཐ་དད་པར། །བྱེད་པས་མི་ལྡན་རྣམ་
235



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
གཅོད་དེ། །ཁྱད་པར་དང་ནི་ལྷན་ཅིག་བརྗོད། །ཅེས་འབྱུང་བའི་ཕྱིར་རོ། །ཡང་གཞན་
ལྡན་རྣམ་གཅོད་ཀྱི་ངག་གིས་ཁྱབ་ཆེས་པའི་སྐྱོན་གཅོད་ནུས་ཏེ། སྒྲ་ཁོ་ན་མཉན་བྱ་ཡིན་
ཞེས་པའི་ངག་དེ། མཉན་བྱ་སྒྲ་ལ་གཞན་ལྡན་རྣམ་གཅོད་དུ་སྟོན་པའི་ངག་གང་ཞིག །དེས་
མཉན་བྱ་ཡིན་ན་སྒྲ་ཡིན་པས་ཁྱབ་པ་བསྟན་འདུག་པའི་ཕྱིར་ཏེ། ངག་དེས་ཁྱད་ཆོས་
མཉན་བྱ་ཁྱད་གཞི་སྒྲ་ཁོ་ན་ལས་གཞན་གྱི་སྟེང་དུ་གྲུབ་པ་བཀག་པའི་ཕྱིར་ཏེ། ཆོས་ཀྱི་
ཚིག་ཕྲད་ཐ་དད་པར། །བྱེད་པས་གཞན་ལྡན་རྣམ་གཅོད་དེ། །ཁྱད་པར་ཅན་དང་ལྷན་ཅིག་
བརྗོད། །ཅེས་འབྱུང་བའི་ཕྱིར་རོ། །དེ་བཞིན་དུ། ཁྱབ་བྱའམ། གཏན་ཚིགས་བྱས་པ་ལྟ་
བུ་ལ། ཁྱབ་བྱེད་དམ་སྒྲུབ་ཆོས་མི་རྟག་པ་ཡོད་པ་ཁོ་ན་ཡིན་ཞེས་པའི་ངག་དེ་ནི། མི་རྟག་
པ་བྱས་པ་ལ་མི་ལྡན་རྣམ་གཅོད་དུ་སྟོན་པའི་ངག་ཡིན་པས། བྱས་པ་ཡིན་ན་མི་རྟག་པས་
ཁྱབ་ཅེས། རྗེས་འགྲོའི་ཁྱབ་པ་བསྟན་པ་ཡིན་ལ། མི་རྟག་པ་ཁོ་ན་ལ་བྱས་པ་ཡོད་པ་
ཡིན་ནོ། །ཞེས་པའི་ངག་དེ་ནི། བྱས་པ་མི་རྟག་པ་ལ་གཞན་ལྡན་རྣམ་གཅོད་དུ་སྟོན་པའི་
ངག་ཡིན་ལ། མི་རྟག་པ་མ་ཡིན་ན་བྱས་པ་མ་ཡིན་པས་ཁྱབ་ཅེས། ལྡོག་འགྲོའི་ཁྱབ་པ་
བསྟན་པ་ཡིན་ཏེ། དཔལ་ཆོས་ཀྱི་གྲགས་པས་རྗེས་སུ་འགྲོ་ལྡོག་གི་ཁྱབ་པ་སྟོན་པའི་ཚེ་ན།
ཁྱབ་པ་ནི། དེ་ལ་ཁྱབ་པར་བྱེད་པ་ཡོད་པ་ཁོ་ནའམ། ཡང་དེ་ཁོ་ན་ལ་ཁྱབ་པར་བྱ་བ་ཡོད་
པ་ཡིན་ནོ། །ཞེས་ངེས་བཟུང་སྦྱོར་ཚུལ་ཐ་དད་པར་བྱས་ནས་བཤད་འདུག་པའི་ཕྱིར་རོ། །
འོ་ན་བྱས་པ་ལ་མི་རྟག་ཡོད་པ་ཁོ་ན་ཡིན་ཞེས་པའི་ངག་མི་ལྡན་རྣམ་གཅོད་ཀྱི་ངག་
དང༌། མི་རྟག་པ་ཁོ་ན་ལ་བྱས་པ་ཡོད་པ་ཡིན་ཞེས་པའི་ངག་གཞན་ལྡན་རྣམ་གཅོད་ཀྱི་ངག་
ཡིན་ནོ་ཞེས་པ་ཁྱེད་རང་གི་རང་བཟོ་ཡིན་ནོ་སྙམ་ན། མ་ཡིན་ཏེ། དེའི་འགྲེལ་བཤད་དུ་
ཤཱཀྱ་བློས། ཁྱབ་པར་བྱ་བ་གཏན་ཚིགས་དེ་ལ་ཁྱབ་པར་བྱེད་པ་བསྒྲུབ་པར་བྱ་བའི་ཆོས་
ཡོད་པ་ཁོ་ན་ཡིན་ཞེས་མི་ལྡན་པ་རྣམ་པར་གཅོད་པས་ངེས་པར་བཟུང་བ་ཡིན་ཏེ་མི་སྲིད་
པའི་ཕྱིར། དེ་ལ་ཁྱབ་པར་བྱེད་པ་ཁོ་ན་ཡོད་པ་ཡིན་ནོ་ཞེས་ངེས་པར་བཟུང་བ་ནི་མི་
་236



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ། །
ནུས་སོ། །ཞེས་སོགས་དང་། དེ་ཁོ་ན་ལ་ཞེས་བྱ་བ་ནི་ཁྱབ་པར་བྱེད་པ་ཁོ་ན་ལ་སྟེ། གཞན་
དང་ལྡན་པ་རྣམ་པར་གཅོད་པས་ངེས་པར་བཟུང་བ་ཡིན་ནོ། །ཞེས་སོགས་གསལ་བར་
བཤད་པས་སོ། །ཡང་མི་སྲིད་རྣམ་གཅོད་གྱི་ངག་གིས་ནི། ཆོས་དེ་ལ་མི་སྲིད་པ་གཅོད་
ནུས་ཏེ། མཚོ་སྐྱེས་ལ་སྔོན་པོ་སྲིད་པ་ཁོ་ན་ཞེས་སམ་བ་ལས་བེའུ་སྲིད་པ་ཁོ་ན་ཞེས་པའི་
ངག་དེས། མཚོ་སྐྱེས་དང་སྔོན་པོའི་གཞི་མཐུན་ཡོད་པ་ཙམ་ཞིག་གམ། བ་འགའ་ཞིག་ལས་ .
བེའུ་འབྱུང་བ་ཙམ་ཞིག་བསྟན་པའི་ཕྱིར་རོ། ། ་ ་ །
འོ་ན་མི་སྲིད་རྣམ་གཅོད་དང་མི་ལྡན་རྣམ་གཅོད་ཀྱི་ཁྱད་པར་ཅི་ལྟ་བུ་སྙམ་ན། དེ་
གཉིས་ལ་ཁྱད་པར་ཡོད་དེ། ཆོས་དེ་ལ་མི་ལྡན་རྣམ་གཅོད་ཡིན་ན། མི་སྲིད་རྣམ་གཅོད་
ཡིན་པས་ཁྱབ་ཀྱང་། ཆོས་དེ་ལ་མི་སྲིད་རྣམ་གཅོད་ཡིན་ན། ཆོས་དེ་ལ་མི་ལྡན་རྣམ་གཅོད་
ཡིན་པས་མ་ཁྱབ་པའི་ཕྱིར་ཏེ། བ་ལས་བེའུ་འབྱུང་ཞེས་པའི་ངག་དེ། ཁྱད་ཆོས་བེའུ་འབྱུང་
བ་དེ། ཁྱད་གཞི་བ་ལང་མི་སྲིད་རྣམ་གཅོད་དུ་སྟོན་པའི་ངག་ཡིན་ཀྱང་། དེ་དེ་ལ་མི་ལྡན་
རྣམ་གཅོད་དུ་སྟོན་པའི་ངག་མ་ཡིན་པའི་ཕྱིར་ཏེ། ངག་དེས་བ་ལས་བེའུ་འབྱུང་སྲིད་པ་ཙམ་
ཞིག་བསྟན་གྱི། བ་ཡིན་ན་བེའུ་འབྱུང་བས་ཁྱབ་པ་མ་བསྟན་པའི་ཕྱིར་རོ། །དེ་ལྟ་བུའི་
གནད་ཤེས་ན་ཤེས་འདོད་ཆོས་ཅན་རྒྱ་ཆེ་ལ། གཏན་ཚིགས་རྒྱ་ཆུང་བའི་ཕྱོགས་ཆོས་ཅན་
གྱི་གཏན་ཚིགས་མི་སྲིད་དེ། མི་ལྡན་གཅོད་པ་རྩོད་གཞིའི་ཆོས། །ཡིན་ན་འུ་བུ་རྩོད་པ་
མེད། །ཅེས་དང་། རྗེས་སུ་དཔག་པར་བྱ་བ་ལ་ཡོད་པ་ཉིད་དུ་ངེས་པ་དང་ཞེས། འགོད་
ཚུལ་ཡིན་འགོད་ཀྱི་དེ་སྐོར་གྱི་རྟགས་ཡང་དག་གཞིར་བཅས་ལ་ཆོས་ཅན་དེ་ཡིན་ན།
གཏན་ཚིགས་དེ་ཡིན་པས་ཁྱབ་པ་བཅས་འདུག་པའི་ཕྱིར་རོ། ། ་ ་
ཡང་རྟགས་ལས་ཤེས་འདོད་ཆོས་ཅན་རྒྱ་ཆེ་བར་མ་ཟད། ཤེས་འདོད་ཆོས་ཅན་དང་།
རྟགས་དེ་ཁྱབ་མཉམ་པའི་རྟགས་ཡང་དག་ཀྱང་མི་སྲིད་དེ། གཞན་ལྡན་གཅོད་ན་རྗེས་
འགྲོ་མེད། །ཅེས། རྟགས་དེ་ཤེས་འདོད་ཆོས་ཅན་དེ་ལ་གཞན་ལྡན་རྣམ་གཅོད་ཡིན་ན་དེ་
237



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སྐོར་གྱི་མཐུན་དཔེ་རྣམ་དག་མེད་པས་དེ་སྐོར་གྱི་རྗེས་འགྲོའི་ཚུལ་མི་འགྲུབ་པར་བཤད་
འདུག་པའི་ཕྱིར་རོ། །དེས་ན་མཚོན་སྦྱོར་མཐའ་དག་ལ་རྟགས་ཡང་དག་རེ་འཆོས་པ་དང་།
མཉན་བྱ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཡིན་ཞེས་སོགས་བབ་ཆོལ་སྨྲ་བ་དེ་
དག་གིས། རིགས་པའི་དབང་ཕྱུག་རྣམ་གཉིས་ལ་བཤགས་སྡོམ་ཚུལ་བཞིན་བྱ་བར་
རིགས་ཏེ། དེ་གཉིས་ཀྱི་དགོངས་པ་དང་འགལ་བའི་ཉེས་པ་དེ་སངས་དགོས་པའི་ཕྱིར་རོ། །
གཉིས་པ་འགྲེལ་པ་བཤད་པ་ལ། དེ་ཉིད་ཡིད་ཆེས་ལུང་དང་སྦྱར། སྐབས་དོན་དབྱེ་
བ་སོ་སོར་བཤད་པའོ། །དང་པོ་ལ། སྒྲའི་རྣམ་གཅོད་ལུང་དང་སྦྱར། དོན་གྱི་རྣམ་གཅོད་
ལུང་དང་སྦྱར་བའོ། །དང་པོ་ནི། རྣམ་གཅོད་ཀྱི་ངག་གསུམ་པོ་དེས་དོན་དེ་ལ་མ་ཁྱབ་ཁྱབ་
ཆེས་མི་སྲིད་པའི་སྐྱོན་གསུམ་གཅོད་ནུས་ཞེས་པ་དེ། ས་པཎ་ཁྱོད་ཀྱི་རང་བཟོ་མ་ཡིན་ནམ་
སྙམ་ན། མ་ཡིན་ཏེ། དེ་ཉིད་ཆོས་ཀྱི་གྲགས་པས། ཆོས་ཀྱི་ཚིག་ཕྲད་ཐ་དད་པར། །ཞེས་
སོགས་གྱི་གཞུང་གིས་གསལ་བར་བཤད་པའི་ཕྱིར་ཞེས་འཆད་པ་ལ། རང་འགྲེལ་ལས།
མཚན་ཉིད་དོན་གྱི་སྒོ་ནས་རྣམ་གཅོད་གསུམ་ཡོད་པ་བཞིན་དུ། སྒྲ་ཐམས་ཅད་ཀྱང་རྣམ་
གཅོད་གསུམ་ལས་མ་འདས་ཏེ། ཇི་སྐད་དུ་ཆོས་ཀྱི་ཚིག་ཕྲད་ཐ་དད་པར། །བྱེད་པས་མི་
ལྡན་པ་དག་དང་། །གཞན་པ་དག་དང་ལྡན་པ་དང་། །གཏན་མི་ལྡན་པ་རྣམ་གཅོད་བྱེད། །
དེ་སྦྱར་མེད་ཀྱང་བརྗོད་འདོད་ལས། །དེ་དོན་ཉིད་ནི་རྟོགས་པར་འགྱུར། །ཞེས་གསུངས་
པའང་། མི་ལྡན་རྣམ་གཅོད་དང་། གཞན་ལྡན་རྣམ་གཅོད་དང་། མ་འབྲེལ་རྣམ་གཅོད་དང་
གསུམ་པོ་རིམ་པ་ལྟར་མ་ཁྱབ་ཁྱབ་ཆེས་མི་སྲིད་གསུམ་གཅོད་པའི་ངག་ཡིན་ལ། སྒྲས་ཇི་
ལྟར་གཅོད་པ་ལྟར་དོན་ཡང་དེ་ལྟར་རྣམ་པར་གཅོད་པས་མཚན་ཉིད་ཀྱི་སྐྱོན་གསུམ་ལས་
མི་འདའོ། །ཞེས་སོ། །གཉིས་པ་ནི། འོ་ན་མཚན་ཉིད་ཀྱི་སྐྱོན་ཐམས་ཅད་མ་ཁྱབ་ཁྱབ་ཆེས་
མི་སྲིད་པའི་སྐྱོན་གསུམ་དུ་བསྡུས་ནས། དེ་ལྟ་བུའི་སྐྱོན་གཅོད་ཚུལ་རང་བཟོ་མ་ཡིན་པར་
གཞུང་ལས་བསྟན་ཚུལ་ཇི་ལྟར་སྙམ་ན། དེ་གཞུང་ལས་བསྟན་ཚུལ་ཡོད་དེ། ཆོས་ཀྱི་
238



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
གྲགས་པས། བདག་ཉིད་ཚིག་ཕྲད་ངོ་བོའི་སྒྲ། །མ་བསལ་བ་དང་བཅས་པ་དག །ལྡོག་པ་
སེལ་བར་བྱེད་པ་ཡིན། །ཞེས་པས། གཞན་དོན་ཕྱོགས་ཡང་དག་ལ་ཁྱབ་ཆེས་པའི་སྐྱོན་
སེལ་ཚུལ་བསྟན། འདོད་སྒྲས་མ་ཁྱབ་སེལ་བར་བྱེད། །ཅེས་པ་དེས། གཞན་དོན་ཕྱོགས་
ཡང་དག་ལ་མ་ཁྱབ་པའི་སྐྱོན་སེལ་ཚུལ་བསྟན། བསྒྲུབ་བྱར་ཁས་བླངས་ཕྱོགས་མཚན་
ཉིད། །ཅེས་སོགས་དེས། དེ་ལ་མི་སྲིད་པའི་སྐྱོན་སེལ་ཚུལ་བསྟན་པ་ཡིན་པའི་ཕྱིར། ཞེས་
འཆད་པ་ལ། རང་འགྲེལ་ལས། དེ་ཉིད་སློབ་དཔོན་གྱིས། མཚན་ཉིད་ཀྱི་རྣམ་གཅོད་ཀྱི་
སྐབས་སུ་བདག་ཉིད་ཚིག་ཕྲད་ངོ་བོའི་སྒྲ། །མ་བསལ་བ་དང་བཅས་པ་དག །ལྡོག་པ་སེལ་
བར་བྱེད་པ་ཡིན། །ཞེས་གསུངས་པས་ཁྱབ་ཆེས་པ་གཅོད་ཅིང་། འདོད་སྒྲས་མ་ཁྱབ་སེལ་
བར་བྱེད། །ཅེས་པས་མ་ཁྱབ་པ་གཅོད་ལ། བསྒྲུབ་བྱར་ཁས་བླངས་ཕྱོགས་མཚན་ཉིད། །
དེ་རྣམས་ལ་ནི་ཕྱོགས་ཉིད་མེད། །བསལ་བ་གནོད་དང་ལྷག་མ་ལ། །མཚན་ཉིད་འཇུག་པ་
མེད་ཕྱིར་རོ། །ཞེས་མི་སྲིད་གཅོད་པ་ལ་དགོངས་པ་ཡིན་ནོ། །ཞེས་སོགས་གསུངས་སོ། །
འོ་ན། ངོ་བོ་སོགས་ཟུར་ལྔ་པོ་དེས། གཞན་དོན་ཕྱོགས་ཡང་དག་ལ། སྐྱོན་གསུམ་
གཅོད་ཚུལ་ཇི་ལྟར་བྱ་སྙམ་ན། བཤད་པར་བྱ་སྟེ། སྤྱིར་ངོ་བོའི་དོན་སོགས་ཆོས་ལྔ་ཚང་བ་
དེས། གཞན་དོན་ཕྱོགས་ཡང་དག་ལ་མ་ཁྱབ་ཁྱབ་ཆེས་མི་སྲིད་པའི་སྐྱོན་གསུམ་ཆར་
གཅོད་ནུས་ཏེ། དེའི་མཚན་ཉིད་ཡིན་པའི་ཕྱིར། འོན་ཀྱང་ཟུར་ལྔའི་ནང་ཚན་སོ་སོས་སྐྱོན་
གཅོད་ཚུལ་ཡོད་དེ། ངོ་བོ་སོགས་ཟུར་བཞིས་གཞན་དོན་ཕྱོགས་ཡང་དག་ལ་ཁྱབ་ཆེས་པ་
སེལ། འདོད་པ་ཞེས་པའི་ཟུར་དེས། དེ་ལ་མ་ཁྱབ་པའི་སྐྱོན་སེལ་བར་བྱེད་པ་ཡིན་པའི་
ཕྱིར། དང་པོ་གྲུབ་སྟེ། རིམ་བཞིན། སྐབས་དེའི་ཕྱིར་རྒོལ་གྱི་ངོར་གྲུབ་ཟིན་པ་སོགས་
སྐབས་དེའི་གཞན་དོན་བསྒྲུབ་བྱ་ཡང་དག་མ་ཡིན་པ་རྣམས་དེ་ཡིན་པ་སེལ་བའི་ཕྱིར་
གཉིས་པ་གྲུབ་སྟེ། སྐབས་དེའི་སྒྲུབ་བྱེད་ཀྱི་ཡན་ལག་ཏུ་དངོས་སུ་མ་བརྗོད་ཀྱང༌། སྐབས་
དེའི་སྔ་རྒོལ་རྣམ་དག་གིས་སྐབས་དེའི་བསྒྲུབ་བྱ་ཡང་དག་ཏུ་ཞེ་འདོད་ཀྱིས་འདོད་པ་
239



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སོགས། སྐབས་དེའི་བསྒྲུབ་བྱ་ཡང་དག་ཡིན་པ་རྣམས་དེ་མ་ཡིན་པ་སེལ་བའི་ཕྱིར་རོ། །དེ་
ཡང་ཅུང་ཟད་ཕྱེ་ན། དེའི་ཚིག་ཟུར་གྱི་ངོ་བོ་ཞེས་པ་དེས། གཞན་དོན་ཕྱོགས་ཡང་དག་ལ་
ཁྱབ་ཆེས་པ་སེལ་ཏེ། དེ་ངེས་བཟུང་དངོས་སུ་མ་སྦྱར་བའི་གཞན་ལྡན་རྣམ་གཅོད་ཀྱི་ངག་
ཡིན་པས། སྐབས་དེའི་ཕྱིར་རྒོལ་གྱི་ངོར་གྲུབ་ཟིན་པ་རྣམས། སྐབས་དེའི་གཞན་དོན་
བསྒྲུབ་བྱ་ཡང་དག་ཡིན་པ་སེལ་བའི་ཕྱིར་རོ། །
དེ་བཞིན་དུ་ཁོ་ན་དང་། རང་ཉིད་དང་། མ་བསལ་བ་ཞེས་པའི་ཚིག་རྣམས་ཀྱིས་
ཀྱང་དེ་ལ་ཁྱབ་ཆེས་པ་སེལ་ཏེ། དེ་རྣམས་ངེས་བཟུང་དངོས་སུ་མ་སྦྱར་བའི་གཞན་ལྡན་
རྣམ་གཅོད་ཀྱི་ངག་ཡིན་པས། རིམ་བཞིན་སྐབས་དེའི་སྒྲུབ་བྱེད་དུ་བཀོད་བཞིན་པ་དང་།
སྐབས་དེའི་རྒོལ་བས་ཁས་མ་བླངས་པ་དང་། སྐབས་དེའི་ཕྱི་རྒོལ་གྱི་ཚད་མའི་བསལ་བ་
ཞུགས་པ་རྣམས་སྐབས་དེའི་གཞན་དོན་བསྒྲུབ་བྱ་ཡང་དག་ཡིན་པ་སེལ་བའི་ཕྱིར་རོ། །
དེའི་ཚིག་ཟུར་གྱི་འདོད་པ་ཞེས་པ་དེས། དེ་ལ་མ་ཁྱབ་པའི་སྐྱོན་སེལ་ཏེ། དེ་ངེས་བཟུང་
དངོས་སུ་མ་སྦྱར་བའི་མི་ལྡན་རྣམ་གཅོད་ཀྱི་ངག་ཡིན་པས། སྐབས་དེའི་སྔར་རྒོལ་རྣམ་
དག་གིས་སྐབས་དེའི་བསྒྲུབ་བྱ་ཡང་དག་ཏུ་འདོད་པ་དེ་ཡིན་ན་སྐབས་དེའི་གཞན་དོན་
བསྒྲུབ་བྱ་ཡང་དག་ཡིན་པས་ཁྱབ་པ་བསྟན་པའི་ཕྱིར་རོ། །ཞེས་འཆད་པ་ལ། དེས་ན་ཆོས་
ཀྱི་གྲགས་པའི་རྣམ་གཞག་བདེ་བ་བོར་ནས། རང་ཉིད་ཀྱིས་མི་དགོས་པ་བློས་བརྟགས་
ནས་སྦྱོར་བ་འདི་ནི་འཁྲུལ་བར་འགྱུར་ལ། ཅུང་ཟད་མ་འཁྲུལ་དུ་ཟིན་ཀྱང་མཁས་པ་
རྣམས་ལ་མ་གྲགས་པས་མི་བདེ་སྟེ། ཀླ་ཀློའི་སྐད་ཀྱིས་སྒྲ་འཆད་པ་བཞིན་ནོ། །ཞེས་སོ། །
གཉིས་པ་སྐབས་དོན་དབྱེ་བ་སོ་སོར་བཤད་པ་ལ། མ་ཁྱབ་པའི་སྐྱོན། ཁྱབ་ཆེས་
པའི་སྐྱོན། མི་སྲིད་པའི་སྐྱོན་གསུམ་མོ། །དང་པོ་ལ་མཚན་ཉིད་དང་དབྱེ་བ་གཉིས། དང་
པོ་ནི། ཁྱོད་ཆོས་དེའི་མཚན་ཉིད་དུ་བཀོད་པ་གང་ཞིག །ཆོས་དེ་ཡིན་ན་ཁྱོད་ཡིན་པས་མ་
ཁྱབ་པའི་ཆ་ནས་ཁྱོད་ཆོས་དེ་ལས་ཁྱབ་ཆུང་བ་དེ། ཁྱོད་ཆོས་དེ་ལ་མ་ཁྱབ་པའི་མཚན་ཉིད་
24O



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
ཀྱི་སྐྱོན་གྱི་མཚན་ཉིད་ཡིན་ལ། དཔེར་ན། ལྐོག་ཤལ་ཁྲ་བོ། བ་གླང་གི་མཚན་ཉིད་དུ་
བཀོད་པ་ལྟ་བུ་སྟེ། རང་འགྲེལ་ལས། དེ་ལྟ་བུའི་སྐྱོན་ཅན་གསུམ་པོ་ལའང་མཚན་ཉིད་
དང་དབྱེ་བ་གཉིས་ལས། མ་ཁྱབ་པའི་མཚན་ཉིད་ནི། མཚན་ཉིད་གང་ཞིག །མཚན་
གཞིའི་ཕྱོགས་གཅིག་ལ་མ་གྲུབ་པའོ། །དབྱེ་ན་དངོས་པོ་ལ་དཔེར་བརྗོད་ན། བ་གླང་གི་
མཚན་ཉིད་ནོག་ལྐོག་ཤལ་ཁྲ་བོ་བཀོད་པ་འམ། ཞེས་སོགས་སོ། །
གཉིས་པ་ལའང་གཉིས་ལས་མཚན་ཉིད་ནི། ཁྱོད་ཆོས་དེའི་མཚན་ཉིད་དུ་བཀོད་པ་
གང་ཞིག །ཁྱོད་ཡིན་ན། ཆོས་དེ་ཡིན་པས་མ་ཁྱབ་པའི་ཆ་ནས་ཁྱོད་ཆོས་དེ་ལས་ཁྱབ་ཆེ་
བ་དེ། ཁྱོད་ཆོས་དེ་ལ་ཁྱབ་ཆེས་པའི་མཚན་ཉིད་ཀྱི་སྐྱོན་གྱི་མཚན་ཉིད་ཡིན་ལ། དཔེར་ན་
དོན་བྱེད་ནུས་པ། བུམ་པའི་མཚན་ཉིད་དུ་བཀོད་པ་ལྟ་བུ་སྟེ། རང་འགྲེལ་ལས། ཁྱབ་ཆེས་
པའི་མཚན་ཉིད་ནི་མཚན་ཉིད་གང་ཞིག་མཚན་གཞི་ལ་ཁྱབ་ཅིང་མཚོན་འདོད་མེད་པར་
ཞུགས་པའོ། །ཞེས་སོགས་སོ། །
གསུམ་པ་མི་སྲིད་པ་ལ་མཚན་ཉིད་དང་དབྱེ་བ་གཉིས། དང་པོ་ནི། ཆོས་དེའི་མཚན་
ཉིད་དུ་བཀོད་པ་གང་ཞིག །ཆོས་དེའི་མཚོན་འདོད་ལ་ཇི་ལྟར་དགོད་བྱ་ལྟར་མ་གྲུབ་པ་དེ།
ཆོས་དེ་ལ་མི་སྲིད་པའི་མཚན་ཉིད་ཀྱི་སྐྱོན་གྱི་མཚན་ཉིད་ཡིན་ལ། གཉིས་པ་དབྱེ་ན། རང་
ལྡོག་མ་གྲུབ་ནས་མི་སྲིད་པ་དང་། རང་ལྡོག་གྲུབ་ཀྱང་མཚོན་འདོད་ལ་མ་གྲུབ་པའོ། །དང་
པོ་ནི། སྤྱིར་མཚན་ཉིད་མ་ཡིན་པ་ཞིག །ཆོས་དེ་དང་དེའི་མཚན་ཉིད་དུ་བཀོད་པ་སྟེ།
དཔེར་ན། བ་ལང་བ་ལང་གི་མཚན་ཉིད་དུ་བཀོད་པའམ། རྟ་བ་ལང་གི་མཚན་ཉིད་དུ་
བཀོད་པ་ལྟ་བུའོ། །དེ་ལྟར་ཡང་རང་འགྲེལ་ལས། མི་སྲིད་པའི་མཚན་ཉིད་ནི་མཚན་ཉིད་
གང་ཞིག་མཚོན་འདོད་པ་ཇི་ལྟར་དགོད་བྱ་ལྟར་མ་གྲུབ་པའོ། །དེ་ལའང་གཉིས་ཏེ་རང་
ལྡོག་མ་གྲུབ་ནས་མི་སྲིད་པ་དང་། རང་ལྡོག་གྲུབ་ཀྱང་མཚོན་འདོད་ལ་མ་གྲུབ་པའོ། །ཞེས་
སོགས་སོ། །གཉིས་པ་རང་ལྡོག་གྲུབ་ཀྱང་མཚོན་འདོད་ལ་མི་སྲིད་པ་ནི། སྤྱིར་མཚན་ཉིད་
གང་ཞིག་མཚོན་དེ་ལྟར་ཡང་རང་འགྲེལ་བཀོད་པའམ། རྟ་བ་ལང་བཀོད་པ་སྟེ།
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
ཡིན་ཀྱང༌། ཆོས་དེའི་མཚན་ཉིད་དུ་བཀོད་ནས་མཚོན་མི་ནུས་པ་ཞིག་ལ་འཇོག་ལ། དེ་ལ་
ཡང་གསུམ། ངོ་བོ་ཐ་དད་ནས་མི་སྲིད་པ། རང་ལྡོག་ཐ་དད་མེད་ནས་མི་སྲིད་པ། དོན་
ལྡོག་ཐ་དད་མེད་ནས་མི་སྲིད་པའོ། །དང་པོ་དེ་ལའང༌། རྫས་ཐ་དད་ནས་མི་སྲིད་པ་དང་
ལྡོག་པ་ཐ་དད་ནས་མི་སྲིད་པ་གཉིས། དང་པོ་ནི། རྟ་མཚན་གཞི། བ་ལང་ཡིན་པར་མཚོན།
ནོག་ལྐོག་ཤལ་དང་ལྡན་པ་ཞེས་བཀོད་པའི་ཚེ་ན། ནོག་ལྐོག་ཤལ་དང་ལྡན་པ་དེ། རྟ་བ་
ལང་དུ་མཚོན་པའི་མཚན་ཉིད་རྣམ་དག་མ་ཡིན་ཏེ། མཚན་ཉིད་ནོག་ལྐོག་ཤལ་དེ། མཚན་
གཞི་རྟ་ལ་རྫས་ཐ་དད་པའི་ཆ་ནས་མི་སྲིད་པའི་ཕྱིར་རོ། །གཉིས་པ་ནི། སྐད་ཅིག་མ་བྱས་
པའི་མཚན་ཉིད་དུ་བཀོད་པ་ལྟ་བུ་སྟེ། བྱས་པ་དང་མི་རྟག་པ་གཉིས་ལྡོག་པ་ཐ་དད་ལས་
ལྡོག་པའི་ལྡོག་པ་ཐ་དད་ཡིན་པའི་ཆ་ནས། མི་རྟག་པའི་མཚན་ཉིད་དུ་གཞག་པ་དེ། བྱས་
པའི་མཚན་ཉིད་དུ་མི་སྲིད་པའི་ཕྱིར་རོ། །དེ་ལྟར་ཡང་། རང་འགྲེལ་ལས། གཉིས་པ་རང་
ལྡོག་གྲུབ་ཀྱང་མཚོན་འདོད་ལ་མི་སྲིད་པ་ལ་གསུམ་སྟེ། ངོ་བོ་ཐ་དད་ནས་མི་སྲིད་པ། རང་
ལྡོག་ཐ་དད་མེད་ནས་མི་སྲིད་པ། དོན་ལྡོག་ཐ་དད་མེད་ནས་མི་སྲིད་པའོ། །ཞེས་སོགས་
ནས། དེས་ན་རྟ་ལ་ལྐོག་ཤལ་མཚན་གཞི་ལ་མི་སྲིད་ལ། བྱས་པ་ལ་སྐད་ཅིག་གཉིས་པར་
མི་སྡོད་པ་མཚོན་བྱ་ལ་མི་སྲིད་པ་ཡིན་ནོ། །ཞེས་པའི་བར་རོ། །
གཉིས་པ་རང་ལྡོག་ཐ་དད་མེད་ནས་མི་སྲིད་པ་ནི། ནོག་ལྐོག་ཤལ་དང་ལྡན་པ་
མཚན་གཞི། བ་ལང་ཡིན་པར་མཚོན། ནོག་ལྐོག་ཤལ་དང་ལྡན་པ་ཡིན་པ་ཞེས་བཀོད་པའི་
ཚེ་ན། མཚན་ཉིད་ནོག་ལྐོག་ཤལ་དང་ལྡན་པ་དེ། མཚན་གཞི་ནོག་ལྐོག་ཤལ་དང་ལྡན་པ།
བ་ལང་དུ་མཚོན་པའི་མཚན་ཉིད་སྐྱོན་མེད་མ་ཡིན་ཏེ། དེའི་ཚེ་གཞི་མཚོན་གཉིས་པོ་དེ་
རང་ལྡོག་གཅིག་ཡིན་པས། རང་གིས་རང་ཉིད་བ་ལང་དུ་མཚོན་མི་ནུས་པའི་ཕྱིར་རོ། །དེ་
ལྟར་ཡང་རང་འགྲེལ་ལས། གཉིས་པ་རང་ལྡོག་ཐ་དད་མེད་ནས་མི་སྲིད་པ་ནི། གཞི་ལྡོག་
མཚན་ཉིད་དུ་བཀོད་པ་སྟེ། དངོས་པོ་ལ་དཔེར་བརྗོད་ན་ལྐོག་ཤལ་བ་ལང་དུ་མཚོན་པ་ལ་
242



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ། །
ལྐོག་ཤལ་བཀོད་པ་ལྟ་བུ་དང་། ཞེས་སོགས་སོ། །གསུམ་པ་དོན་ལྡོག་ཐ་དད་མེད་ནས་མི་
སྲིད་པ་ནི། བ་ལང་མཚན་གཞི། བ་ལང་ཡིན་པར་མཚོན། ནོག་ལྐོག་ཤལ་དང་ལྡན་པ་ཡིན་
པ་ཞེས་བཀོད་པའི་ཚེ་ན། ནོག་ལྐོག་ཤལ་དང་ལྡན་པ་དེ། བ་ལང་བ་ལང་དུ་མཚོན་པའི་
མཚན་ཉིད་སྐྱོན་མེད་མ་ཡིན་པ་ལྟ་བུ་སྟེ། དེ་སྐབས་ཀྱི་མཚན་མཚོན་གཉིས་པོ་དེ་དོན་ལྡོག་
གཅིག་ཡིན་པའི་གནད་ཀྱིས། བ་ལང་བ་ལང་དུ་མཚོན་པ་ལ་མཚན་ཉིད་གཞན་མི་དགོས་
པའི་ཕྱིར་ཏེ། བ་ལང་གི་བརྡ་འབྱོར་བ་ཉིད་ཀྱིས། བ་ལང་བ་ལང་དུ་གོ་ནུས་པའི་ཕྱིར་རོ། །
དེ་ལྟར་ཡང་རང་འགྲེལ་ལས། གསུམ་པ་དོན་ལྡོག་ཐ་དད་མེད་ནས་མི་སྲིད་པ་ནི། རང་གི་
མཚོན་བྱ་གཞིར་བྱས་པ་ལ་མཚན་ཉིད་བཀོད་པ་སྟེ། དེ་ལའང་གཉིས་ལས་དངོས་པོ་ལ་
དཔེར་བརྗོད་ན་བ་ལང་ཉིད་བ་ལང་དུ་མཚོན་པ་ལ་ལྐོག་ཤལ་བཀོད་པ་ལྟ་བུ་དང༌། ཞེས་
སོགས་སོ། ། །
གསུམ་པ་རྩོད་པ་སྤང་བ་ལ་ཁོ་ན་རེ། ཁྱོད་ཀྱི་མཚན་ཉིད་ཀྱི་སྐྱོན་གསུམ་པོ་འདི་མི་
འཐད་དེ། མཚན་གཞི་བཀོད་པ་ལ་བརྩི་ན། ནོག་ལྐོག་ཤལ་ཁྲ་བོ་བ་ལང་གི་མཚན་ཉིད་དུ་
བཀོད་ཀྱང་མ་ཁྱབ་པའི་སྐྱོན་དུ་མི་འགྱུར་ལ། མཚན་གཞི་མ་བཀོད་པ་ལ་བརྩི་ན། ཁྱེད་
རང་གི་རང་ལྡོག་གྲུབ་ཀྱང་མི་སྲིད་པའི་སྐྱོན་ཕལ་ཆེར་མཚན་གཞི་བཀོད་པ་ལ་བརྩི་བ་
འགལ་བའི་ཕྱིར། དང་པོ་གྲུབ་སྟེ། ནོག་ལྐོག་ཤལ་ཁྲ་བོ་དེ་དཀར་ཟལ་གྱི་སྟེང་དུ་བཀོད་ན་
སྐྱོན་མེད་ཡིན་ཞིང་། ནག་སྒུར་གྱི་སྟེང་དུ་བཀོད་ན་མི་སྲིད་པའི་སྐྱོན་ཡིན་པའི་ཕྱིར་ཞེ་ན།
སྤྱིར་མཚན་ཉིད་འཇོག་པ་མཚན་གཞི་ལ་ངེས་པར་ལྟོས་དགོས་པ་མ་ཡིན་ཏེ། མཚན་གཞི་
མ་བཀོད་ཀྱང་། ནོག་ལྐོག་ཤལ་དང་ལྡན་པ་བ་ལང་གི་མཚན་ཉིད་དང་། དོན་བྱེད་ནུས་པ་
དངོས་པོའི་མཚན་ཉིད་སྐྱོན་མེད་ཡིན་པའི་ཕྱིར་རོ། །འོན་ཀྱང་མཚོན་སྦྱོར་གྱི་མཚན་ཉིད་
ཀྱི་སྐྱོན་རྣམས་ནི། མཚན་གཞི་བཀོད་པ་ལ་རག་ལས་ཏེ། ནོག་ལྐོག་ཤལ་དང་ལྡན་པ། བ་
ལང་གི་མཚན་ཉིད་ཡིན་ཀྱང་། དེ་རྟ་བ་ལང་དུ་མཚོན་པའི་མཚན་ཉིད་མ་ཡིན་ནོ་ཞེས་
243



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
བཤད་ཟིན་པའི་ཕྱིར་རོ། །དཔེར་ན་དུ་བ་མེའི་འབྲས་བུ་ཡིན་ཡང་། དུ་བ་དེ་དུ་ལྡན་ལའི་
སྟེང་དུ་མེ་ཡོད་པར་བསྒྲུབ་པའི་རྟགས་ཡང་དག་ཡིན་གྱི། ཆུ་ཀླུང་གི་སྟེང་དུ་མ་ཡིན་པ་
བཞིན་ནོ། །དེས་ན་དངོས་ལན་ནི་དཀར་ཟལ་མཚན་གཞི་བ་ལང་ཡིན་པར་མཚོན། ནོག་
ལྐོག་ཤལ་ཁྲ་བོ་ཡིན་པ་ཞེས་བཀོད་པའི་ཚེ། ནོག་ལྐོག་ཤལ་ཁྲ་བོ་དེ་བ་ལང་གི་མཚན་ཉིད་
མ་ཡིན་ཏེ། དེའི་ཚེ་དེས་དེ་ལ་མ་ཁྱབ་པའི་ཕྱིར་རོ། །ཞེས་འཆད་པ་ལ། མཚན་གཞི་བཀོད་
དང་མ་བཀོད་ཅེས། །རྩོད་པ་དང་པོས་འདིར་མི་གནོད། །ཞེས་དང་། རང་འགྲེལ་ལས།
སྐྱོན་ཐམས་ཅད་བཀོད་པ་ལ་བརྩིའོ། །འོ་ན་བ་ལང་གི་མཚན་ཉིད་ལྐོག་ཤལ་ཁྲ་བོ་བཀོད་
ན་མ་ཁྱབ་པར་མི་འགྱུར་རམ་ཞེ་ན། མ་ཡིན་ཏེ་དཀར་ཟལ་མཚན་གཞིར་འཇོག་ལ། འོན་
ཀྱང་དཀར་ཟལ་ལ་བ་ལང་ཁྲ་བོའི་ཐ་སྙད་དུ་མཚོན་ན་བདེན་ཡང་། བ་ལང་ཙམ་དུ་མཚོན་
པའི་ཚེ་མ་ཁྱབ་པ་ཡིན་ནོ་ཞེས་སོགས་སོ། ། ་
ཡང་ཁོ་ན་རེ། མཚན་ཉིད་ནོག་ལྐོག་ཤལ་དང་ལྡན་པ་མི་སྲིད་པའི་གཞིར། མཚོན་བྱ་
བ་ལང་ཁེགས་སམ་མི་ཁེགས། མི་ཁེགས་ན། བ་ལང་ལ་ནོག་ལྐོག་ཤལ་དང་ལྡན་པས་མ་
ཁྱབ་པར་ཐལ། ནོག་ལྐོག་ཤལ་དང་མི་ལྡན་པ་ལ་བ་ལང་དང་ལྡན་པ་ཞིག་སྲིད་པའི་ཕྱིར།
གལ་ཏེ་ཁེགས་ན། ནོག་ལྐོག་ཤལ་དང་ལྡན་པ་ལ་བ་ལང་མི་སྲིད་པར་ཐལ། དེ་ལ་ནོག་
ལྐོག་ཤལ་མི་སྲིད་པའི་ཕྱིར་ཏེ། ནོག་ལ་ནོག་དང་ལྐོག་ཤལ་ལ་ལྐོག་ཤལ་ཐུག་མེད་མི་སྲིད་
པའི་ཕྱིར་སྙམ་ན། མཚན་ཉིད་མི་སྲིད་པའི་གཞི་ལ་མཚོན་བྱ་ཁེགས་ཀྱང་སྐྱོན་མེད་དེ།
ནོག་ལྐོག་ཤལ་དང་ལྡན་པ་ལ་ནོག་དང་ལྐོག་ཤལ་གཉིས་པ་དང་གསུམ་པ་སོགས་མེད་
ཀྱང་། རང་ཉིད་ནོག་ལྐོག་ཤལ་དང་ལྡན་པ་ཡིན་པའི་ཕྱིར། དཔེར་ན། ཡལ་ག་ལོ་འདབ་
དང་ལྡན་པ་ལ། ཡལ་གའི་ཡལ་ག་དང་། ལོ་མའི་ལོ་མ་སོགས་ཐུག་མེད་མེད་ཀྱང་། རང་
ཉིད་ཡལ་ག་ལོ་འདབ་དང་ལྡན་པ་ཡིན་པས་ཤིང་དུ་གྲུབ་པ་བཞིན་ནོ། །ཞེས་འཆད་པ་ལ།
མཚན་ཉིད་མི་སྲིད་པ་ཡི་གཞིར། །མཚོན་བྱ་ཁེགས་དང་མི་ཁེགས་ཞེས། །རྩོད་པ་གཉིས་
244



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པོ། །
པས་འདིར་མི་གནོད། །ཞེས་སོགས་རྩ་འགྲེལ་བྱུང་ངོ༌། །དེས་ན་དེང་སང་བོ་དོང་ཕྱོགས་
ལས་རྣམ་རྒྱལ་བའི་རྗེས་འབྲང་འགའ་ཞིག །གཞི་གྲུབ་ན་ཁྱོད་ཁྱོད་ཡིན་པས་ཁྱབ་པ་ཁས་
བླངས་ཏེ། དངོས་པོའི་མཚན་ཉིད་དངོས་པོའི་མཚན་ཉིད་དུ་ཁས་ལེན་པ་ནི། བབ་ཅོལ་ཁོ་
ན་ཡིན་ཏེ། སྤྱིར་གང་དང་གང་གི་མཚན་ཉིད་ཡིན་པ་དེ་ལ། མ་ཁྱབ་ཁྱབ་ཆེས་མི་སྲིད་པའི་
སྐྱོན་གསུམ་དང་བྲལ་བ་ཅིག་དགོས་པ། རིགས་པའི་གཞུང་ལུགས་སྤྱི་ལུགས་ཡིན་ཞིང་།
ཁྱད་པར་ཁྱོད་རང་གི་རིགས་སྣང་ལས་ཀྱང་། མཚན་ཉིད་ཀྱི་སྐྱོན་དེ་ལ་མ་ཁྱབ་ཁྱབ་ཆེས་
མི་སྲིད་པའི་སྐྱོན་གསུམ་དུ་བསྡུས་ནས་བཤད་པ་དང་འགལ་བའི་ཕྱིར་རོ། ། ་
གཉིས་པ་མཚོན་བྱ་ལ། དགག་གཞག་སྤང་གསུམ་ལས་དང་པོ་ལ། ཕྱོགས་སྔ་
བརྗོད། དེ་དགག་པའོ། །དང་པོ་ནི། ཆ་གཙང་ལ་སོགས་པའི་མཁས་པ་ཁ་ཅིག །དངོས་པོ་
གཞིར་བཅས་ཀྱི་མཚན་མཚོན་རྫས་གཅིག་ཡིན་ཏེ། མཚན་མཚོན་གཉིས་ལ་བདག་གཅིག་
གི་འབྲེལ་བ་གྲུབ་པའི་ཕྱིར། ཡང་མཚོན་བྱའི་མཚན་ཉིད་དམ་མཚན་གཞི་འཇོག་པའི་ཚུལ་
ཡོད་དེ། བརྟགས་ཡོད་ཆོས་གསུམ་ཚང་བའམ། རྒྱུ་མཚན་ཅན་གྱི་སྒྲ་བློ་མ་འཁྲུལ་བས་
ཞེན་རུང་གི་ཐ་སྙད་དེ་དེའི་མཚན་གཞིར་འདོད་པའི་ཕྱིར་ཞེས་པའི་ཕྱོགས་སྔ་འཆད་པ་ལ།
ཁ་ཅིག་མཚན་མཚོན་རྫས་གཅིག་ཟེར། །ཐ་སྙད་མཚོན་བྱའི་མཚན་གཞིར་འདོད། །
ཅེས་སོ། །གཉིས་པ་དེ་དགག་པ་ལ། མཚན་མཚོན་རྫ་ས་གཅིག་དགག་པ་དང་། ཐ་སྙད་
མཚོན་བྱའི་མཚན་གཞིར་འཇོག་པ་དགག་པའོ། །དང་པོ་ལ། དབང་ཤེས་རྟོག་བཅས་སུ་
ཐལ་བ། རྟོགས་དོན་སྒྲུབ་ཏུ་ཐལ་བ། མཚོན་བྱ་རྫས་ཡོད་དུ་ཐལ་བ་དང་གསུམ་མོ། །དང་
པོ་ནི། མཚན་ཉིད་ནོག་ལྐོག་ཤལ་མཐོང་བའི་དབང་ཤེས་ཆོས་ཅན། ཁྱོད་རྟོག་བཅས་ཡིན་
པར་ཐལ། ཁྱོད་ནོག་ལྐོག་ཤལ་གྱི་དོན་དང་བ་ལང་གི་མིང་སྤྱི་གཉིས་བསྲེས་ནས་འཛིན་
པའི་བློ་ཡིན་པའི་ཕྱིར་ཏེ། ཁྱོད་ནོག་ལྐོག་ཤལ་འཛིན་པའི་དབང་བློ་གང་ཞིག །དེ་དང་
མཚོན་བྱ་བ་གླང་གཉིས་པོ་རྫས་གཅིག་ཡིན་ལ། མཚོན་བྱ་བ་ལང་དེ་ཡང་། བ་ལང་གི་མིང་
245



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དྲུག་པ།
སྤྱིའི་ཁྱད་པར་དུ་བྱས་པའི་ཐ་སྙད་ལ་འཇོག་པ་འཐད་པའི་ཕྱིར། རྟགས་ཕྱི་མ་དངོས། ཞེས་
འཆད་པ་ལ། མཚོན་བྱ་མིང་གིས་ཁྱད་པར་དུ། །བྱས་ཕྱིར་མཚན་ཉིད་མཐོང་བ་ཡི། །དབང་
ཤེས་རྟོག་བཅས་ཉིད་འགྱུར་ཞིང་། །ཞེས་སོ། །གཉིས་པ་ནི། ནོག་ལྐོག་ཤལ་དང་ལྡན་པ་
ཆོས་ཅན། ཁྱོད་དཀར་ཟལ་བ་ལང་དུ་སྒྲུབ་པའི་དོན་སྒྲུབ་ཀྱི་རྟགས་ཡང་དག་ཡིན་པར་
ཐལ། ཁྱོད་དཀར་ཟལ་གྱི་སྟེང་དུ་བ་ལང་གི་ཐ་སྙད་སྒྲུབ་པའི་རྟགས་ཡང་དག་ཡིན་པ་གང་
ཞིག །བ་ལང་གི་ཐ་སྙད་དེ། ནོག་ལྐོག་ཤལ་དང་རྫས་གཅིག་ཡིན་པའི་ཕྱིར་རོ། །རྟགས་ཕྱི་
མ་དངོས། ཞེས་འཆད་པ་ལ། རྩ་བར་དོན་སྒྲུབ་ཅེས་དང་འགྲེལ་པར། རྫས་གཅིག་ན་དོན་
སྒྲུབ་ཏུ་འགྱུར་གྱི་ཐ་སྙད་སྒྲུབ་ཏུའང་མི་འཐད་དེ། བྱས་པས་མི་རྟག་པ་སྒྲུབ་པ་བཞིན་ནོ། །
ཞེས་སོ། །འདིར། བྱས་པས་མི་རྟག་པར་སྒྲུབ་པ་བཞིན་ནོ་ཞེས་བྱས་པ་སྒྲ་མི་རྟག་པར་
བསྒྲུབ་པའི་དོན་སྒྲུབ་ཀྱི་རྟགས་ཡང་དག་ཏུ་བཤད་པ་ཇི་ལྟར་ཡིན་སྙམ་ན། ཁོ་བོས་བཤད་
པར་བྱ་སྟེ། བྱས་པ་སྒྲ་མི་རྟག་པར་བསྒྲུབ་པའི་དོན་སྒྲུབ་ཀྱི་རྟགས་ཡང་དག་ཀྱང་ཡིན་ཏེ།
བྱས་པ་སྒྲའི་སྟེང་དུ་སྐད་ཅིག་མ་སྒྲུབ་པའི་རྟག་ཡང་དག་ཡིན་པའི་ཕྱིར། བྱས་པ་སྒྲ་མི་རྟག་
པར་བསྒྲུབ་པའི་ཐ་སྙད་སྒྲུབ་ཀྱི་རྟགས་ཡང་དག་ཀྱང་ཡིན་ཏེ། བྱས་པ་སྒྲའི་སྟེང་དུ་མི་རྟག་
པའི་ཐ་སྙད་སྒྲུབ་པའི་རྟགས་ཡང་དག་ཡིན་པའི་ཕྱིར། འོན་ཀྱང་བྱས་པས་སྒྲའི་སྟེང་དུ་མི་
རྟག་པའི་ཐ་སྙད་བསྒྲུབ་པའི་ཆ་ནས། བྱས་པ་སྒྲ་མི་རྟག་པར་བསྒྲུབ་པའི་དོན་སྒྲུབ་ཀྱི་
རྟགས་ཡང་དག་ཏུ་འཇོག་པ་ནི་མ་ཡིན་ཏེ། མི་རྟག་པའི་ཐ་སྙད་དེ། སྐད་གཅིག་མ་དང་
རྫ་ས་ཅིག་མ་ཡིན་པའི་ཕྱིར་རོ། །
དེས་ན་གཞུང་འདིས་ནི། མཚན་མཚོན་རྫས་གཅིག་པ་ཙམ་ལ་སྐྱོན་དེ་བསྟན་པ་མ་
ཡིན་ཏེ། རློམ་ཚོད་ཀྱི་མཚན་མཚོན་རྫས་གཅིག་པ་མང་དག་གཅིག་རང་ལུགས་ལ་ཡང་
ཁས་ལེན་པའི་ཕྱིར་རོ། །དེས་ན་ཕྱོགས་སྔ་མས་ནོག་ལྐོག་ཤལ་དང་ལྡན་པ་དང་། བ་ལང་
རྫས་གཅིག་ཏུ་ཁས་བླངས་ཞིང་། མཚོན་བྱ་བ་ལང་ངོས་འཛིན་པའི་ཚེ། བ་ལང་གི་ཐ་སྙད་



རིགས་གཏེར་དཀའ་འགྲེལ་སྙིང་པོ་གསལ་བྱེད་ལས་མཚན་ཉིད་བརྟག་པའི་རབ་བྱེད་བརྒྱད་པའི་རྣམ་པར་བཤད་པ།
དེ་ལ་ངོས་བཟུང་བ་ལ་ཁས་བླངས་ནང་འགལ་བསྟན་པ་མ་རིག་པར། ཕར་སྐྱོན་གང་
གཏང་བ་དེ་རང་ལ་འཁོར་བ་དང༌། དེ་འཁོར་གྱི་དོགས་ནས་འགལ་སྤྱོང་མཛད་པ་དག་འོ་
རྒྱལ་བར་སྣང་བས། ངལ་སྟེགས་འདི་ལ་ངལ་གསོ་མཛད་ན་ལེགས་སོ། །གསུམ་པ་ནི།
མཚོན་བྱ་བ་ལང་གི་ཐ་སྙད་ཆོས་ཅན། ཁྱོད་རྫས་ཡོད་ཡིན་པར་ཐལ། ཁྱོད་རྫས་ཡོད་ཀྱི་
ནོག་ལྐོག་ཤལ་དང་ལྡན་པ་དང་རྫས་གཅིག་ཡིན་པའི་ཕྱིར། རྟགས་དངོས། འདོད་མི་ནུས་ཏེ།
ཁྱོད་བཏགས་ཡོད་དུ་ཁས་བླངས་པའི་ཕྱིར་ཏེ། བཏགས་ཡོད་ཆོས་གསུམ་ཚང་བར་ཁས་
བླངས་པའི་ཕྱིར། ཞེས་འཆད་པ་ལ། རྫས་ཡོད་དག་ཏུ་འགྱུར། ཞེས་དང་འགྲེལ་པར།
བཏགས་ཡོད་དུ་མི་འགྱུར་ཏེ། རྫས་ཡོད་དང་རྫས་གཅིག་པའི་ཕྱིར་རོ་ཞེས་པའོ། །
འཇམ་མགོན་ས་སྐྱ་པཎྜི་ཏའི། །བྱིན་རླབས་སྙིང་ལ་ཞུགས་དེ་ནས། །རྣམ་དཔྱོད་བློ་
མིག་གསལ་བ་ཅན། །ཀླུ་སྒྲུབ་ཁོ་བོའི་ལེགས་བཤད་ཡིན། །ཡི་གེའི་རིག་བྱེད་བཟང་
ལྡན་པ། །འཇམ་པའི་རྡོ་རྗེ་བདག་གིས་བྲིས། །བློ་གསལ་རྣམ་དཔྱོད་མིག་བྱེ་ནས། །
ལེགས་བཤད་གཟུགས་མཛེས་མཐོང་བར་ཤོག །དགེ་ལེགས་འཕེལ། བཀྲ་ཤིས་སོ། །ཚེ་
རིང་བྱབས་དཀར་སྐྱེད་ཚལ་ན། །བློ་གསལ་འདབ་ལྡན་ངང་མོའི་བུ། །རྐང་འཐུང་འོ་མའི་
མཚོ་ལ་རོལ། །སོར་མོའི་འདབ་ཤོག་འཕུར་ཞིང་ལྡེམ། །ལུས་སེམས་བདེ་བའི་བཀྲ་
ཤིས་ལ། །ཉིན་མཚན་འདའ་བ་དལ་འབྱོར་ལུས། །དོན་ཡོད་ཡིན་ནོ་གྲོགས་པོ་དག །འདི་
ལ་བརྩོན་པའི་དགེ་ལེགས་ཤོག །
247



མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
--
རྩོམ་པ་པོ། མང་ཐོས་ཀླུ་སྒྲུབ་རྒྱ་མཚོ།
རྩོམ་སྒྲིག་འགན་འཁུར་བ། བསོད་ནམས་ཚེ་བརྟན།
མདུན་ཤོག་བཟོ་སྐྲུན་པ། པད་རྡོ།
དཔེ་སྒྲིག ་ སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
དཔེ་སྐྲུན། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
དཔེ་སྐྲུན་ཁང་ས་གནས། ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
བརྒྱུད་འཚོང་། རྒྱལ་ཡོངས་ཞིན་ཧྭ་དཔེ་ཁང་། །
170mm x 230mm
སླར་ཤོག་
སྤར་གཞི། 2016 ལོའི་ཟླ་12པར་ཐེངས་དང་པོ་བསྒྲིགས།
སྤར་ཐེངས། 2016 ལོའི་ཟླ་12པར་ཐེངས་དང་པོ་སྤར།
སྤར་གྲངས། 1-2000
དཔེ་རྟགས། ISBN 978-7-80589-860-5
དཔེ་རིན། ། སྒོར། 462
-
དེབ་ཚད། །
-
འགན་
--
--
231
-
སྤར་གཞི་སྒེར་བདག་ཡིན་པས་འདྲ་བཅོས་སླར་འདེབས་མི་ཆོག་



图书在版编目(CIP)数据
芒堆·鲁珠嘉措文集:全11册:藏文/芒堆·鲁珠
嘉措著,拉萨,西藏藏文古籍出版社, 2016.11
ISBN 978-7-80589-858-2
1.0 …I. 1 …II. 0藏学一文集一藏语
N. OK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11册)
作者 芒堆·鲁珠嘉措
责任编辑 索朗次日
封面设计 巴多
编 四川藏文古籍保护编务院
版 西藏藏文古籍出版社
址 拉萨市色拉南路 邮编 850010
刷四川嘉创印务有限责任公司
经销全国新华书店
开 本 170mm x 230mm
张 231
版次 2016年12月第1版第1次印刷
印 数 1-2000
标准书号ISBN 978-7-80589-858-2
定 价 462.00 (1-11册)
封主出社印笠井印版印
版权所有翻印必究



责任编辑 索朗次回
封面设计,巴多
ISBN 978-7-80589-858-2
19 1787805898582)
定价:462.00元(1-11册)
