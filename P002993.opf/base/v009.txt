ང༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7719
13CN7729
ImageGroup:
ISBN:
LCCN:
n/a
n/a
Title:
གཅན་རོང་བསྟན་འཛིན་གྱི་གསུང་རྩོམ།
gcan rong bstan izin gyi gsung risom/
Lo-he-supplied
Author:
to-be-supplied
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



:
: 3 ད་ཤ་ཀ { དེ་
་ ག ༡ :༠༢ ཀ ༡ | ༢ ། ༢:: ག་ས་ཅན་རིག་བཅུ་
1:| : : 51: 1:། 2 1:|: : 1:ལ། ། 7 1:
ལྟ་
༡༣༡༽ 21:
:
ཀས། ། 1 : 1:|:
རྣཡོདཡིག་དཔེར་
བཏོ
དད 1:|ད།
༡
|
།
ht2
be
STMPS
4]
i
༄༅། །ཚར་པ་ནཱལེནྡའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་དགུ་པ།།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



ཁ+Z
གངས་ཅན་རིག་བཅུད་ ༡
STMPS
༄༅། །ཚར་པ་ནཱ་ལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་དགུ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



བཀའ་འདྲི་ཞུ་ཡུལ།
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར།
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁཾ་ཐར་འཇམ་བློ།
འགན་འཛིན་གཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སང་ས་རྒྱས་བསྟན་འཛིན།
ཟླ་བ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ།
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ། །
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགསརྣམས་མ་ལུས་ཉེར་བསལ་ཏེ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



དཀར་ཆག
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། ......
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། ...…....
ས
•དབབ་བབ་
226



༄༅། །སྡོམ་གསུམ་ཁ་སྐོང་གི་རྣམ་བཤད་ལེགས་པར་
བཤད་པ་ནོར་བུའི་ཕྲེང་བ་ཞེས་བྱ་བ་
བཞུགས་སོ། །
དཔྱོད་ལྡན་བློ་གསལ་དག་གི་རྣམ་དཔྱོད་ཀྱི་བསྟི་གནས་མཛོད་ཅིག
རབ་དཀར་བྱམས་པའི་ལྷག་བསམ་འོད་ཀྱི་རྩེན། །རབ་ཟབ་བློ་གྲོས་དཀྱིལ་འཁོར་
ཆ་ཤས་རྫོགས། །རབ་མང་རྣམ་བཀྲ་གདུལ་བྱའི་ཀུ་མུད་གཉེན། །རབ་འབྱམས་རྒྱལ་བའི་
བསྟན་འཛིན་བླ་མ་རྒྱལ། །མེས་པོ་གོས་སེར་མིག་གསུམ་ལ་སོགས་པའི། །ཡན་ལག་
མཆོག་གི་ཀུ་མུད་ཟུམ་བྱེད་ཅིང་། །བློ་ལྡན་བསེ་རུ་གསུང་སྐྱེས་རྣམ་དཔྱོད་ཀྱི། །པད་ཚལ་
བཞད་མཛད་ཐུབ་དབང་ཉིན་བྱེད་རྒྱལ། །ཐུབ་དབང་བསྟན་པའི་སྙིང་པོ་བདུད་བརྩིའི་
བཅུད། །ལུགས་གཉིས་ཨུཏྤལ་ཀུ་མུད་ཟེའུ་འབྲུ་ལས། །གང་གི་མཁྱེན་བརྩེ་ཉི་ཟླའི་འོད་
བརྒྱ་ཡིས། །བསྐྲུན་མཛད་རྒྱལ་ཚབ་བྱམས་པ་འཇམ་དབྱངས་རྒྱལ། །སོ་གཉིས་གནས་ཀྱི་
ཉེ་དབང་སེམས་དཔས་བསྐོར། །བདག་མེད་དབང་མོར་ཞལ་སྦྱོར་བདེ་བས་བརྒྱན། །
བསྐྱེད་རྫོགས་གདམས་པའི་སྤྱན་སྟོང་རྣམ་པར་བཀྲ། །ཚིག་མདའི་དབང་པོ་རྡོ་རྗེ་འཆང་
དབང་རྒྱལ། །བྱང་ཕྱོགས་གངས་རིའི་སྤོ་ལ་གནས་ཀྱང་འཕགས་ཡུལ་གསུམ་རྩེན་མཁས་
པའི་རྒྱན། །རྒྱ་བོད་མཁས་པའི་འགྲོ་ཚོགས་སྐྱོང་ཡང་ཕས་རྒོལ་མེ་ཏོག་མདའ་ཅན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བསྲེགས། །ཟབ་དོན་ཨུ་མའི་དཔལ་ལ་རོལ་ཡང་འཆད་རྩོད་གངྒཱའི་རྒྱུན་ལ་གནས། །ས་
སྐྱའི་དབང་ཕྱུག་ཀུན་གྱིས་བསྔགས་ཀྱང་ཁོ་བོའི་སྐྱབས་གཅིག་པཎ་ཆེན་རྒྱལ། །མདོ་རྒྱུད་
ནགས་རིའི་སྨན་ལྗོངས་རྒྱུ་ཡང་དཔལ་ལྡན་ས་སྐྱའི་གངས་རིའི་སྤོར། །ངུར་སྨྲིག་གོས་ཀྱིས་
ལྷབ་ལྷུབ་གཡོ་ཡང་རྣམ་དཔྱོད་རལ་པའི་ཁུར་གྱིས་བརྗིད། །ལུང་རིགས་ང་རོས་རྒོལ་མང་
འཇོམས་ཀྱང་བྱམས་པའི་སྤྱན་ཟུར་ཀུན་ལ་གཡོ། །བསོད་ནམས་སེང་ཆེན་ལུས་སྟོབས་
ལྡན་ཡང་མཁྱེན་པའི་འདབ་རྫོགས་གོ་རམས་རྒྱལ། །བསྟན་པའི་དག་བྱེད་སྡོམ་གསུམ་ཆུ་
གཏེར་ཆེ། །ཁ་སྐོང་རྫོགས་བྱེད་ཛཱ་ཧུའི་བུ་མོའི་རྒྱུན། །རབ་མཛེས་མདངས་གསལ་ནོར་
བུའི་ཕྲེང་བ་སྤེལ། །མཁས་པའི་འདུན་སར་མཛེས་པའི་རྒྱན་དུ་ལོངས། །
དེ་ལྟར་མཆོད་པར་བརྗོད་པ་དང༌། རྩོམ་པར་དམ་བཅའ་བ་སྔོན་དུ་བཏང་ནས།
སྡོམ་གསུམ་རབ་དབྱེའི་ཁ་སྐོང་གཞི་ལམ་འབྲས་གསུམ་གསལ་བྱེད་འོད་ཀྱི་སྣང་བའི་རྣམ་
བཤད་ནོར་བུའི་ཕྲེང་བ་རྩོམ་པར་བཞེད་དེ། དེ་ཡང་ཇི་ལྟར་འཆད་ན། སྤྱིར་གཞུང་འཆད་
ཐབས་ཀྱི་ཡན་ལག་དུ་མ་ཞིག་སྣང་ན་ཡང་འདིར་བདག་ཉིད་ཆེན་པོ་ས་པཎ་གྱིས། དེ་ལ་
སྒྲའི་བསྟན་བཅོས་ལས་སེང་གེའི་ལྟ་སྟངས་ཀྱིས་ཁྱད་པར་གྱི་གཞི་བསླང་། སྦལ་པའི་
འཕར་བས་སྐབས་དོན་སོ་སོར་འབྱེད། རུས་སྦལ་གྱི་འགྲོས་ཀྱིས་གཞུང་དོན་ཞིབ་ཏུ་འཆད་
ཅེས་འབྱུང་བས་གཞུང་ལུགས་རྒྱ་ཆེ་ཞིང་དཀའ་བ་རྣམས་བཤད་པར་བྱའོ། ། །
ཞེས་གདམས་པའི་མན་ངག་ལྟར་བཤད་ན་གསུམ་སྟེ། སེང་གེའི་ལྟ་སྟངས་ཀྱིས་
ཁྱད་གཞི་བླངས་ཏེ་བསྡུས་དོན་གྱི་ཁོག་ཕུབ། སྦལ་པའི་འཕར་བས་སྐབས་དོན་སོ་སོར་ཕྱེ་
སྟེ་དཀྱུས་ཀྱི་ས་བཅད། རུས་སྦལ་གྱི་འགྲོས་ཀྱིས་གཞུང་དོན་ཞིབ་ཏུ་དཔྱད་དེ་ཚིག་གི་འབྲུ་
གཉེར་བའོ། །དེ་ལྟར་གསུམ་པོ་སོ་སོར་བཤད་ན་མངས་པས་འཇིགས་ཏེ། བསྡུས་དོན་ས་
བཅད་དང༌། ཚིག་འབྲུ་གཉེར་བའི་ཞར་ལ་དཀའ་གནད་ལ་དོགས་པ་དཔྱད། སྤྱི་དོན་གྱི་
ཁོག་ཕུབ་པ་ཅུང་ཟད་རེ་འབྱུང་བས། འདི་གསུམ་ཕྱོགས་གཅིག་ཏུ་སྙིང་པོར་དྲིལ་ནས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
འཆད་པར་བྱེད་དོ། །དེ་ཡང་ཐོག་མར་བསྡུས་དོན་གྱི་ས་བཅད་ནི། བདག་ཉིད་ཆེན་པོས།
དོན་འདུས་ཚིག་གསལ་བརྗོད་པ་བདེ། །ངག་ཉུང་ཚིག་སྙོམས་གཟུང་བ་སླ། །བསྡུས་དོན་
ཉིད་ཀྱིས་གཞུང་གོ་བ། །དེ་འདྲ་གང་གིས་ཤེས་དེ་མཁས། །ཞེས་བཤད་པ་ལྟར། བརྗོད་
བྱའི་དོན་འདུས་པ། རྗོད་བྱེད་ཀྱི་ཚིག་གསལ་བ། ངག་ནས་བརྗོད་བདེ་བ། ངག་གི་བྱེད་པ་
ཉུང་བ། སྡེབ་སྦྱོར་གྱི་ཚིག་སྙོམས་པ། ས་བཅད་ཙམ་གྱིས་གཞུང་དོན་གསལ་ལེར་གོ་ནུས་
པའི་མན་ངག་དྲུག་དང་ལྡན་པ་སྟེ། མདོར་ན་འཆད་པ་པོས་འཆད་སླ། ཉན་པ་པོས་
གཟུང་སླ། གཉིས་ཀའི་རྣ་བར་སྙན་པའི་སྒོ་ནས་བརྗོད་བྱའི་དོན་འཁྲུལ་པ་མེད་པ་ཞིག་
རྩོམ་ཤེས་ན། རྩོམ་པ་པོ་མཁས་པའི་གྲངས་སུ་འགྲོ་ཞིང་བསྟན་པ་ལ་ཕན་པ་ཡིན་གྱི། དེ་
ལྟར་མིན་ན་བསྟན་བཅོས་རྣམ་དག་ཆུད་ཟོས་པ་དང་། གདུལ་བྱའི་ཡིད་ལ་རེ་བ་བསླུ་བ་
བྱེད་པས་བཏང་སྙོམས་སུ་བག་ཡོད་པར་བྱས་ན་མཛེས། དེ་བས་ན་མཁས་པའི་མན་ངག་
དང་ལྡན་པའི་སྒོ་ནས་བསྟན་བཅོས་འདི་འཆད་པ་ལ་གསུམ། རྩོམ་ལ་འཇུག་པ་ཀླད་ཀྱི་
དོན། བརྩམ་བྱ་གཞུང་གི་དོན། བརྩམས་པ་མཐར་ཕྱིར་མཇུག་གི་དོན་ནོ། །
དང་པོ་ལ་གསུམ། མཚན་དོན། འགྱུར་ཕྱག །བརྩམ་པར་དམ་བཅའ་བའོ། །དང་
པོ་ནི། གང་བཤད་པར་བྱ་བའི་བསྟན་བཅོས་འདིའི་མཚན་ལ། སྡོམ་པ་གསུམ་གྱི་རབ་ཏུ་
དབྱེ་བའི་ཁ་སྐོང་གཞི་ལམ་འབྲས་གསུམ་གསལ་བར་བྱེད་པའི་ལེགས་བཤད་འོད་ཀྱི་སྣང་
བ་ཞེས་བྱ་སྟེ། བདག་ཉིད་ཆེན་པོ་ས་སྐྱ་པཎྜི་ཏས་མཛད་པའི་སྡོམ་པ་གསུམ་གྱི་རབ་ཏུ་དབྱེ་
བའི་འཕྲོ་ཁ་སྐོང་བར་བྱེད་པ་དང་། ཁ་སྐོང་བའི་ཚུལ་ཡང་གཞི་ལམ་འབྲས་གསུམ་ལ་
འཁྲུལ་མ་འཁྲུལ་གྱི་རྣམ་གཞག་ཕྱིན་ཅི་མ་ལོག་པར་གསལ་བར་བྱེད་པའི་སྒོ་ནས་ལེགས་
བཤད་ཀྱི་འོད་ཀྱི་སྣང་བ་ཕྱོགས་བཅུར་སྤྲོས་ཏེ། བདག་ཉིད་ཆེན་པོ་ས་པཎ་ཆོས་དབྱིངས་
སུ་གཤེགས་ནས་བསྟན་བཅོས་འདི་མ་བརྩམ་བར་གྱི་ཆོས་མིན་གྱི་མུན་པ་སེལ་བར་མཛད་
པའི་ཕྱིར་རོ། །འོ་ན་སྡོམ་གསུམ་རབ་དབྱེ་དེ་རྩོམ་པ་ཡོངས་སུ་རྫོགས་པའི་བསྟན་བཅོས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མིན་པར་ཐལ། ཁྱོད་ཀྱི་བསྟན་བཅོས་འདི་བརྩམས་ཏེ་དེ་ཉིད་ཀྱི་ཁ་སྐོང་དགོས་པའི་ཕྱིར་
སྙམ་ན། མ་ཁྱབ་སྟེ། བསྟན་བཅོས་སྡོམ་གསུམ་རབ་དབྱེས། ཆོས་མིན་གྱི་མུན་པ་བཅོམ་
པའི་རྗེས་སུ། སླར་ཡང་ཆོས་མིན་གྱི་མུན་པ་ཅུང་ཟད་འཐིབས་པ་རྣམས། བསྟན་བཅོས་
འདིའི་འོད་སྣང་བས་བཅོམ་སྟེ། སྔར་གྱི་སྣང་བའི་འཕྲོ་མཐུད་པ་ལ་ཁ་སྐོང་ཞེས་ཞུ་བ་ཙམ་
ཡིན་པའི་ཕྱིར་རོ། །
གཉིས་པ་ལ་གཉིས། འགྱུར་ཕྱག་མཚུངས་པའི་མཆོད་བརྗོད་བཤད། བརྗོད་བྱ་
དང་མཐུན་པའི་མཆོད་བརྗོད་བཤད་པའོ། །དང་པོ་ནི། ཕྱག་འཚལ་ལོ། །ཡུལ་གང་ལ་ན།
སྡོམ་གསུམ་སྟེར་བའི་རྩ་རྒྱུད་ཀྱི་རྗེ་བཙུན་བླ་མ་ཐུགས་རྗེ་ཆེན་པོ་དང་ལྡན་པ་རྣམས་དང་།
ལྷག་པའི་ལྷ་མགོན་པོ་འཇམ་པའི་དབྱངས་ལའོ། །ཚུལ་ཇི་ལྟར་ན་སྒོ་གསུམ་གུས་པས་སོ། །
འདི་ལ་འགྱུར་ཕྱག་དང་མཚུངས་པའི་མཆོད་བརྗོད་ཅེས་བྱ་སྟེ། ལོ་ཙཱ་བ་རྣམས་ཀྱི་བསྟན་
བཅོས་སྡུད་པའི་ཚེ་ལྷག་པའི་ལྷ་ཇི་ལྟར་འོས་པ་ལ་ཕྱག་འཚལ་བ་དང་མཚུངས་པའི་
ཕྱིར་རོ། །གཉིས་པ་ནི། གུས་པས་བཏུད་དོ་ཞེས་པ་བཤད་པའི་གཞིར་བྱས། སུ་ཞིག་གིས་
ཤེ་ན། མཁས་པའི་དབང་པོ་གོ་བོ་རམས་འབྱམས་པ་བདག་གིས་སོ། །ཡུལ་གང་ལ་ན།
གཞི་ལམ་འབྲས་གསུམ་གྱི་ཡོན་ཏན་དབྱེར་མེད་དུ་ཚང་བའི་བདེ་གཤེགས་སྙིང་པོ་དེ་ལའོ། །
འོ་ན་གཞི་ལམ་འབྲས་བུ་ནི་གང་། དེ་སྙིང་པོ་ལ་དབྱེར་མེད་དུ་ཇི་ལྟར་ཚང་སྙམ་ན། ཡོན་
ཏན་དང་རང་བཞིན་ལྷུན་གྲུབ་ཏུ་གཞིར་གནས་པའི་ཆོས་དབྱིངས་ནི་གཞི་ཡིན་ལ། དེའི་
སྟེང་གི་སྒྲིབ་པའི་དྲི་མ་སེལ་བར་བྱེད་པའི་ཐབས་ནི་ལམ་ཡིན་ཞིང་། སྦྱངས་པས་གནས་
གྱུར་པའི་བྲལ་བ་དང་རྣམ་པར་སྨིན་པའི་ཐོབ་བྱ་ནི་འབྲས་བུའོ། །ཚང་བའི་ཚུལ་ནི། སྙིང་
པོ་ལ་དེ་གསུམ་དབྱེར་མེད་དུ་ཚང་སྟེ། གཞི་ངོའི་སྒོ་ནས་དང་། ལམ་ས་བོན་གྱི་ཚུལ་གྱིས་
དང༌། འབྲས་བུ་ནུས་མཐུའི་ཚུལ་གྱིས་ཚང་བའི་ཕྱིར་རོ། །ཡང་ན་སྙིང་པོ་དེ་གསུམ་དང་
དབྱེར་མེད་ཡིན་པས་ཚང་བ་སྟེ། སྙིང་པོ་དེ་གསུམ་ལས་གཞན་མ་ཡིན་པའི་ཕྱིར་རོ། །ཡང་
ད་



བསs
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ན་སྙིང་པོ་དེ། གནས་སྐབས་དེ་གསུམ་དང་དབྱེར་མེད་པས་ཚང་བ་སྟེ། སྙིང་པོ་དེ་གཞི་
ལམ་འབྲས་གསུམ་གྱི་གནས་སྐབས་སུ། བཟང་ངན་གང་དུ་ཡང་འགྱུར་བ་མེད་པའི་
ཕྱིར་རོ། །མདོར་ན། གནས་གྱུར་བྲལ་དང་རྣམ་པར་སྨིན་པའི་འབྲས། །དབྱེར་མེད་སྙིང་པོ་
དེ་ལ་ཕྱག་འཚལ་ནས། །ཞེས་པ་མཐའི་གསལ་བྱེད་དུ་སྦྱར་ཏེ། དེ་ལྟ་བུའི་འབྲས་བུ་དང་
དབྱེར་མེད་པའི་སྙིང་པོ་ལ་ཕྱག་འཚལ། སྒྲིབ་པའི་དྲི་མ་སེལ་བར་བྱེད་པའི་ལམ་དང་
དབྱེར་མེད་པའི་སྙིང་པོ་ལ་ཕྱག་འཚལ། ཞེས་སོགས་གསུམ་ཆར་ལ་སྦྱར་རོ། །ཚུལ་ཇི་ལྟར་
ན་སྒོ་གསུམ་གུས་པས་སོ། །འདི་ལ་བརྗོད་བྱ་དང་མཐུན་པའི་མཆོད་བརྗོད་ཅེས་བྱ་སྟེ།
གཞི་ལམ་འབྲས་གསུམ་པོ་དེ་བསྟན་བཅོས་འདི་ཡི་བརྗོད་བྱ་གང་ཞིག །དེ་གསུམ་གྱི་ཡོན་
ཏན་བརྗོད་པའི་སྒོ་ནས་དེ་གསུམ་དང་དབྱེར་མེད་པའི་སྙིང་པོ་ལ་ཕྱག་འཚལ་བ་ཡིན་པའི་
ཕྱིར་རོ། །
གསུམ་པ་རྩོམ་པར་དམ་བཅའ་བ་ནི། དེ་ལྟར་ཕྱག་འཚལ་ནས་ཅི་བྱེད་ན། བསྟན་
བཅོས་འདི་བརྩམ་པར་བྱེད་ཅེས་པ་སྟེ། འདི་ལ་དྲུག །བཤད་བྱ་གང་བཤད་པ། རྒྱུ་གང་ལ་
བརྟེན་ནས་བཤད་པ། ཡུལ་གང་ལ་བཤད་པ། ཀུན་སློང་གང་གིས་བཤད་པ། དུས་ནམ་གྱི་
ཚེ་བཤད་པ། དེ་ལྟར་བཤད་པའི་དགོས་པའོ། །དང་པོ་ནི། གཞི་ལམ་འབྲས་གསུམ་
གསལ་བྱེད་འོད་ཀྱི་སྣང་བ་ཞེས་བྱ་བའི་བསྟན་བཅོས་འདི་བཤད་དོ། །གཉིས་པ་ནི། རང་
བཟོ་མ་ཡིན་པར་རྒྱལ་བའི་བཀའ་དང་རྒྱ་བོད་ཀྱི་ཚད་ལྡན་གྱི་གཞུང་ལུགས་དང་། འཁྲུལ་
པ་ཟད་པའི་རྗེ་བཙུན་ས་སྐྱ་པ་ཡབ་སྲས་བརྒྱུད་པ་དང་བཅས་པའི་མན་ངག་ལ་བརྟེན་
ནས་སོ། །གསུམ་པ་ནི། བློ་གཟུ་བོར་གནས་པ་སོགས་སྣོད་ལྡན་གྱི་འདུལ་བྱ་གཞན་
ལའོ། །བཞི་པ་ནི། བསྟན་པ་དང་འགྲོ་བ་ལ་ཕན་པའི་ཕྱིར་དུ་བརྩེ་བས་ཀུན་ནས་བླངས་
པའི་ལྷག་བསམ་གྱིས་སོ། །ལྔ་པ་ནི། བདག་ཅག་གི་སྟོན་པ་མྱ་ངན་ལས་འདས་ནས་ལོ་
སུམ་སྟོང་དྲུག་བརྒྱ་དང་དགུ་འདས་པའི་བཅུ་པ་དང་། བདག་ཉིད་ཆེན་པོ་ས་པཎ་ཆོས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དབྱིངས་སུ་གཤེགས་ནས་ལོ་ཉིས་བརྒྱ་དང་ཉེར་བདུན་འདས་པའི་ཉེར་བརྒྱད་པ། བསྟན་
བཅོས་རྩོམ་པ་པོ་ཀུན་མཁྱེན་ཆེན་པོ་ལོ་ལྔ་བཅུར་ཕེབས་པ་ས་ཕོ་ཁྱི་ལ་ཆོས་ལོག་སུན་
འབྱིན་གྱི་བསྟན་བཅོས་འདི་བརྩམས། དྲུག་པ་དགོས་པ་ནི། འདི་ལྟ་བུའི་བསྟན་བཅོས་
རྩོམ་པ་ནི། བསྟན་འཛིན་གྱི་སྐྱེས་བུ་ཆེན་པོའི་ལས་སུ་བགྱི་བའི་གཙོ་བོ་མཆོག་ཏུ་གྱུར་པ་
ཡིན་པས་དགོས་པ་ཆེན་པོ་བཞི་དང་ལྡན་ཏེ། རང་ཉིད་བསྟན་འཛིན་ཆེན་པོར་མཚོན་པའི་
དགོས་པ། བདག་ཉིད་ཆེན་པོའི་ཞལ་གདམས་བཀའ་བཞིན་དུ་བསྒྲུབས་པས་བདག་ཉིད་
ཆེན་པོ་ས་པཎ་གྱི་དགོངས་པ་ཡོངས་སུ་རྫོགས་པའི་དགོས་པ། ལོག་སྨྲ་ཚར་བཅད་ནས་
སྐལ་ལྡན་རྗེས་སུ་འཛིན་པའི་དགོས་པ། བསྟན་པ་ཡུན་རིང་དུ་དག་པར་གནས་ནས་འགྲོ་
ལ་བདེ་སྐྱིད་འབྱུང་བའི་དགོས་པ་ཡོད་པའི་ཕྱིར་རོ། །རྟགས་དང་པོ་གྲུབ་སྟེ། བོད་གངས་
ཅན་དུ། སྟོན་པ་འདས་ནས་ལོ་སུམ་སྟོང་བརྒྱ་པའི་སྐབས་སུ་རིན་ཆེན་བཟང་པོས་ཆོས་
ལོག་སུན་འབྱིན་གྱི་བསྟན་བཅོས་བརྩམས་ཏེ་བསྟན་འཛིན་ཆེན་པོར་གྱུར། གསུམ་སྟོང་
ཉིས་བརྒྱ་པའི་སྐབས་སུ་འགོས་ལོ་ཙཱ་བ་ལྷ་བཙས་ཀྱིས་སྔགས་ལོག་སུན་འབྱིན་གྱི་བསྟན་
བཅོས་ཆེན་པོ་བརྩམས་ཏེ་བསྟན་འཛིན་ཆེན་པོར་གྱུར། སུམ་སྟོང་སུམ་བརྒྱ་པའི་སྐབས་སུ་
བདག་ཉིད་ཆེན་པོས་སྡོམ་གསུམ་རབ་དབྱེས་ཆོས་དང་ཆོས་མིན་རྣམ་པར་དབྱེ་བ་ལས་
བསྟན་པ་དག་པར་གནས་པ་དེ་བཞིན་དུ། གསུམ་སྟོང་དྲུག་བརྒྱ་པའི་སྐབས་སུ་ཀུན་
མཁྱེན་ཆེན་པོས་བསྟན་བཅོས་འདི་བརྩམས་པ་ལས་བསྟན་པ་དག་པར་གནས་པའི་ནུས་
པ་ཐོབ་པའི་ཕྱིར་རོ། །རྟགས་གཉིས་པ་གྲུབ་སྟེ། བདག་ཉིད་ཆེན་པོས་རབ་དབྱེ་ལས། ད་
དུང་འཁྲུལ་པའི་རྣམ་གཞག་ནི། །སྐྱོན་ཅན་དཔག་མེད་སྣང་ན་ཡང་། །གཞུང་མང་དོགས་
པས་རེ་ཞིག་བཞག །གལ་ཏེ་ལུང་དང་རིགས་པའི་གནས། ཤེས་པའི་བློ་ལྡན་རྣམས་
ཀྱིས་དེ། །ལེགས་པར་དཔྱོད་ལ་དགག་སྒྲུབ་གྱིས། །ཞེས་དང་། སངས་རྒྱས་བསྟན་དང་
ཕྲད་དཀའ་ཞིང་། །དལ་བ་འབྱོར་པ་རྙེད་དཀའ་བས། །མཁས་པ་རྣམས་ཀྱིས་ལེགས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རྟོགས་ལ། །གཟུ་བོར་གནས་པའི་བློ་ཡིས་དཔྱོད། །ཅེས་རབ་དབྱེས་མ་བཀག་པའི་བསྟན་
པའི་གནད་བཅོས་པའི་ཆོས་ལོག་ཕྲ་རགས་རྣམས་ཕྱིས་ཀྱི་མཁས་པ་རྣམས་ཀྱིས་ཁོག་ཅིག་
ཅེས་གདམས་པའི་སྙིང་པོ། མཁས་རློམ་གཞན་སུས་ཀྱང་སྤོབས་པར་མ་ནུས་ཀྱིས་མཁས་
པ་ཁྱོད་ཀྱིས་ལེགས་པར་བསྒྲུབས་པའི་ཕྱིར་རོ། ། །
གཉིས་པ་གཞུང་དོན་ལ་གཉིས། དོན་གསུམ་ངོས་བཟུང་སྟེ་ལུས་ཀྱི་རྣམ་གཞག་
བཤད། ལུང་དང་རིགས་པས་དཔྱད་དེ་ཡན་ལག་རྒྱས་པར་བཤད་པའོ། །དང་པོ་ལ་
གསུམ། སྦྱང་གཞི་གཞི་ཡི་ངོས་འཛིན་བཤད། སྦྱོང་བྱེད་ལམ་གྱི་ངོས་འཛིན་བཤད། སྦྱང་
འབྲས་འབྲས་བུའི་ངོས་འཛིན་བཤད་པའོ། །དང་པོ་ནི། འོ་ན་ཁྱོད་གཞི་ལམ་འབྲས་
གསུམ་གསལ་བྱེད་ཀྱི་བསྟན་བཅོས་རྩོམ་པ་ཡིན་ན། གཞི་ལམ་འབྲས་གསུམ་པོ་དེ་ཇི་ལྟ་
བུ་ཞེ་ན། དང་པོ་གཞི་ངོས་བཟུང་བ་ནི། ཤེལ་དང་ཆོས་མཚུངས་པའི་སེམས་བདེན་པས་
སྟོང་པའི་གསལ་སྟོང་ཟུང་འཇུག་གི་དབྱིངས་ཉིད་ཆོས་ཅན། འཁོར་འདས་ཀུན་གྱི་གཞི་
ཡིན་ཏེ། འཁོར་འདས་གཉིས་པོ་དེ་ཁྱོད་ཐབས་ཀྱིས་ཟིན་པ་དང་མ་ཟིན་པའི་བྱེ་བྲག་ལས་
འབྱུང་བའི་ཕྱིར་རོ། །འོ་ན་ཤེལ་དང་ཇི་ལྟར་ཆོས་མཚུངས་ན། གཉིས་སྣང་གི་དྲི་མ་རང་
བཞིན་གྱིས་དག་པའི་སྒོ་ནས་འོད་གསལ་བའི་སེམས་ཆོས་ཅན། ཤེལ་དཀར་གྱི་ཁམས་
དང་ཆོས་མཚུངས་ཏེ། རང་ངོས་ནས་གཟུང་འཛིན་གྱི་སྔོ་སེར་དུ་མ་གྲུབ་ཀྱང་། བག་ཆགས་
ཀྱི་ཚོན་སྔོ་སེར་གྱིས་ཁ་བསྒྱུར་པ་ལས། གནས་སྐབས་དེ་དང་དེར་གཟུང་འཛིན་གྱི་སྔོ་སེར་
སོགས་དུ་མར་སྣང་བའི་གསལ་ཆ་ཡིན་པའི་ཕྱིར། འདིར་ཤེལ་དང་ཆོས་མཚུངས་པ་ནི།
ཡུལ་གྱིས་ཁ་མ་བསྒྱུར་བའི་སེམས་གསལ་རིག་ཉིད་ཡིན་གྱི། གཞི་བདེ་གཤེགས་སྙིང་པོ་
ནི་མ་ཡིན་ཏེ། སེམས་རང་བཞིན་གྱིས་འོད་གསལ་བ་ཞེས་པ་སེམས་བདེན་པས་སྟོང་བའི་
སྟོང་ཉིད་ལ་བཤད་པ་དང༌། གཉིས་སྣང་གི་དྲི་མས་མ་གོས་པའི་སེམས་གསལ་རིག་ལ་
བཤད་པ་གཉིས་ཡོད་པ་ལས། སྐབས་འདིར་ཕྱི་མ་ཡིན་པའི་ཕྱིར་རོ། །ཡང་བདེ་གཤེགས་



ག་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
སྙིང་པོ། ཟུང་འཇུག་གི་ཡེ་ཤེས་ལ་འཆད་ན། བདེ་གཤེགས་སྙིང་པོ་ཉིད་ཤེལ་དང་ཆོས་
མཚུངས་སུ་སྦྱོར་བ་གནད་ཀྱི་དོན་ཡིན་ནོ། །
གཉིས་པ་ལམ་ངོས་གཟུང་བ་ནི། ལྕགས་ཟངས་དངུལ་གསུམ་དང་རིམ་བཞིན་ཆོས་
མཚུངས་པའི་ཉན་ཐོས་རང་རྒྱལ་ཕར་ཕྱིན་ཐེག་པའི་བསླབ་པ་གསུམ་དང་། དེ་གསུམ་རིག་
པ་འཛིན་པའི་དཀྱིལ་འཁོར་དུ་དབང་བསྐུར་བའི་གསེར་བསྒྱུར་གྱི་རྩི་ཡིས། གསང་ཆེན་གྱི་
བསླབ་པའི་གསེར་དུ་བསྒྱུར་བའི་སྔགས་ཀྱི་ཉམས་ལེན་རྣམས་ནི་ཆོས་ཅན། ལམ་གྱི་
མཆོག་ཡིན་ཏེ། གཞི་བདེ་གཤེགས་སྙིང་པོའི་སྟེང་གི་ཉོན་མོངས་གསུམ་གྱི་དྲི་མ་སྦྱོང་བྱེད་
ཡིན་པའི་ཕྱིར་ཏེ། ཉན་རང་གི་བསླབ་པས་ཉོན་མོངས་པའི་ཀུན་ནས་ཉོན་མོངས་པའི་དྲི་མ་
གཙོ་བོར་སྦྱོང་། བྱང་སེམས་ཀྱི་བསླབ་པས་ལས་ཀྱི་ཀུན་ནས་ཉོན་མོངས་པའི་དྲི་མ་སྦྱོང་།
སྔགས་ཀྱི་བསླབ་པས་སྐྱེ་བའི་ཀུན་ནས་ཉོན་མོངས་པའི་དྲི་མ་སྦྱོང་བའི་ཕྱིར་རོ། ། །
གསུམ་པ་འབྲས་བུ་ངོས་གཟུང་བ་ནི། གནས་གྱུར་དག་པ་གཉིས་ལྡན་གྱི་ཆོས་
དབྱིངས་ཀྱི་ནམ་མཁར། སྟོབས་སོགས་བྲལ་འབྲས་ཀྱི་ཡོན་ཏན་སོ་གཉིས་ཀྱི་ཟླ་བ་ཤར་བ་
ལས། རིགས་ཅན་གསུམ་གྱི་གདུལ་བྱ་རང་སེམས་དག་པའི་ཆུ་གཙང་དུ། རྣམ་སྨིན་གྱི་
ཡོན་ཏན་མཚན་དཔེས་བརྒྱན་པའི་གཟུགས་སྐུ་རྣམ་གཉིས་ཀྱི་གཟུགས་བརྙན་འཆར་བ་
འདི་ཡིན་ནོ། །འབྲས་བུའོ་ཞེས་བྱ་སྟེ། སྦྱང་གཞིའི་སྟེང་དུ་སྦྱོང་བྱེད་ལམ་གྱི་དྲི་མ་སྦྱངས་
པའི་ཐོབ་བྱ་མཐར་ཐུག་ཡིན་པའི་ཕྱིར་རོ། །འོ་ན་ཁྱོད་ཀྱིས། གནས་གྱུར་གྱི་དབྱིངས་ནམ་
མཁའ་དང་། སྟོབས་སོགས་བྲལ་འབྲས་ཀྱི་ཡེ་ཤེས་ནམ་མཁའི་ཟླ་བ་དང་། གཟུགས་སྐུ་
རྣམ་གཉིས་ཆུ་ནང་གི་ཟླ་བའི་གཟུགས་བརྙན་དང་དཔེ་དོན་སྦྱར་བ་འདི་མི་འཐད་པར་
ཐལ། རྒྱུད་བླ་མ་ལས། དག་ལས་ཉེ་དང་རིང་རྣམས་ལ། །འཇིག་རྟེན་རྒྱལ་བའི་དཀྱིལ་
འཁོར་དུ། །ཆུ་དང་ནམ་མཁར་ཟླ་གཟུགས་བཞིན། །དེ་མཐོང་བ་ནི་རྣམ་པ་གཉིས། །ཞེས་
པའི་གདུལ་བྱ་ཡིད་དག་པ་ལ་རྒྱལ་བའི་དཀྱིལ་འཁོར་དུ་ལོངས་སྐུའི་སྣང་བ་ཤར་བ་ནི་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ནམ་མཁའི་ཟླ་བ་དང་། རིང་བའི་གདུལ་བྱ་ཉན་རང་སོགས་ཡིད་དག་པ་ལ་སྤྲུལ་སྐུའི་སྣང་
བ་ཤར་བ་ནི་ཆུ་ནང་གི་ཟླ་བའི་གཟུགས་བརྙན་གྱི་དཔེ་དང་སྦྱར་ནས་བཤད་འདུག་པའི་
ཕྱིར་སྙམ་ན། སྐྱོན་མེད་དེ། གཞུང་དེས་དེ་ལྟར་བཤད་པ་བདེན་མོད་ཀྱང་། དེའི་གོང་དེར་
རྒྱུད་བླ་མ་ལས། ཇི་ལྟར་སྤྲིན་མེད་ནམ་མཁའི་གཟུགས། །སྟོན་ཁའི་ཆུ་སྔོན་མཚོར་ནི་
མཐོང་བ་ལྟར། །དེ་བཞིན་རྒྱལ་སྲས་ཚོགས་ཀྱི་ཁྱབ་བདག་གཟུགས། །རྫོགས་སངས་
དཀྱིལ་འཁོར་ནང་དུ་མཐོང་བར་འགྱུར། །ཞེས་དང་། ཐུབ་པའི་བསྟན་པ་རྣམ་གཉིས་ཆུ་ཟླ་
བཞིན། །ཞེས་གཟུགས་སྐུ་གཉིས་ཅར་ཆུ་ཟླའི་གཟུགས་བརྙན་དང་དཔེ་དོན་སྦྱར་བ་ཡང་
ཡོད་པས། ཕྱོགས་གཅིག་ཁོ་ན་ལ་ཞེན་པ་མཁས་པའི་རྣམ་ཐར་མིན་པའི་ཕྱིར་རོ། ། །
གཉིས་པ་ཡན་ལག་རྒྱས་བཤད་ལ། འོ་ན་ཁྱོད་གཞི་ལམ་འབྲས་གསུམ་ལ་འཁྲུལ་
པའི་དྲི་མ་བསལ་བའི་སྒོ་ནས། རབ་དབྱེའི་ཁ་སྐོང་འདི་བརྩམ་པ་ཡིན་ན། འཁྲུལ་པའི་དྲི་
མ་ཇི་ལྟར་བྱུང་ཞིང་། དེ་ཇི་ལྟར་སེལ་བར་བྱེད་སྙམ་ན། འདི་ལ་གསུམ། གཞི་ལ་འཁྲུལ་
པའི་དྲི་མ་བསལ། ལམ་ལ་འཁྲུལ་པའི་དྲི་མ་བསལ། འབྲས་བུ་ལ་འཁྲུལ་པའི་དྲི་མ་
བསལ་བའོ། །དང་པོ་ལའང་གསུམ། ཐུན་མོང་རྣམ་གཞག་སྤྱིར་བསྟན། སོ་སོའི་ལོག་རྟོག་
བྱེ་བྲག་དགག །གནད་ཀྱི་སྙིང་པོ་བསྡུས་ཏེ་བསྟན་པའོ། །དང་པོ་ལ་གཉིས། དངོས་སྨྲའི་
ལུགས་གསུམ་བསྡུས་ཏེ་བསྟན། དབུ་མའི་ལུགས་གཅིག་རྒྱས་པར་བཤད་པའོ། །དང་
པོ་ནི། གཞི་ལ་དངོས་སྨྲ་བ་གསུམ་ལའང་གྲུབ་མཐའི་འདོད་ཚུལ་གྱིས་མི་འདྲ་བ་གསུམ་
ཡོད་དེ། བྱེ་བྲག་སྨྲ་བས། མ་ཆགས་འཕགས་རིགས་དེ་དག་ལས། །ཞེས་པ་ལྟར་ཆོས་གོས་
དང༌། བསོད་སྙོམས་དང་། གནས་མལ་ངན་ངོན་གྱི་ཆོག་ཤེས་པ་དང་། སྤོང་བ་དང་སྒོམ་པ་
ལ་དགའ་བ་སྟེ་བཞིས་བསྡུས་པའི་འདོད་ཆུང་ཆོག་ཤེས་ཀྱི་སེམས་བྱུང་ལ་གཞིར་འདོད་པ་
དང༌། མདོ་སྡེ་པས་རྒྱལ་པོ་སྲས་ལས། མདོ་སྡེ་པ་དག་གིས་རིགས་ནི་སེམས་ཀྱི་ས་བོན་
ནུས་པ་སྟེ། སོ་སོ་སྐྱེ་བོ་དང་སློབ་པའི་གནས་སྐབས་ན་ཡང་ཡོངས་སུ་མ་ཉམས་པའི་ཆོས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཅན་གྱི་ས་བོན་ལ་རིགས་ཞེས་བྱའོ། །ཞེས་པ་ལྟར་ཐོས་སོགས་ཀྱི་བག་ཆགས་ཀྱིས་གསར་
དུ་བཞག་པའི་ཟག་མེད་ཀྱི་ས་བོན་ལ་གཞིར་འདོད་པ་དང་། སེམས་ཙམ་པས་བྱང་ས་ལས།
བྱང་ཆུབ་སེམས་དཔའ་རྣམས་ཀྱི་རིགས་དེ་ནི་ཐོག་མ་མེད་པ་ནས་འོངས་པ་ཆོས་ཉིད་ཀྱིས་
ཐོབ་པ་སྐྱེ་མཆེད་དྲུག་གི་ཁྱད་པར་གང་ཡིན་པ་སྟེ། ཞེས་པ་ལྟར། ཀུན་གཞིའི་སྟེང་དུ་
གསར་དུ་བཞག་པ་མིན་པར་ཆོས་ཀྱིས་ཐོབ་པའི་ཟག་མེད་ས་བོན་གྱི་ཆ། སྐྱེ་མཆེད་དྲུག་གི་
ཁྱད་པར། ཐོས་པའི་བག་ཆགས་སམ། སྒྲིབ་པ་སྤོང་རུང་ཞེས་སོགས་མིང་གི་རྣམ་གྲངས་དུ་
མ་དང་ལྡན་པ་ཞིག་ལ་གཞིར་འདོད་པ་དང་གསུམ་ཡོད་པའི་ཕྱིར་རོ། ། །
འདིར་ཟག་མེད་ཀྱི་ས་བོན་ནི། སེམས་ཀྱི་གསལ་ཆ་ཉིད་ལ། ཟག་མེད་ཀྱི་ཡོན་ཏན་
འབྱུང་བའི་རྒྱུ་བྱེད་པའི་ཆ་ནས་མིང་བཏགས་པ་ཡིན་ལ། སྐྱེ་མཆེད་དྲུག་གི་ཁྱད་པར་ཞེས་
པ་ནི། ཀུན་གཞི་མ་བཞག་པའི་དབང་དུ་བྱས་ན། ནང་གི་སྐྱེ་མཆེད་དྲུག་ཏུ་གཏོགས་པའི་
རྣམ་རིག་གི་སྟེང་གི་གསལ་ཆ་ཉིད། ཟག་མེད་ཀྱི་ས་བོན་ཡིན་ཞེས་པའི་དོན་ཡིན་ལ། ཀུན་
གཞི་རྣམ་པར་བཞག་པ་ན། ཀུན་གཞིའི་སྟེང་གི་གསལ་ཆ་ཉིད། ཟག་མེད་ཀྱི་ས་བོན་དུ་
ཁས་བླངས་པས་ཆོག་པ་ནི་གནད་ཀྱི་དོན་ནོ། །དེ་ལྟར་འདོད་པ་མི་འདྲ་བ་གསུམ་ཡོད་
ཀྱང་། དངོས་སྨྲ་བས་འདོད་པའི་གཞི་དེ་རྣམས་གཞི་མཚན་ཉིད་པ་མ་ཡིན་ཏེ། དེ་དག་
འདུས་བྱས་ཡིན་པའི་ཕྱིར་རོ། །གལ་ཏེ་དངོས་སྨྲ་བས་གསུམ་པོ་དག་ལ་རིགས་སུ་འདོད་
ཀྱང་། གཞིར་མི་འདོད། བྱེ་བྲག་སྨྲ་བས་ཤེས་བྱ་གཞི་ལྔ་ལ་གཞི་དང་། མདོ་སྡེ་པས་རང་སྤྱི་
གཉིས་ལ་གཞི་དང་། སེམས་ཙམ་པས་མཚན་ཉིད་གསུམ་དང་ཁྱད་པར་ཆོས་དབྱིངས་ལ་
གཞིར་འདོད་པའི་ཕྱིར་རོ་སྙམ་ན། སྐྱོན་མེད་དེ། ཐོས་པས་སྒྲོ་འདོགས་བཅད་པའི་གཞི་ནི་
ཤེས་བྱ་གཞི་ལྔ་སོགས་ལ་འདོད་ཀྱང་། སྒོམ་པས་ཉམས་སུ་བླང་བྱའི་གཞི་ལམ་འབྲས་
གསུམ་གྱི་གཞིའི་གཙོ་བོ་ནི། རིགས་ལ་ངེས་པར་གཟུང་དགོས་པ་ཡིན་ཏེ། ལམ་གྱིས་
གནད་དུ་བསྣུན་ཏེ་དྲི་མ་སྦྱངས་པ་ལས། འབྲས་བུར་གནས་འགྱུར་བ་ནི་གཞི་ལམ་འབྲས་
10



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གསུམ་གྱི་གཞིའི་གནད་ཀྱི་སྙིང་པོ་ཡིན་ལ། དེ་ཉིད་རིགས་ལ་ཚང་གི་གཞན་ལ་མ་ཚང་བའི་
ཕྱིར་དང་། སེམས་ཙམ་པས་ཀྱང་། ཆོས་དབྱིངས་ལ་བདེ་གཤེགས་སྙིང་པོར་འདོད་ཀྱང་།།
རིགས་སུ་མི་འདོད་དེ། རིགས་ལ་འདུས་བྱས་དང༌། བདེ་གཤེགས་སྙིང་པོ་ལ་འདུས་མ་
བྱས་ཀྱིས་ཁྱབ་པར་སེམས་ཙམ་པས་འདོད་པའི་ཕྱིར་ཞེས་མཁས་པ་འདིས་བཤད་པའི་
ཕྱིར། དེས་ན་གྲུབ་མཐའ་སྨྲ་བ་བཞི་ཆར་གྱི་ལུགས་ལ། རང་རང་འདོད་པའི་གཞིའི་གཙོ་བོ་
དེ་རིགས་སུ་འདོད་པ་གནད་ཀྱི་དོན་ནོ། ། །
གཉིས་པ་དབུ་མ་པའི་ལུགས་ལ་བཞི། སྲོལ་འབྱེད་གཉིས་ཀྱི་བཞེད་ལུགས་ངོ་ཡིས་
གཟུང་། །ཡོན་ཏན་ལྡོག་པ་སོ་སོར་འཆད་པའི་ཚུལ། །དོན་གྱི་དགོངས་པ་གཅིག་ཏུ་གྲུབ་
པའི་ཚུལ། །དེ་ལྟར་གྲུབ་པའི་མཚན་གྱི་རྣམ་གྲངས་བསྟན་པའོ། །དང་པོ་ནི། སེམས་
གསལ་བ་རྒྱུན་ཆགས་མ་འགགས་པ་མཐའ་བཞིའི་སྤྲོས་པས་སྟོང་པའི་གསལ་སྟོང་ཟུང་
འཇུག་གི་དབྱིངས་འདུས་མ་བྱས་ཆོས་ཅན། ཁྱོད་དབུ་མའི་སྐབས་འདིར་བྱམས་མགོན་
དང་ཀླུ་སྒྲུབ་གཉིས་ཆར་གྱིས་གཞིར་བཞེད་པ་ཡིན་ཏེ། ཐབས་ཀྱིས་ཟིན་པ་དང་མ་ཟིན་
པའི་བྱེ་བྲག་གི་འཁོར་འདས་གཉིས་ཀ་འབྱུང་བའི་གནས་སུ་གྱུར་པའི་ཡུལ་གྱི་གནས་
ལུགས་མཐར་ཐུག་ཡིན་པའི་ཕྱིར་རོ། །དེས་ན་སྐབས་འདིར་གཞི་ལ་མཚན་ཉིད་ཟུར་བཞི་
ལྡན་ཏེ། གསལ་བ་སྤངས་པའི་སྟོང་རྐྱང་དང་། སྟོང་པ་སྤངས་པའི་གསལ་རྐྱང་མ་ཡིན་པར་
གསལ་སྟོང་དབྱེར་མེད་ཀྱི་ཟུང་འཇུག་ཡིན་ཞིང་། ཟུང་འཇུག་གི་གསལ་བ་ལ་ཡང་གསལ་
བ་རྒྱུན་ཆད་མ་ཡིན་པར་རྒྱུན་མི་ཆད་པ་དང༌། སྟོང་པ་ལ་ཡང་མཐའ་གཅིག་གཉིས་ཙམ་
བཀག་པ་མ་ཡིན་པར། མཐའ་བཞི་ཆར་བཀག་པའི་སྟོང་པ་དགོས་པས་གནད་བཞི་
ལྡན་ཏེ། ཟུར་དང་པོས་ཉན་ཐོས་འགོག་པ་ལྟ་བུའི་སྟོང་རྐྱང་དང་། ཟུར་གཉིས་པས་རྣམ་
རིག་པ་འདོད་པའི་བདེན་གྲུབ་ཀྱི་སེམས་གསལ་རྐྱང་དང་། ཟུར་གསུམ་པས་སྒོ་ལྔའི་རྣམ་
ཤེས་ཙམ་དང་ཟུང་དུ་འཇུག་པའི་སྟོང་པ་དང་། ཟུར་བཞི་པས་ཉན་རང་འཕགས་པའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
རྟོགས་བྱའི་གཞི་རྣམས་བཅད་ནས། ཐེག་ཆེན་དབུ་མ་ལུགས་ཀྱི་གཞིའི་གནས་ལུགས་
དཔྱིས་ཕྱིན་པར་ངོས་གཟུང་འདུག་པའི་ཕྱིར་རོ། །གནད་འདི་ཀུན་མཁྱེན་ཉིད་ཀྱི་དགོངས་
པ་སྟེ་ཁོ་བོས་རྟོགས་སོ། །
གཉིས་པ་ལ་གསུམ། རྒྱུད་བླར་ཇི་སྙེད་ལྡོག་པ་བཤད་པའི་ཚུལ། རིགས་ཚོགས་ཇི་
ལྟའི་ལྡོག་པ་བཤད་པའི་ཚུལ། བསྟོད་ཚོགས་ཟུང་འཇུག་ལྡོག་པ་བཤད་པའི་ཚུལ་ལོ། །
དང་པོ་ནི། ཐེག་ཆེན་དབུ་མའི་ལུགས་དེ་ལ་ཡང་བྱམས་མགོན་གྱིས་ཐེག་ཆེན་རྒྱུད་བླ་མར་
གསལ་སྟོང་ཟུང་འཇུག་གི་གསལ་བའི་ལྡོག་པ་ནས་གཙོ་བོར་བཤད་དེ། གཞི་ལམ་འབྲས་
བུའི་ཡོན་ཏན་གྱི་ལྡོག་པ་མ་ལུས་པར་ཚང་བའི་བདེ་གཤེགས་སྙིང་པོ་ནི། རྫོགས་སངས་སྐུ་
ནི་འཕྲོ་ཕྱིར་དང་། །ཞེས་སོགས་སྒྲུབ་བྱེད་གསུམ་གྱིས་འགྲོ་བའི་རྒྱུད་ལ་ཡོད་པར་སྒྲུབ། ངོ་
བོ་རྒྱུ་འབྲས་ལས་ལྡན་འཇུག་པ་དང༌། །ཞེས་སོགས་རྣམ་གཞག་བཅུས་གཏན་ལ་ཕབ།
སངས་རྒྱས་པད་ངན་སྦྲང་རྩི་སྦྲང་མ་ལ། །ཞེས་སོགས་དྲི་མས་སྒྲིབ་ཚུལ་དཔེ་དགུས་བསྟན།
དག་ཐོབ་བྲལ་བ་རང་གཞན་དོན། །ཅེས་སོགས་དང༌། རང་དོན་གཞན་དོན་དོན་དམ་སྐུ་
དང་ནི། །ཞེས་སོགས་དང༌། བརྒྱ་བྱིན་རྔ་སྤྲིན་ཚངས་པ་དང་། །ཞེས་སོགས། དག་པ་
གཉིས་ལྡན་གྱི་བྱང་ཆུབ་དང་། བྲལ་བ་དང་རྣམ་པར་སྨིན་པའི་ཡོན་ཏན་དྲུག་ཅུ་རྩ་གཉིས་
དང༌། རྒྱུན་མི་འཆད་པ་དང་ལྷུན་གྱིས་གྲུབ་པའི་ཕྲིན་ལས་གཉིས་ལ་སོགས་པའི་འབྲས་
བུའི་གནས་ཚུལ་ཁྱད་པར་དུ་བཤད་པ་རྣམས། གཟུང་འཛིན་གྱི་དྲི་མས་གདོད་མ་ནས་མ་
གོས་པའི་དབྱིངས་རིག་དབྱེར་མེད་ཀྱི་ཡེ་ཤེས་འདི་ཉིད་ལ་དགོངས་ནས་བཤད་པ་ཡིན་
པའི་ཕྱིར་ཏེ། འདི་ཉིར་གློ་བུར་གྱི་དྲི་མའི་སྦུབས་ན་ཡོད་པའི་ཚུལ་ཁམས་ལེར་སྒྲུབ་བྱེད་
གསུམ་དང་རྣམ་གཞག་བཅུ་དང་དཔེ་དགུས་གཏན་ལ་ཕབ་སྟེ། བྱང་ཆུབ་ཡོན་ཏན་ཕྲིན་
ལས་ཀྱི་ལེའུ་གསུམ་དུ་དེ་ཉིད་གློ་བུར་གྱི་དྲི་མ་ལས་གྲོལ་ནས་མངོན་དུ་གྱུར་པའི་ཚུལ་
བཤད་པ་ཡིན་པའི་ཕྱིར། དེ་ལྟར་སྒྲུབ་བྱེད་གསུམ་དང་རྣམ་གཞག་བཅུ་དང་དཔེ་དགུས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཏན་ལ་ཕབ་པ་སོགས། དྲི་མས་མ་གོས་པའི་སེམས་གསལ་བའི་ལྡོག་པ་ནས་དེ་དག་
བཤད་པར་ཇི་ལྟར་རུང་སྙམ་ན། བཤད་པར་བྱ་སྟེ། དྲི་བཅས་དེ་བཞིན་ཉིད་དང་དྲི་མ་
མེད། །ཅེས་པའི་དྲི་བཅས་དེ་བཞིན་ཉིད་ངོས་འཛིན་པའི་ཚེ། ཐོགས་མེད་འགྲེལ་ཆེན་ལས་
དཔལ་འཕྲེང་མདོ་དྲངས་པ་ན། ལྷ་མོ་ཆོས་འདི་གཉིས་ནི་རྟོགས་པར་དཀའ་བ་སྟེ་སེམས་
རང་བཞིན་གྱིས་རྣམ་པར་དག་པ་རྟོགས་པར་དཀའ་བ་དང་། སེམས་དེའི་ཀུན་ནས་ཉོན་
མོངས་པ་རྟོགས་པར་དཀའ་བའོ། །ལྷ་མོ་ཆོས་འདི་གཉིས་ཉན་པར་བྱེད་པ་ནི་ཁྱོད་དང་
ཡང་ན་ཆོས་ཆེན་པོ་དང་ལྡན་པའི་བྱང་ཆུབ་སེམས་དཔའ་རྣམས་ཡིན་ནོ་ཞེས། དྲི་མས་རང་
བཞིན་གྱིས་དག་པའི་སེམས་གསལ་རིག་དེ་ཉིད་དྲི་བཅས་དེ་བཞིན་ཉིད་ཀྱི་མཚན་གཞིར་
བཀོད་པའི་ཕྱིར་དང་། སེམས་དེ་རང་བཞིན་འོད་གསལ་བས་ན། ཉོན་མོངས་ངོ་བོ་མེད་
གཟིགས་པས། །ཞེས་པའི་འགྲེལ་ཆེན་ལས་ཀྱང་། དེ་ལ་སེམས་རང་བཞིན་གྱིས་འོད་
གསལ་བ་ཞེས་བྱ་བ་གང་ཡིན་པ་དང་། སེམས་དེའི་ཉེ་བའི་ཉོན་མོངས་པ་ཞེས་བྱ་བ་གང་
ཡིན་པ་འདི་གཉིས་ནི་དགེ་བ་དང་མི་དགེ་བའི་སེམས་དག་ལ་གཅིག་ཏུ་རྒྱུ་བས་སེམས་
གཉིས་པ་མཚམས་སྦྱོར་བ་མེད་པའི་ཚུལ་གྱིས་ཟག་པ་མེད་པའི་དབྱིངས་ལ་མཆོག་ཏུ་
རྟོགས་པར་དཀའ་བ་ཡིན་ནོ་ཞེས། གཞུང་འདིའི་ལྟ་བའི་མཐར་ཐུག་སེམས་རང་བཞིན་
གྱིས་འོད་གསལ་ཞེས་པ་ནི། རང་བཞིན་འོད་གསལ་གྱི་སེམས་གསལ་རིག་ལ་བཤད་པའི་
ཕྱིར་དང་། ཁྱད་པར་དཔེ་དགུ་དོན་དགུའི་འཐད་ཀྱི་འགྲེལ་ཆེན་ལས། མདོར་ན་སྙིང་པོའི་
མདོར་དཔེར་བརྗོད་པ་བསྟན་པ་འདི་དག་ནི་སེམས་ཀྱི་ཁམས་མ་ལུས་པའི་ཐོག་མ་མེད་
པའི་སེམས་ཀུན་ནས་ཉོན་མོངས་པའི་ཆོས་གློ་བུར་བ་ཉིད་དང་། ཐོག་མ་མེད་པའི་སེམས་
རྣམ་པར་བྱང་བའི་ཆོས་ལྷན་ཅིག་སྐྱེས་པ་རྣམ་པར་དབྱེ་བ་མེད་པ་ཉིད་དུ་བསྟན་ཏོ། །ཞེས་
དཔེ་དགུས་བསྟན་པའི་སྙིང་པོ་ནི་རང་བཞིན་འོད་གསལ་གྱི་སེམས་ལ་ངོས་གཟུང་ནས། དེ་
ཉིད་ལ་རྣམ་བྱང་གི་སེམས་དང་། དགེ་བའི་སེམས་དང་། ཟག་མེད་ཀྱི་སེམས་དང༌།
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཉིས་མེད་ཀྱི་ཡེ་ཤེས་སོགས་ཀྱི་མིང་བཏགས་ནས་གཏན་ལ་ཕབ་པར་ཤིན་ཏུ་གསལ་བའི་
ཕྱིར་རོ། །
དབུ་མའི་ལུགས་ཀྱི་གཞི་ཡི་ངོས་འཛིན་ནི། ཀླུ་སྒྲུབ་ཞབས་ཀྱི་རིགས་ཚོགས་ལས།
གསལ་སྟོང་ཟུང་འཇུག་གི་སྟོང་པའི་ལྡོག་པ་ནས་གཙོ་བོར་བཤད་དེ། རྟེན་འབྲེལ་གྱི་
གནད། ཆོས་ཐམས་ཅད་ཀྱི་སྟེང་དུ་མཐའ་བཞི་སྤྲོས་པ་ཡིས་སྟོང་ཚུལ། རྟེན་འབྲེལ་གྱི་
རིགས་པ་ཡིས་གཏན་ལ་ཕབ་ནས། ཆོས་ཐམས་ཅད་བདེན་པས་སྟོང་པའི་སྟོང་ཉིད་ལ་
འཁོར་འདས་ཀུན་གྱི་བྱ་བྱེད་རུང་བར་གསུངས་པའི་ཕྱིར། འོ་ན་རྟེན་འབྲེལ་གྱི་གནད་ཇི་
ལྟར་བུ། འདི་སྟོང་པའི་ལྡོག་པ་ནས་བཤད་པར་ཇི་ལྟར་ཤེས་སྙམ་ན་བཤད་པར་བྱ་སྟེ།
རྟེན་འབྲེལ་གྱི་ཆོས་ཐམས་ཅད་བདེན་སྟོང་དུ་གཏན་ལ་འབེབ་པ་ནི། རྟེན་འབྲེལ་རྟོགས་
པའི་གནད་ཀྱི་གཙོ་བོ་དང་། གྲུབ་མཐའ་བཞི་ལས་དབུ་མའི་གྲུབ་མཐའི་གནད་ཀྱི་གཙོ་བོ་
ཡིན་ཏེ། དངོས་སྨྲ་བས་ནི། རྟེན་འབྲེལ་ཡིན་ན་བདེན་གྲུབ་ཀྱིས་ཁྱབ་པ་བཅས་ནས།
བདེན་པས་སྟོང་པ་ལ་རྒྱུ་འབྲས་རྟེན་འབྲེལ་མི་རུང་བར་ཁས་བླངས་པས། རྟེན་འབྲེལ་གྱི་
གནད་དམ་དོན་དམ་གཏན་ནས་མ་རྟོགས་པ་ཡིན་ལ། དབུ་མ་པས་ནི། རྟེན་འབྲེལ་གྱི་
རྟགས་ལས་ཆོས་གཅིག་བདེན་མེད་དུ་རྟོགས་ན། ཆོས་ཐམས་ཅད་བདེན་མེད་དུ་རང་གྲོལ་
དུ་སོང་བས། རྟེན་འབྲེལ་གྱི་གནད་དམ་སྙིང་པོ་ཆེས་གསལ་བར་རྟོགས་པའི་ཕྱིར་རོ། །
འདི་ཉིད་སྤྱིར་དབུ་མ་པ་དང༌། ཁྱད་པར་དཔལ་མགོན་འཕགས་པ་ཀླུ་སྒྲུབ་ཀྱི་དགོངས་
པའི་དབྱིངས་མཐིལ་ཕྱིན་པ་སྟེ། རིགས་པ་དྲུག་ཅུ་པ་ལས། གང་དག་བརྟེན་ནས་དངོས་པོ་
རྣམས། །དེ་ཉིད་དུ་ནི་གྲུབ་འདོད་པ། །དེ་དག་ལ་ཡང་རྟགས་སོགས་སྐྱོན། དེ་དག་ཇི་ལྟར་
འབྱུང་མི་འགྱུར། །ཞེས་སངས་རྒྱས་བསྟན་པའི་སྒོར་ཞུགས་ཀྱང་། རྟེན་འབྲེལ་ལ་བདེན་
གྲུབ་ཀྱིས་ཁྱབ་པ་ཁས་བླངས་པའི་དངོས་སྨྲ་བ་རྣམས་ནི་རྟག་ཆད་ཀྱི་མཐའ་ལས་མ་འདས་
སོ་ཞེས་བཤད་ནས། གང་དག་བརྟེན་ནས་དངོས་པོ་རྣམས། །ཆུ་ཡི་ཟླ་བ་ལྟ་བུར་ནི། །ཡང་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
དག་མ་ཡིན་ལོག་མིན་པར། །འདོད་པ་དེ་དག་ལྟས་མི་འཕྲོགས། །ཞེས་རྟེན་འབྱུང་ལ་
བདེན་མེད་ཀྱིས་ཁྱབ་པའི་གནད་ཤེས་པ་ནི་རྟག་ཆད་ཀྱི་མཐའ་ལས་གྲོལ་བས་དབུ་མ་པ་
ཆེན་པོ་ཡིན་ནོ་ཞེས་བཤད་དེ། གྲུབ་དོན་སྡུད་པ་ན། དངོས་པོར་ཁས་ལེན་ཡོད་ན་ནི། །
འདོད་ཆགས་ཞེ་སྡང་མི་ཟད་འབྱུང་། །དེ་ལས་བྱུང་བའི་རྩོད་པར་འགྱུར། །དེ་ནི་ལྟ་བ་ཀུན་
གྱི་རྒྱུ། །དེ་མེད་ཉོན་མོངས་མི་སྐྱེ་སྟེ། །དེ་ཕྱིར་དེ་ནི་ཡོངས་ཤེས་ན། །ལྟ་དང་ཉོན་མོངས་
ཡོངས་སུ་བྱང་། །ཞེས་ཇི་སྲིད་བདེན་གྲུབ་ཀྱི་ཆོས་ཅུང་ཟད་གཅིག་ཁས་ལེན་པ་དེ་སྲིད་དུ་
དངོས་སྨྲ་བ་ཡིན་པས་དབུ་མའི་ལྟ་བ་མི་རྟོགས་ཞིང་། སྤང་བྱ་ཆགས་སོགས་ཉོན་མོངས་
པའི་ས་བོན་སྤོང་བར་མི་ནུས་པས་ཆགས་སོགས་ཉོན་མོངས་པའི་ས་བོན་སྤོང་བ་ལ་བདེན་
མེད་རྟོགས་དགོས་སོ་ཞེས་བཤད་ནས། བདེན་མེད་དེ་གང་ལས་རྟོགས་སྙམ་ན། གང་གིས་
དེ་ཤེས་འགྱུར་སྙམ་ན། །བརྟན་ནས་འབྱུང་བ་མཐོང་བས་ཏེ། །བརྟེན་ནས་སྐྱེས་པ་མ་སྐྱེས་
པར། །དེ་ཉིད་མཁྱེན་པ་མཆོག་གིས་གསུངས། །ཞེས་གང་བརྟེན་ནས་སྐྱེས་པ་ལ་རང་
བཞིན་གྱིས་མ་སྐྱེས་པས་ཁྱབ་པའི་གནད་ཤེས་པ་ནི། རྟེན་འབྲེལ་གྱི་གནད་རྟོགས་པ་དབུ་
མ་པ་ཡིན་པས། གནད་དེ་ཉིད་རྟོགས་ན། ཆོས་ཐམས་ཅད་བདེན་མེད་དུ་རང་གྲོལ་ལ་
རྟོགས་ནུས་ཀྱི། ཆོས་འགའ་ཞིག་བདེན་མེད་དུ་འདོད་པ་སྙམ་བྱེད་ཀྱང་། ཆོས་ཕྲ་རགས་
ཅུང་ཟད་གཅིག་བདེན་མེད་དུ་མ་རྟོགས་ན། རྟེན་འབྲེལ་གྱི་གནད་མ་རྟོགས་པ་ཡིན་པས་
ཆོས་གང་ལ་ཡང་བདེན་མེད་ཀྱི་རྟོགས་པ་མཚན་ཉིད་པ་མི་སྐྱེ་སྟེ། ཆོས་ཤེས་པ་ཡིན་འོག་
ཏུ་ནི། །འདི་ལ་བྱེ་བྲག་ཡོད་ན་ཡང་། །གང་གིས་སྐྱེ་བར་རྣམ་བརྟགས་པ། །རྣམ་པར་མི་
མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །ཞེས་གསལ་བར་བཤད་པའི་
ཕྱིར་རོ། །གནད་འདི་རྟོགས་ན་འཕགས་པ་ཡིན་ན་དབུ་མ་པ་ཡིན་པས་ཁྱབ་པ་དང་། ཆོས་
ཐམས་ཅད་བདེན་མེད་དུ་རྟོགས་པས་ཁྱབ་པ་ནི། ཀླུ་སྒྲུབ་ཀྱི་དགོངས་པར། རྣམ་དཔྱོད་
སྐལ་བར་ལྡན་པ་དག་གིས་མི་རྟོགས་ཁ་མེད་ཡིན་མོད། བདག་གི་འདྲེན་པ་དཔལ་འབུམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཕྲག་གསུམ་པས། ཉན་རང་ལ་རྣམ་གྲངས་པའི་ཆོས་ཀྱི་བདག་མེད་རྟོགས་པ་ཙམ་ལས་
མེད་པར་བཤད་པ་དང་། ཡོངས་སུ་རྫོགས་པའི་པཎྜི་ཏ་ཆེན་པོ་འདི་ཉིད་ཀྱིས། ངར་འཛིན་
སྐྱེ་བའི་གཞི་ཕུང་པོ་ལྔ་ཙམ་བདེན་མེད་དུ་རྟོགས་ཀྱི་དེ་ལས་གཞན་པའི་ཆོས་ཐམས་ཅད་
བདེན་མེད་དུ་མ་རྟོགས་པར་བཤད་པ་དང་། གཟིགས་པའི་སྤྱན་ཡངས་ཤཱཀྱ་མཆོག་ལྡན་
གྱིས་འདུས་བྱས་ཐམས་ཅད་བདེན་མེད་དུ་རྟོགས་ཀྱང༌། འདུས་མ་བྱས་ཆོས་ཉིད་བདེན་
མེད་དུ་མ་རྟོགས་པར་བཤད་པ་སོགས་ནི། དེང་སང་གི་གདུལ་བྱ་བློ་ནུས་ཞན་པ་རྣམས་ཁ་
དྲང་བའི་ཆེད་ཙམ་ཡིན་གྱིས། རྟེན་འབྲེལ་གྱི་གནད་ཟབ་མོ་ལ་ཐུགས་གཡེལ་བ་ག་ལ་
ཡིན། རི་བོ་དགེ་ལྡན་པས། གནད་འདི་ཐོགས་མེད་རྗེས་འབྲང་གི་སྐབས་སུ་ཡང་སྦྱར་ནས་
དགོངས་པ་གཅིག་ཏུ་འཆད་པ་ནི། སྲོལ་འབྱེད་པའི་དགོངས་པ་མི་འདྲ་བའི་ཁྱད་པར་ཡོད་
པའི་གནད་མ་རྟོགས་པ་སྟེ་འོག་ཏུ་འཆད་དོ། །དེས་ན་རིགས་ཚོགས་ལས་གཞིའི་ངོ་བོ་སྟོང་
པའི་ལྡོག་པ་ནས་བཤད་དེ། གང་ལ་སྟོང་པ་ཉིད་རུང་བ། །ཞེས་སོགས་དང༌། དེ་བཞིན་
གཤེགས་པའི་རང་བཞིན་གང་། །ཞེས་སོགས་ཀྱིས་ཆོས་ཐམས་ཅད་ཀྱི་སྟེང་དུ་མཐའ་
བཞིའི་སྤྲོས་པ་བཀག་པའི་བདེན་སྟོང་ལ་བདེ་གཤེགས་སྙིང་པོར་བཤད་པའི་ཕྱིར་རོ། ། །
གསུམ་པ་ནི། མགོན་པོ་ཀླུ་སྒྲུབ་ཀྱིས་བསྟོད་པའི་ཚོགས་སུ་གཞིའི་ངོས་འཛིན།
གསལ་སྟོང་ཟུང་འཇུག་གི་ལྡོག་པ་ནས་བཤད་དེ། ཆོས་དབྱིངས་བསྟོད་པ་སོགས་ལས།
རྟེན་འབྲེལ་གྱི་རྟགས་ལས་འདུས་བྱས་བདེན་པས་སྟོང་པའི་སྟོང་ཉིད་དེའང་དགག་བྱ་
བདེན་གྲུབ་བཀག་པའི་ཅི་ཡང་མེད་པ་ཙམ་ཡིན་པ་སྤངས་ནས། ཡེ་ནས་དྲི་མས་མ་གོས་
པའི་སེམས་ཀྱི་གསལ་ཆ་རྒྱུན་ཆགས་དང་ཟུང་འཇུག་ཡིན་པར་བཤད་པའི་ཕྱིར་ཏེ། གཞི་
སྟོང་པ་ཉིད་ལ་འཁོར་འདས་ཀྱི་བྱ་བྱེད་རུང་བར་གསུངས་པ་ནི་འཁོར་འདས་རང་བཞིན་
གྱིས་ལྟུན་གྱིས་གྲུབ་པའི་སེམས་དང་ཟུང་དུ་འཇུག་པ་ཉིད་ཀྱི་ཕྱིར་ཡིན་གྱི། དགག་བྱ་
བདེན་པ་བཅད་ཙམ་གྱི་ཆ་ནས་མ་ཡིན་པའི་ཕྱིར་ཏེ། དེ་ལྟར་ཡིན་ན་ནམ་མཁའ་ཡང་དེར་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ཐལ་བའི་སྐྱོན་ཡོད་པའི་ཕྱིར་རོ། །དེ་ཡང་བསྟོད་ཚོགས་ལས་ཟུང་འཇུག་གི་ལྡོག་པ་ནས་
བཤད་པར་ཇི་ལྟར་ཤེས་སྙམ་ན་བཤད་པར་བྱ་སྟེ། ཆོས་དབྱིངས་བསྟོད་པ་ལས། ས་ཡི་
དཀྱིལ་ན་ཡོད་པའི་ཆུ། །དྲི་མ་མེད་པར་གནས་པ་ལྟར། །ཉོན་མོངས་ནང་ན་ཡེ་ཤེས་ཀྱང་། །
དེ་བཞིན་དྲི་མ་མེད་པར་གནས། །ཞེས་ཉོན་མོངས་པའི་སྦུབས་ན་གཟུང་འཛིན་གྱི་དྲི་མས་
མ་གོས་པའི་སེམས་རང་གསལ་ལ། ཡེ་ཤེས་ཀྱི་མིང་བཏགས་པ་དེ་གནས་ལུགས་སུ་
བཤད་ནས། དེ་ཉིད་བདེན་པར་གྲུབ་བམ་སྙམ་པ་ན། བསམ་གྱིས་མི་ཁྱབ་པར་བསྟོད་པ་
ལས། གང་གི་དངོས་པོ་རྟེན་འབྱུང་རྣམས། །ངོ་བོ་མེད་པ་ཉིད་དུ་གསུངས། །ཞེས་རྟེན་
འབྲེལ་གྱི་རྟགས་ལས་དེ་ཡང་བདེན་མེད་དུ་བཤད་པའི་ཕྱིར་རོ། །གསུམ་པ་ནི། གནད་
དེས་ན་ཐེག་ཆེན་དབུ་མའི་ལུགས་ཀྱི་གཞིའི་འདོད་ཚུལ་ལ། རྒྱལ་ཚབ་བྱམས་པ་དང༌།
རྒྱལ་བས་ལུང་བསྟན་པའི་དབུ་སེམས་ཀྱི་ཤིང་རྟའི་སྲོལ་འབྱེད་འདི་གཉིས་དགོངས་པ་
མཐུན་ཏེ། བཀའ་བར་པའི་དགོངས་པ་དང་སྦྱར་ཏེ་དངོས་བསྟན་སྟོང་ཉིད་ཀྱི་ལྡོག་པ་དང་།
སྦས་དོན་གསལ་བའི་ལྡོག་པ་ནས་བཤད་པའི་བཤད་ཚུལ་ཐ་དད་ཀྱང་། ངོ་བོ་ཟུང་འཇུག་
ལ་འཇོག་པར་བཤད་ཟིན་པའི་ཕྱིར་རོ། །གཞུང་འདི་རྒྱལ་ཚབ་རྒྱལ་བས་ལུང་བསྟན་པའི། །
ཞེས་པ་ལྟར་དག་པ་ཡིན་གྱི། རྒྱལ་ཚབ་བྱམས་པས་ལུང་བསྟན་པའི་ཞེས་འབྱུང་བ་ནི་མ་
དག་པ་ཡིན་ཏེ། བྱམས་པས་སྲོལ་འབྱེད་གཉིས་ལ་ལུང་བསྟན་པ་མེད་པའི་ཕྱིར་རོ། །
འདིར་ཀུན་མཁྱེན་ཉིད་ཀྱིས་སྲོལ་འབྱེད་གཉིས་དབུ་མའི་གཞི་ངོས་འཛིན་ཚུལ་དགོངས་པ་
གཅིག་ཏུ་བསྒྲུབས་ལ། དེ་ལྟར་ན་འདི་གཉིས་ཀྱི་ལྟ་བའི་མཐར་ཐུག་རང་སྟོང་དབུ་མར་
བསྐྱལ་བ་ཡིན་མོད། མཁས་པ་རྣམ་དཔྱོད་ལྡན་པས་རྣམ་པར་གཞིགས་ན་འདི་གཉིས་ཀྱི་
མཐར་ཐུག་རང་སྟོང་དང་གཞན་སྟོང་གང་ཡིན་ལ་དཔྱད་པར་བྱ་བའི་གཞི་མང་དུ་ཡོད་ཅིང་།
རང་སྟོང་ཡིན་པ་གཞིར་བཞག་ཏུ་བྱས་ན་ཡང་མི་འདྲ་བའི་ཁྱད་པར་ཆེས་གསལ་བ་ཡོད་པ་
ནི་རིམ་གྱིས་འཆད་པར་བཞེད་པའི་ཕྱིར་རོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བཞི་པ་མཚན་གྱི་རྣམ་གྲངས་བཤད་པ་ལ་གཉིས། ཕར་ཕྱིན་གཞུང་ནས་བཤད་པའི་
མཚན་གྱི་རྣམ་གྲངས་བཤད། སྔགས་ཀྱི་རྒྱུད་ནས་བཤད་པའི་མཚན་གྱི་རྣམ་གྲངས་བཤད་
པའོ། །དང་པོ་ནི་དབུ་མ་ལུགས་ཀྱི་གཞི་ཆོས་ཅན། ཁྱོད་མདོ་ནས་བཤད་པའི་མཚན་གྱི་
རྣམ་གྲངས་དུ་མ་དང་ལྡན་ཏེ། ཆོས་དབྱིངས་དང་དྲི་བཅས་དེ་བཞིན་ཉིད། རང་བཞིན་འོད་
གསལ་དང་བདེ་གཤེགས་སྙིང་པོ་དང༌། སེམས་ཀྱི་རང་བཞིན་རྣམ་པར་དག་པ་སོགས་
མཚན་གྱི་རྣམ་གྲངས་དུ་མས་ཁྱོད་བསྟན་པའི་ཕྱིར་དང་། ལང་གཤེགས་ལས། དེ་བཞིན་
གཤེགས་པའི་སྙིང་པོ་ཀུན་གཞིའི་རྣམ་པར་ཤེས་པར་གྲགས་པ་སྦྱང་བར་བྱའོ་ཞེས་དང་།
རྒྱན་སྟུག་པོ་བཀོད་པ་ལས། ཇི་ལྟར་ཟླ་བ་སྐར་ཚོགས་དང་། །མཁའ་ལ་ལྷན་ཅིག་གནས་
པ་ལྟར། །དེ་བཞིན་ཀུན་གཞིའི་རྣམ་ཤེས་ཀྱང་། །རྣམ་ཤེས་བདུན་དང་ལྷན་ཅིག་གནས། །
ཞེས་དང་། རྣལ་འབྱོར་དབང་ཕྱུག་བིརླ་པའི་མན་ངག་རྡོ་རྗེའི་ཚིག་རྐང་ལས། ཀུན་གཞི་རྒྱུ་
རྒྱུད་ལ་འཁོར་འདས་ཚང་བས་རྩ་རྒྱུད་ཅེས་དང༌། དཔལ་ལྡན་ཟླ་བའི་ཞབས་ཀྱི་འཇུག་
འགྲེལ་ལས། དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར་སྟོང་པ་ཉིད་ཁོ་
ན་ལ་ཀུན་གཞིའི་རྣམ་པར་ཤེས་པའི་སྒྲས་བསྟན་པར་རིག་པར་བྱའོ། །ཞེས་སོགས་ཀྱི་ཀུན་
གཞིའི་སྒྲ་ཡང་ཁྱོད་ཀྱི་གསལ་ཆ་དང་སྟོང་ཆ་འདི་ལ་ཅི་ལྟར་རིགས་པར་དགོངས་ཏེ་བཤད་
པ་ཡིན་པའི་ཕྱིར་རོ། །
གཉིས་པ་ནི། དབུ་མ་ལུགས་ཀྱི་གཞི་གསལ་སྟོང་ཟུང་འཇུག་ཆོས་ཅན། ཁྱོད་ལ་
རྒྱུད་ནས་བཤད་པའི་མཚན་གྱི་རྣམ་གྲངས་དང་ལྡན་ཏེ། ཟབ་མོའི་རྒྱུད་དུ་འཇམ་དཔལ་དུ།
འཇམ་དཔལ་དཔལ་དང་ལྡན་པའི་མཆོག །ཅེས་འཇམ་དཔལ་དང་། ལུས་ལ་ཡེ་ཤེས་ཆེན་
པོ་གནས། །ཞེས་ཡེ་ཤེས་ཆེན་པོ་དང་། རང་བཞིན་ལྷན་ཅིག་སྐྱེས་ཞེས་བརྗོད། །ཅེས་ལྷན་
ཅིག་སྐྱེས་པ་དང་། རྡོ་རྗེ་རྩེ་མོ་ལས། སྲ་ཞིང་སྙིང་པོ་ཁོང་སྟོང་མེད། །བཅད་དང་གཞིག་
པར་བྱ་བ་མིན། །བསྲེག་པར་བྱ་མེད་གཞིག་མེད་པར། །སྟོང་ཉིད་རྡོ་རྗེར་བརྗོད་པར་བྱ། །
CHIC



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཞེས་རྡོ་རྗེ་དང༌། ཡང་བརྟག་གཉིས་ལས། རྡོ་རྗེ་མི་ཕྱེད་ཅེས་བྱར་བརྗོད། །སེམས་དཔའ་
སྲིད་པ་གསུམ་གཅིག་པ། །འདིས་ནི་ཤེས་རབ་རིགས་པ་ཡིས། །རྡོ་རྗེ་སེམས་དཔར་བརྗོད་
པར་བྱ། །ཞེས་རྡོ་རྗེ་སེམས་དཔའ་དང༌། ཤྲཱི་ནི་གཉིས་མེད་ཡེ་ཤེས་ཏེ། །ཞེས་དཔལ་དང༌།
ཀུན་ཏུ་བཟང་པོ་ཀུན་བདག་ཉིད། །བཅོམ་ལྡན་འདས་དཔལ་མཆོག་དང་པོའི་སྐྱེས་བུ་
ལའོ། །ཞེས་ཀུན་བཟང་དང་དཔལ་མཆོག་ལ་སོགས་ཀྱི་མཚན་གྱི་རྣམ་གྲངས་བགྲང་ཡས་
ཀྱིས་བསྟན་པའི་ཕྱིར་རོ། །འོན་ཀྱང་མདོ་སྔགས་ནས་བཤད་པའི་རྣམ་གྲངས་དེ་དག་དོན་
གཅིག་ཏུ་ནི་འཁྲུལ་བར་མི་བྱའོ། ། །
་ འདིར་དཔྱད་དགོས་པའི་དོགས་པ་ནི་འདི་ལྟར་ཡིན་ཏེ། རང་ལུགས་ཀྱི་གཞིའི་ངོས་
འཛིན་རྒྱུད་བླ་རྩ་འགྲེལ་ལས་གཉིས་མེད་ཀྱི་ཡེ་ཤེས་ལ་ངོས་བཟུང་བ་དང་། རིགས་ཚོགས་
ལས་རྟེན་འབྲེལ་གྱི་རྟགས་ལས་འདུས་བྱས་བདེན་པས་སྟོང་པའི་སྟོང་ཉིད་ལ་བཤད་པ་
དང་། བསྟོད་ཚོགས་ལས་ཟུང་འཇུག་ལ་བཤད་པ་དང་། དེ་དག་མདོ་རྒྱུད་ནས་མཚན་གྱི་
རྣམ་གྲངས་ཐ་དད་དུ་བཤད་པ་དེ་དག་ཐུན་མོང་དུ་འགལ་མེད་དུ་ཁས་ལེན་ནམ་སོ་སོར་
ཁས་ལེན་སྙམ་ན། སྤྱིར་རྒྱལ་བའི་འཁོར་ལོ་ཐ་མ་དང་། རྒྱུད་བླ་རྩ་འགྲེལ་གྱི་སྐབས་སུ་
གཞི་བདེ་གཤེགས་སྙིང་པོའམ་ཆོས་དབྱིངས་ལ། གཉིས་མེད་ཀྱི་ཡེ་ཤེས་ཀྱི་མིང་ཅན་གྱི་
ཤེས་པ་གསལ་རིག་གི་ཆ་ཁོ་ན་ཡིན་པས་ཁྱབ་པ་དང༌། དེ་ཡང་ཐེག་ཆེན་འཕགས་པ་ཁོ་
ནས་མངོན་སུམ་དུ་རྟོགས་ཀྱི། ཐེག་དམན་འཕགས་པ་དང་སོ་སོ་སྐྱེ་བོའི་མངོན་སུམ་གྱི་
སྤྱོད་ཡུལ་གཏན་ནས་མ་ཡིན་པར་བཤད། བཀའ་འཁོར་ལོ་བར་པ་དང་། རིགས་ཚོགས་
རྩ་འགྲེལ་གྱི་སྐབས་སུ། གཞི་བདེ་གཤེགས་སྙིང་པོ་དེ་ཉིད། ཆོས་ཐམས་ཅད་བདེན་པ་
བཀག་པའི་སྟོང་ཉིད་ཁོ་ན་ཡིན་པས་ཁྱབ་ཅིང་། དེ་ཡང་འཕགས་པའི་གང་ཟག་ཐམས་ཅད་
ཀྱི་མངོན་སུམ་གྱི་སྤྱོད་ཡུལ་དུ་བཤད། དེ་གཉིས་ཅར་གྱི་སྐབས་སུ་གཞི་དེ་ཉིད། སྒྲོ་སྐུར་གྱི་
མཐའ་དང་། རྟག་ཆད་ཀྱི་མཐའ་སོགས་དང་བྲལ་བའི་འདུས་མ་བྱས་ཤིག་ཡིན་དགོས་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བཤད་ཅིང་། མདོ་རྒྱུད་ཚད་ལྡན་གཞན་རྣམས་ལས་དེ་གཉིས་ཅི་རིགས་པར་བཤད་པ་
ཡིན་པ་ལ། དེ་གཉིས་སོ་སོའི་སྐབས་སུ་རང་རང་ནས་བཤད་པ་ལྟར་སོ་སོར་ཁས་ལེན་གྱི་
ཕན་ཚུན་བསྲེས་ནས་ཁས་མི་ལེན་ཡང་། འདིར་མདོ་རྒྱུད་བསྟན་བཅོས་ཚད་ལྡན་ཐམས་
ཅད་ཀྱི་ལེགས་པའི་ཆ་བསྡུས་ནས་ཐུན་མོང་དུ་གུང་བསྒྲིགས་ནས་འཆད་པའི་སྐབས་ཡིན་
པས། བཀའ་བར་ཐ་གཉིས་དང་ཤིང་རྟའི་སྲོལ་འབྱེད་གཉིས་ཀྱི་དགོངས་པ་ཐུན་མོང་དུ་
འགལ་མེད་དུ་བསྒྲུབས་ནས་འཆད་པར་བྱེད་དོ། །འོ་ན་འགལ་མེད་དུ་ཇི་ལྟར་དམ་བཅའ།
ལུང་རིགས་ཀྱིས་ཇི་ལྟར་སྒྲུབ་སྙམ་ན། གཞི་བདེ་གཤེགས་སྙིང་པོ་ནི་གསལ་སྟོང་ཟུང་
འཇུག་ཡིན་ཅིང་། དེ་གསུམ་ཡང་ངོ་བོ་གཅིག་ལ་ལྡོག་པ་ཐ་དད་ཡིན་པས། གསལ་སྟོང་
ཟུང་འཇུག་གི་ཟླས་ཕྱེ་བའི་གསལ་ཆ་སྟོང་ཆ་ཟུང་འཇུག་གི་ཆ་གསུམ་ཀ་བདེ་གཤེགས་སྙིང་
པོ་ཡིན་པས། ཐོགས་མེད་ཀྱིས་གསལ་ཆ་ནས་བདེ་གཤེགས་སྙིང་པོ་ངོས་བཟུང་ཡང་། དེ་
སྟོང་ཉིད་དུ་མི་བཞེད་པ་མ་ཡིན་ལ། ཀླུ་སྒྲུབ་ཀྱིས་སྟོང་ཆ་ནས་ངོས་བཟུང་ཡང་དེ་གསལ་
རིག་ཏུ་མི་བཞེད་པ་ཡང་མ་ཡིན་པས་དོན་དྲིལ་ན། གཞི་བདེ་གཤེགས་སྙིང་པོ་ཡིན་ན།
ཤེས་པ་གསལ་རིག་ཡིན་པས་ཀྱང་ཁྱབ་ལ། ཆོས་ཉིད་འདུས་མ་བྱས་ཡིན་པས་ཀྱང་ཁྱབ་
བོ་ཞེས་པ་ནི། སྤྱིར་བཀའ་མདོ་རྒྱུད་དང་། ཁྱད་པར་ཀུན་མཁྱེན་ཆེན་པོ་འདི་ཉིད་ཀྱི་
དགོངས་པར་དམ་བཅའ་བའོ། །འོ་ན་དམ་བཅའ་འདི་ཇི་ལྟར་སྒྲུབ་སྙམ་ན། འདིར་སྐབས་
ཀྱི་བདེ་གཤེགས་སྙིང་པོ་འདི། གཟུང་འཛིན་གྱི་དྲི་མས་གདོད་མ་ནས་དག་པའི་ཤེས་པ་
གསལ་རིག་ཡིན་པར་འཆད་དགོས་ཏེ། སྙིང་པོའི་གསལ་སྟོང་ཟུང་འཇུག་གི་གསལ་བའི་
ཆ་དེ་བདེ་གཤེགས་སྙིང་པོ་ཡིན་པའི་ཕྱིར་ཏེ། རྒྱུད་བླ་མ་ལས་སྙིང་པོ་གསལ་བ་སེམས་ཀྱི་
ཆ་ལ་ངོས་གཟུང་ཞིང་བཟུང་བ་ལྟར་འདིར་ཡང་ཁས་ལེན་རིགས་པའི་ཕྱིར་དང་། འདིའི་
སྐབས་ཀྱི་སྙིང་པོ་འདི། རྣལ་འབྱོར་དབང་ཕྱུག་གི་རྒྱུད་མན་ངག་ནས་བཤད་པའི་ཀུན་གཞི་
རྒྱུ་རྒྱུད་ཡིན་ཞིང་། དེ་ཉིད་ཤེས་པ་ཡིན་པར་དཔལ་ལྡན་ས་སྐྱ་པའི་རྒྱུད་མན་ངག་ལས་
20



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
བཤད་པའི་ཕྱིར་དང་། སྙིང་པོ་དེ། ལང་གཤེགས་སོགས་དང་དཔལ་ལྡན་ཟླ་བས་བཤད་
པའི་ཀུན་གཞི་ཡིན་ཞིང་དེ་ཡང་ཤེས་པ་ཡིན་པའི་ཕྱིར་དང་། སྙིང་པོ་དེ་རྒྱུད་སྡེ་ནས་བཤད་
པའི་རང་བཞིན་རྣམ་དག་གི་ཡེ་ཤེས་ཆེན་པོ་ཡིན་ཞིང་དེ་ཡང་ཤེས་པ་ཡིན་པའི་ཕྱིར་རོ། །
རྒྱུད་གཉིས་ལྡན་གྱི་རྟགས་དང་པོ་གྲུབ་སྟེ་འདི་ཉིད་ལས། དེ་ཡང་ཐེག་ཆེན་རྒྱུད་བླ་ལས། །
ཞེས་སོགས་དང་། དེ་ཉིད་ལ་ས་བཅད་ཀྱང་རྒྱུད་བླ་ལས་ཇི་སྙེད་པའི་ལྡོག་པ་ནས་བཤད་
ཚུལ་ཞེས་བཤད་པའི་ཕྱིར་རོ། ། །
རྟགས་གཉིས་པའི་ཟུར་དང་པོ་ནི། འདི་ཉིད་ལས། རྣལ་འབྱོར་དབང་ཕྱུག་མན་
ངག་དང་། །ཞེས་སོགས་བཤད་པས་གྲུབ་ཅིང་། ཟུར་གཉིས་པ་ཀུན་གཞི་རྒྱུ་རྒྱུད་དེ་ཉིད་
ཤེས་པ་ཡིན་པར་དཔལ་ལྡན་ས་སྐྱ་པའི་རྒྱུད་མན་ངག་ལས་བཤད་པ་ཡང་འདི་ལྟར་ཡིན་ཏེ།
གསུང་ངག་ལམ་འབྲས་ལས། ཀུན་གཞི་རྒྱུ་རྒྱུད་ལ་འཁོར་འདས་ཚང་བས་རྩ་རྒྱུད་ཅེས་
པའི་ཀུན་གཞི་ངོས་འཛིན་པ་ན། རྗེ་བཙུན་གྲགས་པས་འཁོར་འདས་དབྱེར་མེད་ཀྱི་རྩ་བ་
ལས། རྒྱས་བཤད་ཐོག་མར་ཀུན་གཞིའི་རང་བཞིན་དང་། །ཞེས་སོགས་དང་དེའི་འགྲེལ་
པར། དང་པོ་ནི་སེམས་ཉིད་འཁོར་བ་དང་མྱ་ངན་ལས་འདས་པ་གཉིས་ཀའི་རྒྱུར་གྱུར་པ།
རིགས་སམ་ཕྱོགས་སུ་མ་ལྷུང་བ་གནས་སྐབས་དུ་མར་སྣང་བ་ཙམ་ཡིན་ནོ། །ཞེས་དང་།
གཞུང་བཤད་སྲས་དོན་མ་ལས། དེ་ཡང་ཀུན་གཞི་རྒྱུ་རྒྱུད་ནི་སེམས་རང་བཞིན་གྱིས་འོད་
གསལ་བ་འཁོར་འདས་གཉིས་ཀའི་རྒྱུར་གྱུར་པའོ། །ཞེས་སོགས་དང༌། རྗེ་བཙུན་རྩེ་མོས་
རྒྱུད་སྡེ་སྤྱི་རྣམ་ལས་ཀྱང་། དང་པོ་སྤྱིར་རྒྱུད་ཅེས་བྱ་བ་ནི་རང་གི་སེམས་ཉིད་གཉིས་སུ་
མེད་པའི་ཡེ་ཤེས་འདི་ཁོ་ན་ལ་རྒྱུད་ཅེས་བྱ་སྟེ། ཐོག་མ་མེད་པ་རྣམ་སངས་རྒྱས་ཀྱི་བར་དུ་
ཟག་བཅས་ཀྱི་སེམས་རྒྱུན་མི་འཆད་པས་ན་རྒྱུད་དོ། །ཞེས་གསལ་བར་བཤད་པའི་
ཕྱིར་རོ། ། །
རྟགས་གསུམ་པའི་ཟུར་དང་པོ་ནི། འདི་ཉིད་ལས། ལང་གཤེགས་སྟུག་པོ་བཀོད་པ་
21



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང༌། །ཞེས་སོགས་བཤད་པས་གྲུབ་ཅིང་། ཟུར་གཉིས་པ་ལང་གཤེགས་དང་སྟུག་པོ་
བཀོད་པ་དང་ཟླ་གྲགས་སོགས་ཀྱིས་བཤད་པའི་ཀུན་གཞི་དེ་ཉིད་ཤེས་པ་ཡིན་པ་ཡང་འདི་
ལྟར་ཡིན་ཏེ། ཀུན་མཁྱེན་ཆེན་པོ་འདི་ཉིད་ཀྱི་འཇུག་ཊཱིཀ་ལས། ཟླ་བ་གྲགས་པའི་ལུགས་
ཀྱི་ཀུན་གཞི་གཏན་ལ་འབེབ་པ་ལ། ཀུན་གཞིའི་ངོ་བོ་སོགས་དོན་ཚན་བདུན་དུ་བཤད་
པའི་དང་པོ་ལ། དང་པོ་ནི། ཚོགས་དྲུག་ལས་ངོ་བོ་ཐ་དད་པ་ཡོད་པ་མ་ཡིན་གྱི། རྣམ་པར་
ཤེས་པ་གསལ་ཙམ་གྱི་ངོ་བོ་སེམས་ཅན་ནས་སངས་རྒྱས་ཀྱི་སའི་བར་དུ་རྒྱུན་མ་ཆད་པར་
ཡོད་པ་འདི་ཉིད་དགེ་མི་དགེའི་རིགས་སམ། ཡུལ་དྲུག་གི་ཕྱོགས་སུ་མ་ཆད་པར་རང་
བཞིན་གྱིས་སྟོང་པས་བྱ་བྱེད་རུང་བའི་ཆ་ནས་ཀུན་གཞིར་འཇོག་ཅེས། ཀུན་གཞི་སེམས་
གསལ་རིག་གི་སྟེང་ནས་འཇོག་པར་བཤད་པའི་ཕྱིར་རོ། ། །
རྟགས་བཞི་པའི་ཟུར་དང་པོ་ནི། འདི་ཉིད་ལས། ཟབ་མོའི་རྒྱུད་དུ་འཇམ་དཔལ་
དང་། །ཡེ་ཤེས་ཆེན་པོ་ལྷན་ཅིག་སྐྱེས། །ཞེས་སོགས་བཤད་པས་གྲུབ་ཅིང་། ཟུར་གཉིས་
པ་རྒྱུད་སྡེ་ནས་བཤད་པའི་ལྷན་སྐྱེས་དང་ཡེ་ཤེས་ཆེན་པོ་སོགས་ཤེས་པ་ཡིན་པ་ནི། བརྟག་
གཉིས་ལས། ལུས་ལ་ཡེ་ཤེས་ཆེན་པོ་གནས། །ཞེས་དང་། རྡོ་རྗེ་གུར་ལས། ཐོག་མེད་སྲིད་
པའི་བག་ཆགས་ཀྱིས། །ཕྱི་རོལ་དོན་ནི་ཡོངས་སུ་བརྟགས། །དོན་ཡོད་མ་ཡིན་སེམས་
ཉིད་དེ། །སེམས་ནི་ཀུན་ཏུ་འགྲོ་བར་བརྗོད། །ཅེས་སོགས་གསལ་བར་བཤད་པའི་
ཕྱོར་རོ། །དེ་ལྟར་ན་འདིར་བདེ་གཤེགས་སྙིང་པོ་ལ་གསལ་སྟོང་ཟུང་འཇུག་གསུམ་དུ་
བཤད་པ་འདི་ཉིད། འཁོར་འདས་དབྱེ་མེད་ལས། རང་བཞིན་གསལ་དང་སྟོང་པ་ཟུང་
འཇུག་དང་། །ཉོན་མོངས་རླུང་དང་ཡི་གེ་རྩ་དང་ཁམས། །ཞེས་སོགས་རྒྱུ་ལྷན་ཅིག་སྐྱེས་
པའི་ཆོས་ཉི་ཤུ་རྩ་བདུན་བཤད་པའི་རྩ་བ་རང་བཞིན་གསལ་སྟོང་ཟུང་འཇུག་གསུམ་དང་
གནད་གཅིག་པས། སེམས་གསལ་རིག་གཅིག་ཉིད་ལ་ལྡོག་པའི་སྒོ་ནས་ཕྱེ་བ་ཙམ་དུ་ཤེས་
པ་ནི་གནད་ཀྱི་དོན་ནོ། །
22



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དེས་ན་གཞི་བདེ་གཤེགས་སྙིང་པོ་གཟུང་འཛིན་གཉིས་སྟོང་གི་ཡེ་ཤེས་ཁོ་ན་ལ་
འཆད་པ་འདི་ལ་དཔྱོད་ལྡན་གྱིས་དོགས་པ་གཉིས་སྤང་དགོས་ཏེ། དེ་ཡང་དོགས་པ་དང་
པོ་ནི། བདེ་གཤེགས་སྙིང་པོ་གསལ་རིག་ཏུ་འཆད་པ། རྗེ་བཙུན་ས་པཎ་གྱི་དགོངས་པ་
མིན་ཏེ། སྡོམ་གསུམ་ལས། རིག་པ་ཡིན་ན་རྣམ་ཤེས་ཀྱི། །ཚོགས་བརྒྱད་ཉིད་ལས་འདའ་
བ་མེད། །ཚོགས་བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་འཐད་དེ། །
མདོ་ལས་བདེ་གཤེགས་སྙིང་པོ་ནི། །འདུས་མ་བྱས་སུ་གསུངས་ཕྱིར་རོ། །ཞེས་རིག་པ་
ཡིན་ན་རྣམ་ཤེས་ཚོགས་བརྒྱད་མཚུངས་ལྡན་དང་བཅས་པ་གང་རུང་ཡིན་པས་ཁྱབ་ཅིང་།
ཚོགས་བརྒྱད་མཚུངས་ལྡན་དང་བཅས་པ་ལ་འདུས་བྱས་ཡིན་པས་ཁྱབ་པའི་ཕྱིར་ན། བདེ་
གཤེགས་སྙིང་པོར་མི་འཐད་དེ། བདེ་གཤེགས་སྙིང་པོ་ཡིན་ན་འདུས་མ་བྱས་ཡིན་པས་
ཁྱབ་པའི་ཕྱིར། ཞེས་བཤད་པའི་ཕྱིར་རོ་སྙམ་ན། འདི་ལ་པཎ་ཆེན་ཤཱཀྱའི་མཚན་ཅན།
སྤྱིར་ཤེས་པ་ལ་རྣམ་ཤེས་དང་། ཡེ་ཤེས་གཉིས་ཡོད་པའི་རྣམ་ཤེས་ལ། རྣམ་ཤེས་ཚོགས་
བརྒྱད་མཚུངས་ལྡན་དང་བཅས་པ་ཡིན་པས་ཁྱབ་ཅིང་དེ་ཉིད་འདུས་བྱས་ཡིན་པས་བདེ་
གཤེགས་སྙིང་པོར་མི་འཐད་ཅེས་བཀག་ནས། ཀུན་གཞིའི་ཡེ་ཤེས་དེ་ཉིད་འདུས་མ་བྱས་
ཀྱི་ཡེ་ཤེས་ཡིན་པའི་ཕྱིར་ན་རྣམ་ཤེས་ཚོགས་བརྒྱད་གང་རུང་མ་ཡིན་པས་སྐྱོན་མེད་ཅེས་
འཆད་ཀྱང་། ཁོ་བོ་ནི། བཀའ་བར་པའི་དངོས་བསྟན་དང་། རིགས་ཚོགས་ཀྱི་དངོས་
བསྟན་ལ་བདེ་གཤེགས་སྙིང་པོ་ལ་ཤེས་པ་མ་ཡིན་པས་ཁྱབ་པར་བཤད་པས། ས་པཎ་གྱི་
སྡོམ་གསུམ་དུ། དེ་ཉིད་སོ་སོར་བཞག་པའི་དགོངས་པ་བསྐངས་པ་ཡིན་ལ། འདིར་ནི་
བཀའ་བར་མཐའ་གཉིས་དང༌། ཀླུ་སྒྲུབ་དང་ཐོགས་མེད་གཉིས་དང་། མདོ་དང་རྒྱུད་སྡེ་
གཉིས་སོགས་ཀྱི་དགོངས་པ་འགལ་མེད་དུ་བསྒྲུབ་ནས་འཆད་པའི་སྐབས་ཡིན་པས་སྔར་
གྱི་སྐྱོན་དེ་དག་མེད་དེ། ལུགས་སྲོལ་སོ་སོ་ཡིན་པའི་ཕྱིར་རོ། །ཡང་དོགས་པ་གཉིས་ནི།
བདེ་གཤེགས་སྙིང་པོ་གསལ་རིག་ཏུ་འཆད་པ་བསྟན་བཅོས་མཛད་པ་འདིའི་དགོངས་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
མིན་ཏེ། བསྟན་བཅོས་འདི་ཉིད་ལས། ཁ་ཅིག་སེམས་ཀྱི་སྟོང་གསལ་གཉིས། །འདུས་མ་
བྱས་དང་འདུས་བྱས་ཀྱི། །རང་བཞིན་གནས་རིགས་སོ་སོར་འདོད། །ཅེས་སེམས་ཀྱི་
གསལ་ཆ་རང་བཞིན་གནས་རིགས་ཡིན་པ་བཀག་པའི་ཕྱིར་རོ། །སྙམ་ན་སྐྱོན་མེད་དེ།
འདིར་ནི་གསལ་སྟོང་ཟུང་འཇུག་གི་གསལ་ཆ་དེ། འདུས་བྱས་རང་བཞིན་གནས་རིགས་
ཡིན་པ་འགོག་པར་མཛད་ཀྱི། རང་བཞིན་གནས་རིགས་ཡིན་པ་ཙམ་མི་འགོག་སྟེ། གསལ་
ཆ་དེ་ཉིད་འདུས་མ་བྱས་ཡིན་པར་བསྟན་བཅོས་མཛད་པ་འདི་ཉིད་བཞེད་པའི་ཕྱིར་ཏེ།
གསལ་ཆ་དེ་ཉིད་བདེ་གཤེགས་སྙིང་པོར་གོང་དུ་སྒྲུབ་ཟིན་ཅིང་། བདེ་གཤེགས་སྙིང་པོ་ལ་
འདུས་མ་བྱས་ཀྱིས་ཁྱབ་པའི་ཕྱིར་དང་། བསྟན་བཅོས་མཛད་པ་འདིས་འཇུག་པ་བཀའ་
འགྲེལ་ལས། འབྲས་དུས་ཀྱི་རྣམ་མཁྱེན་རྟག་པ་ཡིན་པར་བཤད་པས། གཞི་དུས་ཀྱི་
དབྱིངས་རིག་དབྱེར་མེད་ཀྱི་ཡེ་ཤེས་འདི་ཡང་རྟག་པ་ཡིན་པར་བཞེད་དགོས་པའི་ཕྱིར་རོ། །
གཉིས་པ་ལོག་རྟོག་བྱེ་བྲག་ཏུ་དགག་པ་ལ་ལྔ། མེད་དགག་སྙིང་པོར་འདོད་པ་
འགག །སྙིང་པོ་གཉིས་སུ་དབྱེ་བ་དཔྱད། འགྲོ་ཀུན་སྙིང་པོས་གཏོང་བ་དགག །དག་པ་
གཉིས་པོ་འགལ་བ་དགག །སྙིང་པོ་བདེན་པར་སྒྲུབ་པ་དགག་པའོ། །དང་པོ་ནི། སྤྱིར་བདེ་
གཤེགས་སྙིང་པོ་ལ་བཞེད་ཚུལ་མི་མཐུན་པ་མང་དུ་ཡོད་དེ། སྙིང་པོ་དེ་འབྲས་དུས་ཀྱི་ཆོས་
སྐུ་ཁོ་ནར་ངོས་གཟུང་ནས་སངས་རྒྱས་ཁོ་ནའི་རྒྱུད་ལ་ཡོད་པར་འཆད་པ་དང་། དྲི་བཅས་
ཀྱི་ཆོས་དབྱིངས་ཁོ་ན་ལ་ངོས་བཟུང་ནས་སེམས་ཅན་ཁོ་ནའི་རྒྱུད་ལ་ཡོད་པར་འཆད་པ་
དང་། སྙིང་པོ་དེ་ལ་རྒྱུ་འབྲས་བུ་རང་བཞིན་བདེ་གཤེགས་སྙིང་པོ་གསུམ་དུ་ཕྱེ་ནས་སངས་
རྒྱས་དང་སེམས་ཅན་ཐམས་ཅད་ཀྱི་རྒྱུད་ལ་ཡོད་པར་འཆད་པ་དང་། གཞི་འབྲས་དབྱེར་
མེད་ཀྱི་ཆོས་སྐུ་ལ་ངོས་བཟུང་ནས་སྐྱེ་འཕགས་ཐམས་ཅད་ལ་ཡོད་པར་འཆད་པ་དང་བཞི་
ལས། ལུགས་གསུམ་པ་དེ་ལ་ཡང་། སྙིང་པོའི་ངོ་བོ་མེད་དགག་དུ་འདོད་པ་དང་། སྒྲུབ་
པར་འདོད་ཀྱང་འདུས་བྱས་དང་འདུས་མ་བྱས་གཉིས་སུ་འབྱེད་པ་དང་ལུགས་གཉིས་ཡོད་
24 །



རྗེ
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པའི་དང་པོ་དེ་འགོག་པ་ལ། ཕྱོགས་སྔ་མ་ནི། རྗེ་འདི་ཉིད་ཀྱི་གསུང་གི་བདུད་རྩི་དྲི་ལན་
པདྨོར་བཞད་པ་ལས། དྲི་བཅས་ཀྱི་སེམས་ལ་རིགས་པས་བདེན་པ་བཀག་ཙམ་བདེ་
གཤེགས་སྙིང་པོར་འདོད་པ་ནི། དར་ཊིཀ་པ་དང་དེའི་རྗེས་འབྲང་གི་ལུགས་སྨྲ་བ་པོ་
རྣམས་སོ། །ཞེས་པ་ལྟར་ཏེ། དེ་ཡང་། དེང་སང་ཚིག་ཙམ་སྨྲ་བ་ལ་ངོ་མཚར་འཛིན་པའི་
མཁས་རློམ་འགའ་ཞིག་ཆོས་ཅན། ཁྱོད་ཀྱི་གཞི་བདེ་གཤེགས་སྙིང་པོའི་ངོས་འཛིན་འདི་
ལྟར་བཞེད་དེ། དྲི་བཅས་སེམས་ལ་རིགས་པ་ཡིས་བདེན་པ་བཀག་ཙམ་གྱི་མེད་དགག་ལ་
བདེ་གཤེགས་སྙིང་པོར་འདོད་པའི་ཕྱིར་རོ། །
གཉིས་པ་དེ་དགག་པ་ལ་གཉིས། བདེན་པ་བཀག་ཙམ་གཞན་སེལ་ཡིན་པར་
བསྟན། དེས་ན་འཁོར་འདས་གཞི་རུ་འདོད་པ་འགལ་བར་བསྟན་པའོ། །དང་པོ་ནི། དྲི་
བཅས་སེམས་ལ་རིགས་པས་བདེན་པ་བཀག་ཙམ་འདི་ནི་ཆོས་ཅན། རང་བཞིན་གནས་
རིགས་དང་བདེ་གཤེགས་སྙིང་པོར་ག་ལ་འཐད་དེ་མི་འཐད་པར་ཐལ། ཐོགས་བཅས་
བསལ་བ་ལ་ནམ་མཁའ་ཞེས་ནི་བཏགས་པ་དང་། མགོ་བོར་འབིགས་ནུས་བསལ་བ་ལ་
རྭ་མེད་ཅེས་ནི་བཏགས་པ་ལྟར། རྟོག་པས་དགག་བྱ་བཅད་ཙམ་གྱི་གཞན་སེལ་ཡིན་པའི་
ཕྱིར་ན་གནས་ལུགས་ཀྱང་མ་ཡིན་ན་སྟེ་དེའི་ཕྱིར་རོ། །གཉིས་པ་ནི། དེས་ན་སེམས་ལ་
བདེན་པ་བཀག་པའི་མེད་དགག་སྙིང་པོར་འདོད་པའི་ངན་རྟོག་གི་དྲ་བ་འདི་དོར་ཅིག་ཅེས་
བྱ་སྟེ། མེད་དགག་འདི་ལ་འཁོར་བ་ཇི་ལྟར་ཚང་སྟེ་མ་ཚང་ལ། འདི་ལ་ལམ་ཉིད་ཇི་ལྟར་
སྒོམ་དུ་རུང་སྟེ་མི་རུང་ཞིང་འདི་ལ་འབྲས་བུ་ཇི་ལྟར་འབྱུང་སྟེ་མི་སྲིད་པའི་ཕྱིར་རོ། །འདི་ལ་
བྱང་ཁང་གསར་བ་འཇམ་དབྱངས་དཔལ་འབྱོར་རྒྱལ་མཚན་གྱིས། འདིར་རི་བོ་དགེ་ལྡན་
པ་ལ་དགག་སྒྲུབ་ཀྱི་དཔྱད་པ་མཛད་པའི་དགག་ལན་འདི་ལྟར་མཛད་དེ། དྲི་བཅས་
སེམས་ལ་རིགས་པ་ཡིས། །སྤྲོས་པ་བཀག་ཙམ་སྙིང་པོར་འདོད། །འདི་ཉིད་ཐོགས་བཅས་
བསལ་བ་ལ། །ནམ་མཁའ་ཞེས་ནི་བཏགས་པ་དང་། །མགོ་བོར་འབིགས་ནུས་བསལ་
25



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བ་ལ། །རྭ་མེད་ཅེས་ནི་བཏགས་པ་ལྟར། །རྟོག་པས་དགག་བྱ་བཅད་ཙམ་གྱི། །རྟེན་
འབྲེལ་ཡིན་ཕྱིར་གནས་ལུགས་ཀྱང་། །མིན་ན་རང་བཞིན་གནས་རིགས་དང་། །བདེ་
གཤེགས་སྙིང་པོར་ག་ལ་འཐད། །འདི་ལ་འཁོར་བ་ཇི་ལྟར་ཚང་། །འདི་ལ་ལམ་ཉིད་ཇི་
ལྟར་སྒོམ། །འདི་ལ་འབྲས་བུ་ཇི་ལྟར་འབྱུང་། །དེ་སྐད་སྨྲ་ན་ལན་ཅི་ཡོད། །འཁོར་གསུམ་
རྒྱུད་མར་མི་འབྱུང་ངམ། །ཞེས་མཚུངས་པ་མཛད་པ་ནི་མཁས་པ་དགེས་པའི་རྣམ་འགྱུར་
མ་ཡིན་ཏེ། ཁོ་བོ་ཅག་དྲི་བཅས་ཀྱི་སེམས་ལ་མཐའ་བཞིའི་སྤྲོས་པ་བཀག་པ་ཙམ་སྙིང་
པོར་མི་འདོད་ཀྱི། མཐའ་བཞིའི་སྤྲོས་པ་བཀག་པའི་སྟོང་ཉིད་དང་། དྲི་བཅས་ཀྱི་སེམས་
ཟུང་དུ་འཇུག་པའི་ཟུང་འཇུག་ལ་བདེ་གཤེགས་སྙིང་པོར་འདོད་ཅེས་བཤད་ཟིན་པའི་
ཕྱིར་རོ། །གལ་ཏེ་དེ་ལྟར་འདོད་པ་ལ། སྔར་གྱི་སྟོབས་མཚུངས་འཁོར་གསུམ་དུ་མི་འགྱུར་
རམ་སྙམ་ན། དེ་ལྟར་མཚུངས་པར་འདོད་པ་ནི་ཟབ་མོའི་གནད་མ་རྟོགས་པ་སྟེ། གསལ་
སྟོང་ཟུང་འཇུག་འཁོར་འདས་ཀྱི་གཞིར་རུང་བ་དང་། བདེན་པ་བཀག་ཙམ་གྱི་མེད་དགག་
འཁོར་འདས་ཀྱི་གཞིར་མི་རུང་བའི་ཁྱད་པར་ལ་བློ་གྲོས་རྨོངས་པའི་རྣམ་འགྱུར་ཡིན་པའི་
ཕྱིར། འོ་ན་དེ་གཉིས་ལ་འཁོར་འདས་ཀྱི་གཞིར་རུང་མི་རུང་གི་ཁྱད་པར་ཇི་ལྟར་ཡོད་
སྙམ་ན། དེའི་གནད་འདི་ལྟར་ཡིན་ཏེ། གསལ་སྟོང་ཟུང་འཇུག་གི་གསལ་བ་ལས་འདོད་
ཆགས། སྟོང་པ་ལས་ཞེ་སྡང་། ཟུང་འཇུག་ལས་གཏི་མུག་སོགས་ལངས་ནས་འཁོར་བའི་
གཞི་བྱེད། གཞི་གསལ་སྟོང་ཟུང་འཇུག་དེ་ཉིད། ཐབས་རང་དོན་ཡིད་བྱེད་དང་། ཤེས་
རབ་གང་ཟག་གི་བདག་མེད་དང༌། གཟུང་བ་ཆོས་ཀྱི་བདག་མེད་རྟོགས་པའི་ཤེས་རབ་
ཙམ་གྱིས་ཟིན་པ་ལས་དམན་པའི་མྱང་འདས་གཉིས་ཀྱི་གཞི་བྱེད། ཐབས་གཞན་ཕན་གྱི་
ལྷག་བསམ་རྣམ་དག་དང་། ཤེས་རབ་འཛིན་པ་ཆོས་ཀྱི་བདག་མེད་རྟོགས་པའི་ཤེས་རབ་
ཀྱིས་ཟིན་པའི་ཚེ། གསལ་ཆ་ལས་སྤྲུལ་སྐུ། སྟོང་ཆ་ལས་ཆོས་སྐུ། ཟུང་འཇུག་གི་ཆ་ལས་
ལོངས་སྐུ་འབྱུང་བས་ཐེག་པ་ཆེན་པོའི་མྱང་འདས་ཀྱི་གཞི་བྱེད་པའི་ཕྱིར། གཞན་དུ་མེད་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
དགག་ཙམ་འཁོར་འདས་ཀྱི་གཞི་ཡིན་ན། ནམ་མཁའ་འཁོར་འདས་ཀྱི་གཞི་ཡིན་ཅེས་སྨྲ་
བ་དང་ཁྱད་པར་ཅུང་ཟད་ཀྱང་མེད་དེ། ཁྱོད་ཀྱི་གཞི་མེད་དགག་དེ་གསལ་བ་དང་ཟུང་
འཇུག་མ་ཡིན་པས། འཁོར་འདས་ཀྱི་ཆོས་འབྱུང་བའི་ཡན་ལག་མ་ཚང་བའི་ཕྱིར་རོ། ། །
གཉིས་པ་སྙིང་པོ་གཉིས་སུ་ཕྱེ་བ་དཔྱད་པ་ལ་གསུམ། ཇི་ལྟར་གསུངས་ཚུལ་བསྡུས་
ཏེ་བཤད། དགོངས་གཞི་ངོས་བཟུང་དགོངས་པ་སྒྲུབ། གཞན་དུ་རྟོག་ན་འགལ་བས་
དགག་པའོ། །དང་པོ་ནི་པདྨོ་བཞད་པ་ལས། གཉིས་སུ་ཕྱེ་བ་ནི་རོང་ཊིཀ་གི་དངོས་བསྟན་
ཡིན་ལ་ཞེས་སོགས་བཤད་པ་ལྟར། རོང་ཊིཀ་གི་རྗེས་འབྲང་ཁ་ཅིག །སེམས་ཀྱི་སྟོང་
གསལ་གཉིས་ལ། འདུས་མ་བྱས་དང་འདུས་བྱས་ཀྱི་རང་བཞིན་གནས་རིགས་སུ་སོ་སོར་
འདོད་དེ། རོང་ཊིཀ་དངོས་བསྟན་ལས་དེ་ལྟར་བཤད་པའི་ཕྱིར་ཞེས་ཟེར་རོ། །གཉིས་
པ་ནི། འདི་ཡང་མཁས་པས་རེ་ཞིག་བརྟག་པར་བྱ་སྟེ། མཐར་ཐུག་ཟུང་འཇུག་སྒྲུབ་པའི་
ཕྱིར་དུ། གནས་སྐབས་སུ་འཁྱོག་པོ་སྲོང་པའི་ཚུལ་གྱིས་དྲང་དོན་ཡིན་ན་འགལ་བ་མེད་དེ།
གསལ་སྟོང་འདུས་བྱས་དང་འདུས་མ་བྱས་གཉིས་ཟུང་འཇུག་ཏུ་སྒྲུབ་པ་ལ། ཡ་གྱལ་
འདུས་བྱས་གསལ་བ་དང་འདུས་མ་བྱས་སྟོང་པ་གཉིས་ཀ་དགོས་པའི་ཕྱིར་རོ། །གསུམ་
པ་ནི། དེ་ལས་གཞན་དུ་ངེས་པའི་དོན་ཡིན་ན་མི་འཐད་དེ། རང་བཞིན་གནས་རིགས་
འདུས་བྱས་སུ་འདོད་པ་དངོས་སྨྲ་བའི་ལུགས་ཡིན་གྱིས། དབུ་མ་པ་ཡི་ལུགས་ལ་མེད་པའི་
ཕྱིར་རོ། །འོ་ན། རང་བཞིན་འོད་གསལ་གྱི་སེམས་བདེ་གཤེགས་སྙིང་པོར་བཤད་པ་དང་
མི་འགལ་ལམ་སྙམ་ན། མི་འགལ་ཏེ། འདིར་རང་བཞིན་འོད་གསལ་གྱི་སེམས་འདུས་
བྱས་བདེ་གཤེགས་སྙིང་པོ་ཡིན་པ་བཀག་པ་ཡིན་ལ། གོང་དུ་དེ་ཉིད་འདུས་མ་བྱས་བདེ་
གཤེགས་སྙིང་པོར་བསྒྲུབས་ཟིན་པའི་ཕྱིར་རོ། །
གསུམ་པ་འགྲོ་ཀུན་སྙིང་པོས་སྟོང་པ་དགག་པ་ལ་གཉིས། ཕྱོགས་སྔ་བརྗོད་པ་དང་།
དེ་དགག་པའོ། །དང་པོ་ལ། ཕྱོགས་སྔ་སྨྲ་བ་པོ་ནི། པདྨ་བཞད་པ་ལས། འགྲོ་བ་ལ་མེད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པར་འདོད་པ་ནི་སྔར་བྱོན་པའི་བུ་སྟོན་ཁ་ཆེ་དང་། དེང་སང་དབུས་གཙང་དང་མདོ་ཁམས་
ན་ཡོད་པའི་མཚན་ཉིད་པ་ཁ་ཅིག་གོ་ཞེས་པ་ལྟར། བུ་སྟོན་གྱི་བདེ་གཤེགས་སྙིང་པོའི་
མཛེས་རྒྱན་དང་། པཎ་ཤཱཀ་པའི་གསེར་ཐུར་སོགས་ཀྱི་རྗེས་འབྲང་འགའ་ཞིག་སྟེ། བདེ་
གཤེགས་སྙིང་པོ་བདེ་གཤེགས་ལ་ཡོད་ཀྱི་འགྲོ་བའི་རྒྱུད་ལ་མེད་དེ། འཁོར་འདས་ཀྱི་ཆོས་
ནི་ཐམས་ཅད་ཀྱི་སྙིང་པོ་རང་རང་ཁོ་ན་ལ་ཡོད་པའི་ཕྱིར་དང་། མདོ་འགའ་ཞིག་ལས་བདེ་
གཤེགས་སྙིང་པོ་འགྲོ་བ་ལ་ཡོད་པར་གསུངས་པ་ནི། བདག་ཉིད་ཆེན་པོ་ས་པཎ་གྱིས་སྡོམ་
གསུམ་དང་འཕྲིན་ཞུ་སོགས་ལས། དགོངས་གཞི་དགོས་པ་དངོས་ལ་གནོད་བྱེད་ཀྱི་ཆོས་
གསུམ་གྱི་སྒོ་ནས་དྲང་དོན་དུ་གཏན་ལ་ཕབ་པ་ཡིན་ནོ་ཞེས་སྒྲོ་འདོགས་པར་བྱེད་དོ། ། །
གཉིས་པ་དེ་དགག་པ་ལ་གསུམ། ལུང་དང་རིགས་པའི་གནོད་བྱེད་བསྟན། འཇམ་
དབྱངས་དགོངས་པར་འདོད་པ་དགག །འཁྲུལ་མེད་གནད་ཀྱི་གདམས་པ་སྦྱིན་པའོ། །དང་
པོ་ལ་བསྟན། བཤད་གཉིས། དང་པོ་ནི། ཆོས་ཐམས་ཅད་ཀྱི་སྙིང་པོ་རང་རང་ཁོ་ན་ལ་
ཡོད་ཅེས་སྨྲ་བ་འདི་ནི་ཆོས་ཅན། མི་འཐད་དེ། འཇིག་རྟེན་དང་བསྟན་བཅོས་ཀྱི་ཐ་སྙད་
གཉིས་ལས་འདས་པ་ཡིན་པའི་ཕྱིར་རོ། །གཉིས་པ་ལ་གཉིས། འཇིག་རྟེན་ཐ་སྙད་འགལ་
བས་དགག །བསྟན་བཅོས་ཐ་སྙད་འགལ་བས་དགག་པའོ། །དང་པོ་ནི། ཁྱོད་ཀྱི་འདོད་པ་
ནི་ཆོས་ཅན། བསྟན་བཅོས་པ་དང་འཇིག་རྟེན་གྱི་ཐ་སྙད་དང་འགལ་ཏེ། ཙནྡན་འགའ་
ཞིག་ལ་སྦྲུལ་གྱི་སྙིང་པོ་ཞེས་དང་། མར་ནི་འོ་མའི་སྙིང་པོ་ཞེས་དང་། ཚྭ་ནི་ཆུའི་སྙིང་པོ་
ཞེས་སོགས་འཇིག་རྟེན་ཀུན་ལ་གྲགས་པ་ཡི་ཐ་སྙད་ཀུན་དང་འགལ་བའི་ཕྱིར་ཏེ། ཁྱོད་
ཀྱིས་ནི། སྦྲུལ་གྱི་སྙིང་པོ་སྦྲུལ་ཉིད་དང་། མར་གྱི་སྙིང་པོ་མར་ཉིད་དང་། ཆུའི་སྙིང་པོ་ཆུ་ཁོ་
ན་ལ་ཡོད་ཅེས་ཁས་བླངས་པའི་ཕྱིར་དང་། དེར་མ་ཟད་ས་བཅད་གཉིས་པ་ལྟར། བསྟན་
བཅོས་ཀྱི་ཐ་སྙད་དང་ཡང་གལ་ཏེ། དྲི་མ་མེད་པའི་བཀའ་སྙིང་པོའི་མདོ་སོགས་ལས།
བདེ་གཤེགས་སྙིང་པོས་འགྲོ་བ་ཀུན་ལ་ཁྱབ་ཅེས་དང་། བསྟན་བཅོས་རྒྱུད་བླ་སོགས་ལས་
28



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ལུས་ཅན་སངས་རྒྱས་ཀྱི་སྙིང་པོ་ཅན་ཡིན་ནོ་ཞེས་གསུངས་པ་དང་འགལ་བའི་ཕྱིར་རོ། །
གལ་ཏེ་དེ་ལྟར་བསྟན་པ་དེ་ཉིད་དྲང་དོན་ཡིན་ནོ་སྙམ་ན། སྤྱིར་དྲང་ངེས་ལ་འཇོག་
མཚམས་མང་དུ་ཡོད་ཀྱང་། བརྗོད་བྱ་བདེན་གཉིས་ཀྱི་སྒོ་ནས་དྲང་ངེས་ཀྱི་རྣམ་དབྱེ་འབྱེད་
པའི་ཚེ། དྲང་དོན་ཀུན་ཐ་སྙད་དུ་ཡང་མེད་ན་ནི། ཕུང་པོ་ཁམས་དང་སྐྱེ་མཆེད་སོགས་ཀུན་
རྫོབ་བདེན་པའི་རྣམ་གཞག་ཀུན་ཆོས་ཅན། ཐ་སྙད་དུ་ཡང་མེད་པར་འགྱུར་ཏེ། ཁྱོད་
སོགས་དེ་དག་དྲང་དོན་ཡིན་པའི་ཕྱིར་རོ། །
གཉིས་པ་འཇམ་མགོན་དགོངས་པར་མི་འཐད་པ་ནི། འགྲོ་ལ་བདེ་གཤེགས་སྙིང་
པོ་མེད་པ་འཇམ་དབྱངས་ས་པཎ་གྱི་དགོངས་པར་འདོད་ཅེས་པ་ལ་ནི། འཇམ་དབྱངས་ཀྱི་
གསུང་དང་འགལ་བ་འདི་ལྟར་འབྱུང་སྟེ། རབ་དབྱེ་ལས། དེས་ན་དེ་བཞིན་གཤེགས་
པ་ཡི། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་ལ་སངས་རྒྱས་དང་། །
འཁོར་བ་གཉིས་ཀ་འབྱུང་བ་འཐད། །ཅེས་སྤྲོས་བྲལ་གྱི་ཆོས་དབྱིངས་བདེ་གཤེགས་སྙིང་
པོ་ཡིན་པར་གསུང་བ་དང་། གཞན་ཡང་རབ་དབྱེ་དེ་ཉིད་ལས། སེམས་ནི་རང་གནས་
སྙེགས་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །བདེ་གཤེགས་ཁམས་ཀྱི་སྒྲུབ་བྱེད་
འཐད། །ཅེས་འཁོར་བ་སྤོང་འདོད་དང་། མྱང་འདས་ཐོབ་འདོད་ཀྱི་བློ་སྐྱེས་པ་ནི། རང་
རྒྱུད་ལ་བདེ་གཤེགས་སྙིང་པོ་ཡོད་པ་རྐྱེན་གྱིས་རིགས་སད་པའི་སྒྲུབ་བྱེད་དུ་གསུངས་པ་
དང་ཅིས་མི་འགལ་ཏེ་འགལ་བའི་ཕྱིར་རོ། །དེར་མ་ཟད། གཞན་ཡང་རབ་དབྱེ་ལས།
གལ་ཏེ་བེམ་པོའི་ཆོས་ཀྱི་དབྱིངས། །བདེ་གཤེགས་སྙིང་པོ་མ་ཡིན་ཡང་། །སེམས་ཅན་
རྣམས་ཀྱི་ཆོས་ཀྱི་དབྱིངས། །བདེ་གཤེགས་སྙིང་པོ་ཡིན་སྙམ་ན། །མ་ཡིན་ཆོས་ཀྱི་དབྱིངས་
ལ་ནི། །དབྱེ་བ་མེད་པར་རྒྱལ་བས་གསུངས། །ཞེས་བེམ་པོའི་ཆོས་དབྱིངས་དང་། སེམས་
ཅན་གྱི་སེམས་ཀྱི་ཆོས་དབྱིངས་བདེ་གཤེགས་སྙིང་པོ་ཡིན་པར་ཁྱད་པར་མེད་དེ། ཆོས་
དབྱིངས་ལ་རིགས་མི་འདྲ་བའི་དབྱེ་བ་མེད་པའི་ཕྱིར་རོ་ཞེས་གསུངས་པས་ཀྱང་གནོད་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡིན་པའི་ཕྱིར་ཏེ། སེམས་ཅན་གྱི་སེམས་ཀྱི་ཆོས་དབྱིངས་དང་། སངས་རྒྱས་ཀྱི་སེམས་ཀྱི་
ཆོས་དབྱིངས་གཉིས་སྙིང་པོ་ཡིན་པར་ཁྱད་པར་མེད་དེ། ཆོས་དབྱིངས་ལ་རིགས་མི་འདྲ་
བའི་དབྱེ་བ་མེད་པའི་ཕྱིར་རོ་ཞེས་པ་ཀུན་ཏུ་མི་མཚུངས་སམ་སྟེ་མཚུངས་པའི་ཕྱིར་རོ། །
ཐལ་བ་འདི་ནི་ཕྱོགས་སྔ་འདི་འགོག་པའི་གནོད་བྱེད་ཀྱི་གཙོ་བོ་ཡིན་ཏེ། པཎ་ཆེན་ཤཱཀྱ་
མཆོག་ལྡན་ན་རེ། སྡོམ་གསུམ་རབ་དབྱེར་ཆོས་དབྱིངས་བདེ་གཤེགས་སྙིང་པོ་ཡིན་པ་
བཀག་ནས། ཆོས་སྐུ་བདེ་གཤེགས་སྙིང་པོ་ཡིན་པར་བསྟན་པ་ཡིན་ལ། ཆོས་དབྱིངས་སྙིང་
པོ་ཡིན་པ་ཇི་ལྟར་བཀག་ན། གལ་ཏེ་བེམ་པོའི་ཆོས་ཀྱི་དབྱིངས། །ཞེས་སོགས་ཀྱིས་བེམ་
པོའི་ཆོས་དབྱིངས་སྙིང་པོ་མིན་པ་བཞིན་དུ། སེམས་ཀྱི་ཆོས་དབྱིངས་ཀྱང་སྙིང་པོ་མ་ཡིན་ཏེ།
ཆོས་དབྱིངས་ལ་དབྱེ་བ་མེད་པའི་ཕྱིར། བེམ་པོའི་ཆོས་དབྱིངས་སྙིང་པོ་མ་ཡིན་ཏེ། གལ་ཏེ་
ཡིན་ན། བརྟན་གཡོ་ཀུན་བདེ་གཤེགས་སྙིང་པོ་ཅན་དུ་ཐལ་བ་ལ། གཡོ་བ་ལུས་ཅན་ཁོ་ན་
བདེ་གཤེགས་སྙིང་པོ་ཅན་དུ་བཤད་པའི་ཕྱིར་རོ་ཞེས་འཆད་མོད། དེ་ལ་འདི་ལྟར་
འགལ་ཏེ། འོ་ན་དག་པ་གཉིས་ལྡན་གྱི་ཆོས་དབྱིངས་སྙིང་པོ་ཡིན་པ་བཞིན་དུ། དྲི་བཅས་
ཀྱི་ཆོས་དབྱིངས་ཀྱང་སྙིང་པོ་ཡིན་པར་ཐལ། ཆོས་དབྱིངས་ལ་དབྱེ་བ་མེད་པའི་ཕྱིར། གལ་
ཏེ་དག་པ་གཉིས་ལྡན་གྱི་ཆོས་དབྱིངས་ཀྱང་སྙིང་པོ་མིན་ནོ་སྙམ་ན། དེ་ཆོས་ཅན། བདེ་
གཤེགས་སྙིང་པོ་ཡིན་པར་ཐལ། ཆོས་སྐུ་ཡིན་པའི་ཕྱིར་གསུམ་ཀར་ཨེ་དྲན། དེས་ན་
འདིར་དཔྱད་དགོས་པ་ནི། འོ་ན་ཁྱོད་རང་བེམ་པོའི་ཆོས་དབྱིངས་བདེ་གཤེགས་སྙིང་པོར་
ཁས་ལེན་ནམ་མི་ལེན། མི་ལེན་ན་འདིར་དངོས་སུ་བཤད་པ་དང་འགལ། ལེན་ན་བེམ་
པོའི་ཆོས་དབྱིངས་ཆོས་ཅན། གསལ་སྟོང་ཟུང་འཇུག་ཡིན་པར་ཐལ། ཆོས་དབྱིངས་ཡིན་
པའི་ཕྱིར། རྟགས་ཁས་བླངས་སོ། །འདོད་ན། བུམ་སོགས་ཕྱི་དོན་བདེན་པས་སྟོང་བའི་
སྟོང་ཉིད་ཀྱང་གསལ་སྟོང་ཟུང་འཇུག་ཏུ་འགྱུར་བས་ཁྱོད་རང་གི་ཕ་ར་ཕྱིན་དཀའ་འགྲེལ་
ལས། ཆོས་དབྱིངས་དང་སྟོང་ཉིད་ལ་ཁྱད་ཕྱེ་ནས། ཆོས་དབྱིངས་ལ་གསལ་སྟོང་ཟུང་
30



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
།
འཇུག་གིས་ཁྱབ་པ་དང་། སྟོང་ཉིད་སོགས་ལ་དེས་མ་ཁྱབ་པར་བཤད་པ་ལ་རྣམ་གཅོད་
མེད་པའི་སྐྱོན་དུ་འགྱུར་ཏེ། ཆོས་ཐམས་ཅད་ལ་གསལ་སྟོང་ཟུང་འཇུག་གི་ཆོས་དབྱིངས་
ཀྱིས་ཁྱབ་པའི་ཕྱིར་སྙམ་ན། ཅུང་ཟད་དཀའ་མོད། ཁོ་བོ་ནི་ཀུན་མཁྱེན་ཆེན་པོའི་དགོངས་
པ་འདི་ལྟར་འཆད་དེ། སྤྱིར་སྟོང་ཉིད་དང་། དེ་བཞིན་ཉིད་དང་། རང་བཞིན་རྣམ་དག་
སོགས་ཀྱིས་ཆོས་ཐམས་ཅད་ལ་ཁྱབ་ཅིང་། དེ་དག་ལ་གསལ་སྟོང་ཟུང་འཇུག་ཡིན་པ་ཞིག་
མི་དགོས་ཀྱང་། ཆོས་དབྱིངས་དང་བདེ་གཤེགས་སྙིང་པོ་སོགས་གསལ་སྟོང་ཟུང་འཇུག་
ཁོ་ན་ལ་འཇོག་པས། དེ་དག་གིས་ཆོས་ཐམས་ཅད་ལ་ཁྱབ་པས། བུམ་པ་བདེན་པས་སྟོང་
པའི་སྟོང་ཉིད་ལྟ་བུ། རང་བཞིན་རྣམ་དག་དང་། སྟོང་ཉིད་དང༌། དེ་བཞིན་ཉིད་སོགས་
ཡིན་ཀྱང་། གསལ་སྟོང་ཟུང་འཇུག་མ་ཡིན་པས། ཆོས་དབྱིངས་དང་བདེ་གཤེགས་སྙིང་པོ་
སོགས་སུ་ཁས་མི་ལེན་ནོ། །འོན་ཀྱང་འདིར་བེམ་པོའི་ཆོས་དབྱིངས་བདེ་གཤེགས་སྙིང་
པོར་བཤད་པ་ནི། བེམ་པོ་ཀུན་ལ་ཆོས་དབྱིངས་ཀྱིས་ཁྱབ་པ་དང་། བུམ་སོགས་ཀུན་གྱི་
སྟོང་ཉིད་བདེ་གཤེགས་སྙིང་པོ་ཡིན་ཞེས་ཁས་བླངས་པ་མ་ཡིན་གྱི། ནང་སེམས་ཀྱི་རྒྱུད་ཀྱི་
བསྡུས་པའི་མིག་སོགས་ལྟ་བུའི་སྟེང་དུ་གསལ་སྟོང་ཟུང་འཇུག་གི་ཆོས་དབྱིངས་ཚང་བས།
སེམས་རྒྱུད་ཀྱི་བསྡུས་པའི་བེམ་པོའི་ཆོས་དབྱིངས་སྙིང་པོ་ཡིན་པ་ཙམ་ལ་དགོངས་སོ་ཞེས་
བློ་གསལ་དཔྱོད་ལྡན་དག་གི་སྙིང་གི་པདྨོར་སིམ་པར་བྱའོ། །དེས་ན་རང་གི་ངན་རྟོག་ཁྭ་ཏ་
ཡིས་ལྟ་ངན་མི་གཙང་ཟོས་པའི་མཆུ་ཆོས་ཅན། ཁྱོད་ཀྱི་འཇམ་དབྱངས་གཞུང་བཟང་
པདྨའི་ཚལ་དྲི་ཞིམ་ལྡན་པ་ལ། གྲུབ་མཐའ་ངན་པའི་དྲི་ངན་བསྒོ་བ་མཚར་ཆེ་སྟེ། རང་གི་
སྐྱོན་གཞན་ལ་བགོ་བ་མི་རིགས་པ་ཆེན་པོ་ཡིན་པའི་ཕྱིར་རོ། །
གསུམ་པ་གྲུབ་པའི་གདམས་པ་སྦྱིན་པ་ལ་གསུམ། ཕྱོགས་འཛིན་དོར་ནས་གཟུང་
བར་གདམས་པ། དྲང་ངེས་གནད་ཀྱི་སྙིང་པོ་བསྟན་པ། དོན་དེ་ཡིད་ཆེས་ལུང་དང་སྦྱར་
བའོ། །དང་པོ་ནི། གཞན་གྱི་འཆད་ཚུལ་ལ་སྐྱོན་ཆགས་པ་དེས་ན། རང་བཞིན་གྱི་མཁས་



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པ་ཀུན་ཆོས་ཅན། ཁོ་བོས་འདི་ལྟར་འཆད་པ་ལ་ཕྲག་དོག་དང་ཕྱོགས་འཛིན་གྱི་ཡིད་
དོར་ལ། གཟུ་བོར་གནས་པའི་བློ་ཡིས་ཡིན་མིན་དཔྱོད་ཅིག་ཅེས་བྱ་སྟེ། བཀའ་བསྟན་
བཅོས་ཀྱི་གཞུང་ལུགས་ཆེན་པོ་ཡི་དགོངས་པ་ཁོ་བོས་མ་འདྲེས་པར་ཚུལ་བཞིན་བཤད་
པར་བྱ་བ་ཡིན་པའི་ཕྱིར་རོ། །གཉིས་པ་ནི། ཆོས་དབྱིངས་དང་བདེ་གཤེགས་སྙིང་པོ་དང་།
སྟོང་ཉིད་དང་དེ་བཞིན་ཉིད་ལ་སོགས་པའི་མཚན་གྱི་རྣམ་གྲངས་དུ་མས་བསྟན་པའི་ཟུང་
འཇུག་ཆོས་ཅན། བརྗོད་བྱའི་སྒོ་ནས་དྲང་ངེས་འབྱེད་པའི་ཚེ་ངེས་དོན་ཡིན་གྱི་དྲང་དོན་མ་
ཡིན་ཏེ། དོན་དམ་བདེན་པ་ཡིན་པའི་ཕྱིར་རོ། །འོན་ཀྱང་གསལ་སྟོང་ཟུང་འཇུག་དེ་ཉིད་
སྙིང་པོའི་མདོ་དང་རྒྱུད་བླ་ལས་དཔེ་དགུས་བསྟན་པ་ལྟར། འགྲོ་བའི་རྒྱུད་ལ་ནི་རྟེན་དང་
བརྟེན་པའི་ཚུལ་གྱིས་སམ་སྒྲུབ་པའི་ཚུལ་གྱིས་ཡོད་པ་ནི་ཆོས་ཅན། དྲང་དོན་ཡིན་གྱི་ངེས་
དོན་མིན་ཏེ། ཀུན་རྫོབ་བདེན་པ་ཡིན་པའི་ཕྱིར་རོ། །དེས་ན་བདེ་གཤེགས་སྙིང་པོ་ཆོས་
ཅན། ཁྱོད་འགྲོ་བའི་རྒྱུད་ལ་སྒྲུབ་པའི་ཚུལ་གྱིས་ཡོད་པ་དྲང་དོན་ཡིན་པའི་རྒྱུ་མཚན་གཞན་
ཡང་ཡོད་དེ། ཁྱོད་འགྲོ་བའི་རྒྱུད་ལ་ཡོད་པར་སྟོན་པའི་མདོའི་དགོངས་གཞི་མཐའ་བཞི་
སྤྲོས་བྲལ་གྱི་སྟོང་ཉིད་ཡིན་པ་དང་། དགོས་པ་སྐྱོན་ལྔ་སྤོང་བའི་ཕྱིར་དུ་གསུངས་ཞེས་པ་
ཡང་ཁྱོད་འགྲོ་བའི་རྒྱུད་ལ་སྒྲུབ་པའི་ཚུལ་གྱིས་ཡོད་པར་སྟོན་པའི་མདོ་འདི་ལ་འཐད་པའི་
ཕྱིར་དང་། ཁྱོད་འགྲོ་བའི་རྒྱུད་ལ་སྒྲུབ་པའི་ཚུལ་གྱི་ཡོད་པ་དེ་ཉིད་ངེས་པའི་དོན་ཡིན་ན།
མུ་སྟེགས་བདག་དང་མཚུངས་པ་དང་། བདེན་པའི་དངོས་པོར་འགྱུར་བ་སོགས་དངོས་ལ་
གནོད་བྱེད་ཀྱི་སྐྱོན་རྣམས་ཀྱང་འབྱུང་བའི་ཕྱིར་རོ། །
གསུམ་པ་ལུང་དང་སྦྱར་བ་ནི། བདེ་གཤེགས་སྙིང་པོ་ངེས་དོན་ནམ་བདེན་པ་ཡིན་
ཡང་། དེ་འགྲོ་བའི་རྒྱུད་ལ་སྒྲུབ་པའི་ཚུལ་གྱིས་ཡོད་པ་དྲང་དོན་ཀུན་རྫོབ་བདེན་པ་ཡིན་
ཞེས་པ་འདི་ཉིད་ཆོས་ཅན། ཁོ་བོས་རང་བཟོ་མ་ཡིན་ཏེ། ཐེག་ཆེན་རྒྱུད་བླ་ལས། འགྲོ་བ་
ཞི་བའི་ཆོས་ཉིད་དུ། །རྟོགས་ཕྱིར་ཇི་ལྟ་ཉིད་དེ་དང་། །ཞེས་སོགས་ཀྱིས་འགྲོ་བའི་སེམས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
རྒྱུད་བདག་གཉིས་ཀྱི་སྤྲོས་པ་ཉེར་ཞིའི་ཆོས་ཉིད་མཐོང་བ་ལ་ཇི་ལྟ་བ་མཐོང་བར་གསུངས་
པ་དང་། ཤེས་བྱ་མཐར་ཐུག་རྟོགས་པའི་བློས། །ཐམས་ཅད་མཁྱེན་པའི་ཆོས་ཉིད་ནི། །
སེམས་ཅན་ཐམས་ཅད་ལ་ཡོད་པར། །མཐོང་ཕྱིར་ཇི་སྙེད་ཡོད་པ་ཉིད། །ཅེས་སྤྲོས་བྲལ་
ཆོས་ཉིད་དེ་ཉིད་ཀྱང་སེམས་ཅན་ཐམས་ཅད་ལ་ཡོད་པར་མཐོང་བ་ལ་ཇི་སྙེད་པ་མཐོང་
བར་ནི་གསུངས་པའི་གནད། རྟོགས་ན་འབད་མེད་དུ་འགྲུབ་པའི་ཕྱིར། འདིར་དོགས་པ་
འདི་ལྟར་གཅད་དགོས་ཏེ། འོ་ན་བདེ་གཤེགས་སྙིང་པོ་འགྲོ་བའི་རྒྱུད་ལ་སྒྲུབ་པའི་ཚུལ་
གྱིས་ཡོད་དམ་མེད། ཡོད་ན་དེ་ལྟར་སྟོན་པའི་མདོ་དེ། དགོངས་གཞི་དགོས་པ་དངོས་ལ་
གནོད་བྱེད་གསུམ་གྱི་སྒོ་ནས་དྲང་དོན་གྱི་མདོར་འཆད་མི་རིགས་པར་ཐལ། དེ་དེ་ལྟར་
ཡོད་པ་ལ་དངོས་ལ་གནོད་བྱེད་ཀྱི་ཚད་མ་མེད་པའི་ཕྱིར་ཏེ། དེ་དེ་ལྟར་ཡོད་པའི་ཕྱིར།
ཡང་བདེ་གཤེགས་སྙིང་པོ་ངེས་དོན་ཡིན་ཡང་། བདེ་གཤེགས་སྙིང་པོ་ཡོད་པ་དེ་དྲང་དོན་
ཡིན་ཞེས་ཁས་ལེན་རིགས་པར་ཐལ། དེ་དེ་ལྟར་ཡོད་པ་གང་ཞིག །དེ་དེ་ལྟར་ཡོད་པ་དེ་
དྲང་དོན་ཡིན་པའི་ཕྱིར། འདོད་ན་རྣམ་གཅོད་ཅི་ཡོད་སོམས་ཤིག །གལ་ཏེ་དེ་འགྲོ་བའི་
རྒྱུད་ལ་སྒྲུབ་པའི་ཚུལ་གྱིས་མེད་ན། དེ་དེ་ལྟར་ཡོད་པར་ཐལ། དེ་དེ་ལྟར་ཡོད་པ་དེ་ཐ་སྙད་
བདེན་པ་ཡིན་པའི་ཕྱིར་དང་། དེ་དེ་ལྟར་ཡོད་པར་ཇི་སྙེད་པ་མཁྱེན་པའི་ཡེ་ཤེས་ཀྱིས་
གཟིགས་པའི་ཕྱིར། རྟགས་གཉིས་དངོས་ཞེས་ཟེར་ན་དོན་དང་མཐུན་པའི་ལན་ཅི་ལྟར་
འདེབས། འདི་ལ་ཁོ་བོ་རེ་ཞིག་འདི་ལྟར་སེམས་ཏེ། སྙིང་པོ་ནི་མདོ་དང་རྒྱུད་བླ་སོགས་སུ།
འགྲོ་བའི་རྒྱུད་ལ་བདེ་གཤེགས་སྙིང་པོ་སྒྲུབ་པའི་ཚུལ་གྱིས་ཡོད་པར་བཤད་ལ་དེའི་དོན།
སེམས་ཙམ་པས་དོན་དམ་དུ་འགྲོ་བའི་རྒྱུད་ལ་བདེ་གཤེགས་སྙིང་པོ་སྒྲུབ་པའི་ཚུལ་གྱིས་
ཡོད་ཅིང་། དེ་དེ་ལྟར་ཡོད་པ་དེ་དོན་དམ་བདེན་པ་དང་། དེ་སྟོན་པའི་མདོ་བསྟན་བཅོས་
སོགས་ངེས་དོན་གྱི་ལུང་དུ་འགྲེལ་ལ། དབུ་མ་པས་ནི། ཐ་སྙད་ཙམ་དུ་འགྲོ་བའི་རྒྱུད་ལ་
བདེ་གཤེགས་སྙིང་པོ་སྒྲུབ་པའི་ཚུལ་གྱིས་ཡོད་པ་ཙམ་ཞིག་ཁས་ལེན་གྱི། དོན་དམ་དུ་མ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡིན་པས། དེ་དེ་ལྟར་ཡོད་པ་དེ་ཀུན་རྫོབ་ཀྱི་བདེན་པ་དང་། དེ་སྟོན་པའི་བཀའ་བསྟན་
བཅོས་སོགས་དྲང་དོན་གྱི་ལུང་དུ་བཤད་ནས། དོན་དམ་དུ་དེ་དེ་ལྟར་ཡོད་པ་ལ་དངོས་ལ་
གནོད་བྱེད་ཀྱི་ཚད་མ་འཆད་པ་ཡིན་ནོ། །ཞེས་ཀུན་མཁྱེན་ཆེན་པོའི་དགོངས་པར་
འཆད་དོ། །
བཞི་པ་དག་པ་གཉིས་པོ་འགལ་བར་འདོད་པ་དགག་པ་ལ་གཉིས། འདོད་པ་
བརྗོད་པ་དང་། དེ་དགག་པའོ། །དང་པོ་ལ་ཕྱོགས་སྔ་སྨྲ་བ་པོ་ནི། པདྨོ་བཞད་པ་ལས། དེ་
གཉིས་འགལ་བར་འདོད་པ་ནི། དེང་སང་གི་མཚན་ཉིད་པ་ཕལ་ཆེར་རོ། །ཞེས་པ་ལྟར།
དེ་དུས་ཀྱི་མཚན་ཉིད་པ་ཁ་ཅིག་སྟེ། གློ་བུར་དྲི་བྲལ་གྱི་ཆོས་དབྱིངས་ནི། རང་བཞིན་རྣམ་
དག་གི་ཆོས་དབྱིངས་མིན་ཏེ། སྒྲུབ་བྱེད་རང་བཞིན་རྣམ་དག་དང་། གློ་བུར་དྲི་བྲལ་གྱི་ཆོས་
དབྱིངས་གཉིས་ཕན་ཚུན་སྤངས་ཏེ་གནས་པའི་ཕྱིར་ཞེས་ཟེར་བ་ཐོས་སོ། །གཉིས་པ་ལ་
གསུམ། འགལ་བར་འདོད་པའི་འདོད་པས་སྨད། འགལ་བའི་རྒྱུ་མཚན་སྒྲུབ་བྱེད་དགག །
མི་འགལ་གནད་ཀྱི་རྒྱུ་མཚན་བསྟན་པའོ། །དང་པོ་ནི། དེ་ལྟར་སྨྲ་བའི་ཁའི་བུ་ག་ཆོས་ཅན།
བུ་ག་དོན་མེད་གཞན་དང་མཚུངས་ཏེ། རྒྱུ་མཚན་གང་གི་ཕྱིར་ན། དྲི་མ་བདེན་གྲུབ་ཀྱིས་
དག་པའི་དབྱིངས་དང༌། གློ་བུར་གྱི་དྲི་མ་གཉེན་པོས་བཅོམ་པའི་དབྱིངས་ཀྱི་གཞི་མཐུན་
མེད་ཅེས་པའི་ཚིག་འབྱུང་བའི་བུ་ག་ཡིན་པའི་ཕྱིར་རོ། །གཉིས་པ་ལ་ཁོ་ན་རེ། དག་པ་
གཉིས་པོ་འགལ་ཏེ། ཆོས་དབྱིངས་ལ་དྲི་མ་རང་བཞིན་གྱིས་དག་ཙམ་གྱི་ཆ་དང་། དྲི་མ་
གཉེན་པོས་བཅོམ་ནས་གསར་དུ་དག་པའི་ཆ་གཉིས་འགལ་བའི་ཕྱིར་སྙམ་ན། འོ་ན་བུམ་
པའི་སྟེང་དུ་བྱས་པ་དང་མི་རྟག་པ་གཉིས་འགལ་བར་འགྱུར་བར་ཐལ། བུམ་པ་སྐྱེས་ཙམ་
གྱི་ཆ་དང་། བུམ་པ་འཇིག་པ་སྟེ་ཞིག་པའི་ཆ་གཉིས་འགལ་བའི་ཕྱིར། འདིའི་ཞིབ་ཆ་དེ་
ལྟར་བྱེད་དགོས་ཏེ། གཞན་དུ་ན་ཕྱོགས་སྔ་ཕྱི་གཉིས་ཀྱི་ཐལ་བ་ལ་རྟགས་མ་གྲུབ་ཀྱི་ལན་
ཐེབས་པའི་ཕྱིར་རོ། །དེ་ལ་ཁོ་ན་རེ། དག་པ་གཉིས་པོ་མི་འགལ་ན། དག་པ་དང་པོ་རང་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
བཞིན་རྣམ་དག་མངོན་དུ་གྱུར་པའི་ཚེ་ན། གཉིས་པ་གློ་བུར་རྣམ་དག་མཐའ་དག་མངོན་དུ་
འགྱུར་དགོས་ཏེ། གཉིས་པ་གློ་བུར་རྣམ་དག་དེ། དང་པོ་རང་བཞིན་རྣམ་དག་ཡིན་པའི་
ཕྱིར་སྙམ་ན། ཚིག་གི་སྒྲིབ་གཡོགས་ཡིན་པས་སྙིང་པོ་མེད་དེ། འོ་ན་བདག་མེད་དང་པོ་
གང་ཟག་བདག་མེད་མངོན་དུ་གྱུར་པའི་ཚེ། བདག་མེད་གཉིས་པ་ཆོས་ཀྱི་བདག་མེད་
མཐའ་དག་མངོན་དུ་འགྱུར་དགོས་ཏེ། བདག་མེད་གཉིས་པ་བདག་མེད་དང་པོ་ཡིན་པའི་
ཕྱིར་རོ་ཞེས་སོགས་རིགས་པ་ཀུན་ཏུ་མཚུངས་པའི་ཕྱིར་རོ། །གསུམ་པ་མི་འགལ་བའི་རྒྱུ་
མཚན་ནི། དེ་གཉིས་འགལ་བ་ལ་སྐྱོན་ཡོད་པ་དེས་ན། རང་བཞིན་རྣམ་དག་གི་ཆོས་
དབྱིངས་དང༌། གློ་བུར་རྣམ་དག་གི་ཆོས་དབྱིངས་གཉིས་སྤྱི་བྱེ་བྲག་ཡིན་པས་མི་འགལ་ཏེ།
འཕགས་མཆོག་ཀླུ་སྒྲུབ་ཀྱིས། ཆོས་ཀྱི་དབྱིངས་སུ་བསྟོད་པ་ལས། གང་ཞིག་ཀུན་ཏུ་མ་
ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་ཅན་རྣམས་ལ་ངེས་གནས་པའི། །ཆོས་
ཀྱི་དབྱིངས་ལ་ཕྱག་འཚལ་འདུད། །གང་ཞིག་འཁོར་བའི་རྒྱུ་རྒྱུར་པ། །དེ་ཉིད་སྦྱང་བ་བྱས་
པ་ལ། །དག་པ་དེ་ཉིད་མྱ་ངན་འདས། །ཆོས་ཀྱི་སྐུ་ཡང་དེ་ཉིད་དོ། །ཞེས་ཆོས་དབྱིངས་རང་
བཞིན་རྣམ་དག་གི་སྟེང་དུ། དྲི་མ་གཉེན་པོས་སྦྱངས་པས་གློ་བུར་རྣམ་དག་གི་ཆོས་
དབྱིངས་དེ། མྱང་འདས་དང་ཆོས་སྐུར་གསུངས་པས། དག་པ་གཉིས་ཀྱི་གཞི་མཐུན་
བསྟན་པའི་ཕྱིར་དང༌། སྔོན་གྱི་མཁས་པ་རྣམས་ཀྱང་། ཆོས་དབྱིངས་རང་བཞིན་གྱིས་རྣམ་
པར་དག་པ་ཡིན་པ་ལ། གློ་བུར་གྱི་དྲི་མ་དང་བྲལ་བའི་ཚེ་དག་པ་གཉིས་ལྡན་གྱི་ཆོས་
དབྱིངས་ཞེས་གསུངས་པ་ཚད་མར་བྱས་ནས། ཆོས་དབྱིངས་ཀུན་རང་བཞིན་རྣམ་དག་གི་
ཆོས་དབྱིངས་ཡིན་པར་ཤེས་པར་གྱིས་ཤིག་སྟེ་བྱེད་དགོས་པའི་ཕྱིར་རོ། ། །
ལྔ་པ་སྙིང་པོ་བདེན་སྒྲུབ་ཏུ་འདོད་པ་དགག་པ་ལ་གཉིས། ཕྱོགས་སྔ་བརྗོད་པ་དང་།
དེ་ལ་དཔྱད་པ་བྱ་བའོ། །དང་པོ་ལ་གཉིས། སྒྲོ་སྐུར་སྤངས་ཏེ་སྨྲ་པོ་གཟུང་། དེ་སྨྲ་གྲུབ་
མཐའི་རྣམ་གཞག་བཤད་པའོ། །དང་པོ་པདྨ་བཞད་པ་ལས། རྣམ་རིག་བག་ཆགས་ཀྱིས་
བྱ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྒྲིབ་པའི་སྐྱེས་ཆེན་ཤེས་བྱ་ཀུན་ལ་བདེན་པ་གཉིས་དང་མཚན་ཉིད་གསུམ་དུ་ཕྱེ་ནས།
ཀུན་བཏགས་དང་གཞན་དབང་ཀུན་རྫོབ་དང་། ཡོངས་གྲུབ་དོན་དམ་བདེན་པར་བྱས་ཏེ།
དོན་དམ་བདེན་པའི་གཅིག་ཏུ་གྲུབ་པར་འདོད་པ་སོགས་ནི་ཇོ་ནང་ཀུན་མཁྱེན་ཆེན་པོའི་
ངེས་དོན་རྒྱ་མཚོའི་དགོངས་པ་དཔྱིས་ཕྱིན་པར་བཀོད་པ་ཡིན་ལ་ཞེས་པ་ལྟར་འདི་ཡི་
ཕྱོགས་སྔ་སྨྲ་བ་པོ་འགའ་ཞིག་ཆོས་ཅན། སྐྱོན་ཡོན་གྱི་ཆ་ཤས་ཅུང་ཟད་དང་ལྡན་ཏེ། མཁྱེན་
རབ་ཀྱི་གཤོག་ཡངས་ཟུང་འབྲེལ་དུ་རྒྱས་པ་ཡིས། གསུང་རབ་ཀྱི་ནམ་མཁའ་ལ་ཡུན་རིང་
དུ་བགྲོད་པར་གྱུར་ཀྱང་། རྣམ་རིག་པའི་བག་ཆགས་ཀྱི་ལིང་ཏོག་གིས་ཡེ་ཤེས་ཀྱི་མིག་
བསྒྲིབས་པའི་རྐྱེན་གྱིས། ངེས་དོན་རྣམ་མཁའི་ནོར་བུ་ཅུང་ཟད་མ་གཟིགས་པའི་སྐྱེས་ཆེན་
ཡིན་པའི་ཕྱིར་རོ། ། །
གཉིས་པ་ལ་ལྔ་སྟེ། ཤེས་བྱ་གཞིའི་གནས་ཚུལ་བཤད། དེ་ལས་འབྲས་བུ་ཐོབ་ཚུལ་
བཤད། རང་སྟོང་གཞན་སྟོང་ཁྱད་པར་བཤད། གཞི་འབྲས་དབྱེར་མེད་རྒྱུ་མཚན་བཤད།
མདོ་རྒྱུད་བསྟན་བཅོས་དགོངས་པར་ལྡན་པའོ། །དང་པོ་ནི། ཇོ་ནང་པས་གཞིའི་གནས་
ཚུལ་འདི་སྐད་གསུངས་ཏེ། ཤེས་བྱ་ཀུན་ལ་བདེན་པ་གཉིས་དང་མཚན་ཉིད་གསུམ་དུ་ཕྱེ་
བ་ལས། ཀུན་བཏགས་དང་གཞན་དབང་ཀུན་རྫོ་བ་སྟེ་བདེན་པར་མ་གྲུབ་ལ། ཡོངས་གྲུབ་
དོན་དམ་བདེན་པ་སྟེ་བདེན་པར་གྲུབ་བོ་ཞེས་བཞེད་ཅིང་། ཆོས་རྣམས་ཀུན་གྱི་དོན་དམ་
ཆོས་ཉིད་ནི། སངས་རྒྱས་ཡིན་པར་ཁྱད་པར་མེད་པའི་ཕྱིར་ན། སེམས་ཅན་ཀུན་གྱི་རྒྱུད་
ལ་སངས་རྒྱས་ཉིད་ཡོད་ཀྱི་སེམས་ཅན་སངས་རྒྱས་ནི་མིན་ནོ་ཞེས་བཞེད་པའི་ཕྱིར་རོ། །
གཉིས་པ་ལ། འབྲས་བུའི་ཐོབ་ཚུལ་འདི་སྐད་གསུང་སྟེ། དོན་དམ་ཆོས་སྐུ་རང་འཁྲུངས་ནི་
ཚོགས་གཉིས་བསགས་པས་ཐོབ་མི་དགོས་པར་གདོད་མ་ནས་ཡོད་པ་ལ། ཀུན་རྫོབ་
ཚོགས་གཉིས་བསགས་པ་ཡིས། ཀུན་རྫོབ་གཟུགས་སྐུ་ཐོབ་པར་འདོད་པའི་ཕྱིར་རོ། །
གསུམ་པ་ནི། རང་སྟོང་གཞན་སྟོང་གི་ཁྱད་པར་འདི་སྐད་གསུང་སྟེ། དོན་དམ་བདེན་པ་ནི་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
གཞན་སྟོང་ཡིན་གྱི། རང་སྟོང་མ་ཡིན་ཏེ། དེ་ཀུན་རྫོ་བ་ཆོས་ཀྱིས་སྟོང་གི །རང་གི་ངོ་བོས་
མི་སྟོང་པའི་ཕྱིར་ཏེ། རྟག་བརྟན་ཐེར་ཟུག་བདེན་གྲུབ་ཡིན་པའི་ཕྱིར་རོ། །ཀུན་རྫོབ་ནི་
རང་སྟོང་ཡིན་གྱི་གཞན་སྟོང་མ་ཡིན་ཏེ། རང་གི་ངོ་བོས་སྟོང་བའི་ཕྱིར་ཞེས་བཞེད་པའི་
ཕྱིར་རོ། །བཞི་པ་ནི། གཞི་འབྲས་དབྱེར་མེད་ཀྱི་དོན་འདི་སྐད་གསུང་སྟེ། དོན་དམ་ཆོས་
ཉིད་འདི་ནི་གཞི་དུས་སུ་གློ་བུར་དྲི་མས་མ་དག་པ་དང་། འབྲས་བུའི་སྐབས་སུ་དྲི་མས་དག་
པ་ཙམ་མ་གཏོགས་གཞི་འབྲས་སྐབས་ཀྱི་ཆོས་ཉིད་ལ་ཡོན་ཏན་མང་ཉུང་དང་། བཟང་ངན་
ལྡོག་པ་ཁྱད་པར་མེད་ཅིང་། འདི་ནི་བདེན་པའི་གཅིག་ཏུ་ཡང་གྲུབ་པ་ཡིན་ཏེ། སྟོབས་
སོགས་ཆོས་སྐུའི་ཡོན་ཏན་སོ་གཉིས་དང་། གཟུགས་སྐུའི་ཡོན་ཏན་མཚན་བཟང་སོ་
གཉིས་དང་དཔེ་བྱད་བརྒྱད་ཅུ་སོགས་དམ་པའི་དོན་དུ་ཆོས་ཉིད་འདི་ལ་དབྱེར་མེད་དུ་ཚང་
བའི་ཕྱིར་རོ་ཞེས་བཤད་པའི་ཕྱིར་རོ། །ལྔ་པ་ནི། ཇོ་ནང་པ་ན་རེ། བཤད་མ་ཐག་པ་དེ་དག་
ངེས་དོན་གྱི་བཀའ་བསྟན་བཅོས་ཀུན་གྱི་དགོངས་པ་མཐར་ཐུག་ཡིན་ཏེ། ལྷ་མོ་དཔལ་
ཕྲེང་མས་ཞུས་པའི་མདོ། མྱ་ངན་ལས་འདས་པའི་མདོ། དེ་བཞིན་གཤེགས་པའི་སྙིང་པོའི་
མདོ། སོར་མོའི་ཕྲེང་བ་ལ་ཕན་པའི་མདོ། ལང་ཀར་གཤེགས་པའི་མདོ། དགོངས་འགྲེལ་
ལ་སོགས་པ་ལྷག་བསམ་བསྟན་པའི་མདོ། འཕེལ་འགྲིབ་མེད་པར་བསྟན་པའི་མདོ། ཡེ་
ཤེས་སྣང་བ་རྒྱན་གྱི་མདོ། དེ་བཞིན་གཤེགས་པའི་ཡོན་ཏན་དང་ཡེ་ཤེས་བསམ་གྱིས་མི་
ཁྱབ་པའི་ཡུལ་ལ་འཇུག་པ་བསྟན་པའི་མདོ་སྟེ། ངེས་དོན་གྱི་མདོ་བཅུའི་དགོངས་པ་འདི་
ཉིད་ཡིན་པའི་ཕྱིར་དང་། བྱམས་པའི་གསུང་རབ་རྣམ་པ་ལྔ་དང་། ཐོགས་མེད་སྐུ་མཆེད་
ཀྱིས་སྡེ་ལྔ་དང་སྡོམ་རྣམ་པ་གཉིས་དང་པྲ་ཀ་ར་ན་སྡེ་བརྒྱད་དང༌། ཕྱོགས་ཀྱི་གླང་པོའི་
བརྒྱད་སྟོང་དོན་བསྡུས་དང་། ཆོས་ཀྱི་གྲགས་པའི་སྡེ་བདུན་སོགས་གཞུང་ལུགས་རྣམས་
ཀྱང་དབུ་མ་ཆེན་པོའི་ལུགས་ཡིན་པས། དེ་དག་གི་དགོངས་པའང་སྔར་བཤད་པ་འདི་ཉིད་
ཡིན་པའི་ཕྱིར་དང་། ཀླུ་སྒྲུབ་ཡབ་སྲས་ཀྱང་ནི་འདི་ཉིད་བཞེད་པའི་ཕྱིར་དང་། ཟབ་མོའི་
37



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྒྱུད་སྡེ་ཐམས་ཅད་ཀྱི་དགོངས་པ་ཕྱོགས་གཅིག་པ་ཡང་འདི་ཉིད་ཡིན་པའི་ཕྱིར་ཞེས་སྨྲ་
བར་བྱེད་དོ། །
གཉིས་པ་དཔྱད་པ་བྱ་བ་ལ་གསུམ། སྒྲོ་སྐུར་སྤངས་པའི་ལུང་རིགས་དཔྱད་པ་
དངོས། སྒྲོ་སྐུར་སྤངས་ནས་དཔྱད་པའི་རྒྱུ་མཚན་བཤད་པའོ། །དང་པོ་ནི། ཇོ་ནང་པའི་
གྲུབ་མཐའ་འདི་ཆོས་ཅན། ཁྱོད་ལ་སྒྲོ་སྐུར་སྤངས་ནས་ལུང་དང་རིགས་པས་དཔྱད་པར་
བྱ་སྟེ། ཁྱོད་མཁས་པས་དགག་སྒྲུབ་བྱ་བའི་གནས་ཡིན་པའི་ཕྱིར་རོ། །གཉིས་པ་ལ་
གཉིས། འདོད་པ་མཐུན་པ་བླང་བྱར་བསྟན་པ། ལྷག་མ་ཐ་སྙད་དོན་དམ་འགལ་བའོ། །
དང་པོ་ནི། གཞི་འབྲས་ཀུན་ཏུ་རང་གི་ངོ་བོ་ལ་བཟང་ངན་གྱི་དབྱེར་མེད་པའི་ཆོས་དབྱིངས་
དེ་ཉིད། བདེ་གཤེགས་སྙིང་པོ་ཡིན་པ་དང་། དེ་ཉིད་སྟོབས་སོགས་ཡོན་ཏན་རང་བཞིན་
ལྷུན་གྱིས་གྲུབ་པའི་དོན་དམ་པའི་སངས་རྒྱས། རང་བཞིན་རྣམ་དག་གི་སངས་རྒྱས་ཡིན་པ་
ནི་ཆོས་ཅན། དགག་པར་བྱ་བ་མིན་ཏེ། ཁྱོད་ཐེག་པ་ཆེན་པོའི་མདོ་རྒྱུད་ཀྱི་དགོངས་པ་
ཡིན་པར་ཁོ་བོ་ཡང་འདོད་པའི་ཕྱིར་རོ། །གཉིས་པ་ལ་གཉིས་བསྟན། བཤད་དོ། །དང་པོ་ནི།
ལྷག་མ་ཆོས་ཉིད་བདེན་པར་གྲུབ་ཅིང་། དེ་ཉིད་སྟོབས་སོགས་ཡོན་ཏན་ཚང་བའི་སངས་
རྒྱས་ཡིན་པར་སྨྲ་བ་ཆོས་ཅན། ལུང་དང་རིགས་པས་དགག་པར་བྱ་སྟེ། ཐ་སྙད་དོན་དམ་
པ་གཉིས་དང་འགལ་བ་འཆད་པར་འགྱུར་བ་འདི་ལྟར་མཐོང་བའི་ཕྱིར།
གཉིས་པ་རྒྱས་བཤད་པ་ལའང་གཉིས། གཞི་འབྲས་འདོད་ཚུལ་ཐ་སྙད་འགལ།
གནས་ལུགས་འདོད་ཚུལ་དོན་དམ་འགལ་བའོ། །དང་པོ་ལ་གཉིས། གཞིའི་འདོད་ཚུལ་ཐ་
སྙད་འགལ། འབྲས་བུའི་འདོད་ཚུལ་རིགས་པས་གནོད་པའོ། །དང་པོ་ལ་བཞི་སྟེ། དྲི་
བཅས་སངས་རྒྱས་ཡིན་པ་འགལ་བས་དགག །ཐ་སྙད་འགལ་བ་སྐྱོན་མེད་ཡིན་པ་དགག །
ཐ་སྙད་ཉིད་ལའང་སྔ་མ་ཁས་ལེན་དགག །དེས་ན་མཚན་བཏགས་ཕྱེ་བ་གནད་དུ་ཆེ་བའོ། །
དང་པོ་ནི། ཇོ་ནང་པ་ན་རེ། ཁྱོད་ཀྱིས་ཐ་སྙད་སྒོ་ནས་གསུང་རབ་ཀྱི་དོན་འཆད་པའི་ཚེ། དྲི་



:
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
མས་མ་དག་པའི་ཆོས་དབྱིངས་སངས་རྒྱས་ཡིན་ཞེས་སྨྲ་བ་ནི་ཐ་སྙད་ཉིད་དང་འགལ་བ་
ཡིན་ཏེ། ཁྱོད་ཀྱི་དེ་ལྟར་ན་ཐ་སྙད་ཚེ་ན་དམན་མཉམ་སོགས་ཁྱད་མེད་དུ་འགྱུར་བ་ལས།
ཐ་སྙད་ཚེ་ན་དམན་མཉམ་དང་ཁྱད་འཕགས་ཡོད་མེད་སྐྱེ་དགག་སོགས་སོ་སོར་ཕྱེ་ནས་སྨྲ་
དགོས་པའི་ཕྱིར་ཏེ། སྨྲ་དགོས་པ་དེ་སྐད་དུ་ཡང་། ཀླུ་སྒྲུབ་ཀྱིས་སྟོང་ཉིད་བདུན་ཅུ་པ་ལས་ནི།
གནས་པའམ་སྐྱེ་འཇིག་ཡོད་མེད་དམ། །དམན་པའམ་མཉམ་དང་ཁྱད་པར་ཅན། །སངས་
རྒྱས་འཇིག་རྟེན་སྙད་དབང་གིས། །གསུང་གི་ཡང་དག་དབང་གིས་མིན། །ཞེས་སོགས་
རྒྱས་པར་གསུངས་པའི་ཕྱིར་རོ། །
གཉིས་པ་ནི་ཁོ་ན་རེ། ཐ་སྙད་ཀྱི་ཚེ་ན་དམན་མཉམ་སོགས་སོ་སོར་སྨྲ་དགོས་པ་དེ་
ཡིན་མོད། ཐ་སྙད་དེ་ཉིད་གསུང་རབ་ཀྱི་དོན་ལ་དཔྱོད་པའི་ཚེ་ཚད་མར་བྱེད་ན་ནི། གང་
ཟག་ལ་མི་རྟོན་ཆོས་ལ་རྟོན་པ་དང་། ཚིག་ལ་མི་རྟོན་དོན་ལ་རྟོན་པ་དང་། དྲང་དོན་ལ་མི་
རྟོན་ངེས་དོན་ལ་རྟོན་པ་དང་། རྣམ་ཤེས་ལ་མི་རྟོན་ཡེ་ཤེས་ལ་རྟོན་པ་སྟེ། རྟོན་བཞིའི་གོ་
རིམ་རྣམས་ལོག་པ་ཉིད་དུ་འགྱུར་ཏེ། ཆོས་ལ་མི་རྟོན་གང་ཟག་ལ་རྟོན་པ་དང་། དོན་ལ་མི་
རྟོན་ཚིག་ལ་རྟོན་པ་སོགས་ཀྱི་ཕྱིར་རོ་ཞེ་ན། རྟོན་པ་བཞི་པོ་དེའི་གོ་རིམ་འདི་ལྟར་ཡིན་ཏེ།
ཐོག་མར་ཐ་སྙད་ཁས་བླངས་ནས་ཕྱི་ནས་དམ་པའི་གནས་ལུགས་ལ་རིམ་གྱིས་འཇུག་པ་
ཡིན་གྱི། ཐ་སྙད་ཉིད་དང་པོ་ནས་དོར་ན་ནི། གནས་ལུགས་རྟོགས་པའི་ཐབས་སུ་ཐ་སྙད་
གསུངས་པ་དོན་མེད་དུ་འགྱུར་བའམ། རྟོན་པ་བཞིའི་གོ་རིམ་ལོག་པར་ཁྱོད་ལ་འགྱུར་ཏེ།
དེ་ལྟར་འགྱུར་བ་དེ་སྐད་དུ་ཡང་རྩོད་ཟློག་ལས། ཐ་སྙད་ཁས་ནི་མ་བླངས་པར། །ངེད་ཅག་
འཆད་པར་མི་བྱེད་དོ། །ཞེས་གསུངས་པ་དང་། རྩ་བའི་ཤེས་རབ་ལས་ཀྱང་། ཐ་སྙད་ལ་ནི་
མ་བརྟེན་པར། །དམ་པའི་དོན་ནི་རྟོགས་མི་འགྱུར། །དམ་པའི་དོན་ནི་མ་རྟོགས་པར། །མྱ་
ངན་འདས་པ་ཐོབ་མི་འགྱུར། །ཞེས་གསུངས་པ་དང་། ཟླ་བ་གྲགས་པས་ཀྱང་། ཀུན་རྫོབ་
དང་དོན་དམ་ཐབས་དང་ཐབས་བྱུང་ཡིན་པའི་ཕྱིར་ན་དེ་གཉིས་ཀྱི་རྣམ་དབྱེ་མི་ཤེས་པ་དེ།།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
ལམ་ངན་པ་ལ་ཞུགས་པར་གསུངས་པའང་། དོན་དམ་རྟོགས་པའི་ཐབས་སུ་ཐ་སྙད་ཡལ་
བར་དོར་བ་འདི་ཉིད་ལ་དགོངས་པ་ཡིན་པའི་ཕྱིར་རོ། །
གསུམ་པ་ནི་གལ་ཏེ་ཁོ་ན་རེ། ཐ་སྙད་ཡལ་བར་དོར་བའི་སྐྱོན་མེད་དེ། ཐ་སྙད་ཀྱི་
ཚེ་ན་ཡང་དྲི་མས་མ་དག་པའི་ཆོས་དབྱིངས་ཉིད་སངས་རྒྱས་སུ་སྨྲ་བ་ཡིན་པས་སོ་སྙམ་ན།
དྲི་མས་མ་དག་པའི་ཆོས་དབྱིངས་སངས་རྒྱས་སུ་སྨྲ་བ་འདི་ནི་ཆོས་ཅན། འཕགས་པ་
བྱམས་པ་དང་ཀླུ་སྒྲུབ་སོགས་ཀྱི་གཞུང་དང་འགལ་བ་ཡིན་ཏེ། ཅིའི་སླད་དུ་ཞེ་ན། རྒྱུད་བླ་
མར། མ་དག་མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་
ཆུབ་སེམས་དཔའ་དང་། །དེ་བཞིན་གཤེགས་པ་ཞེས་བརྗོད་དོ། །ཞེས་ཆོས་དབྱིངས་ལ་
གནས་སྐབས་གསུམ་དུ་མིང་གསུམ་སོ་སོར་གསུངས་པ་དང་། ཀླུ་སྒྲུབ་ཀྱི་ཆོས་དབྱིངས་
བསྟོད་པ་ལས། ཇི་ལྟར་སོས་ཀའི་དུས་སུ་ཆུ། །དྲོའོ་ཞེས་ནི་བརྗོད་པར་བྱེད། །དེ་ཉིད་གྲང་
བའི་དུས་སུ་ནི། །གྲང་ངོ་ཞེས་ནི་བརྗོད་པ་བཞིན། །ཉོན་མོངས་དྲ་བས་གཡོགས་པ་ན། །
སེམས་ཅན་ཞེས་ནི་བརྗོད་པ་ཡིན། །དེ་ཉིད་ཉོན་མོངས་བྲལ་གྱུར་ན། །སངས་རྒྱས་ཤེས་ནི་
བརྗོད་པར་བྱེད། །ཅེས་གསུང་པ་དང་། གཞན་ཆོས་དབྱིངས་བསྟོད་པ་དེ་ཉིད་ལས། ཇི་
ལྟར་སྦྱིན་པས་གཡོགས་པ་ན། །སོ་བ་འབྲས་བུར་མི་འདོད་ལྟར། །དེ་བཞིན་ཉོན་མོངས་
ཀྱིས་གཡོགས་པས། །དེ་ནི་སངས་རྒྱས་ཞེས་མི་བཏགས། །ཇི་ལྟར་སྦྱིན་པ་ལས་གྲོལ་ན། །
འབྲས་ཉིད་སྣང་བར་འགྱུར་བ་ལྟར། །དེ་བཞིན་ཉོན་མོངས་བྲལ་གྱུར་ན། །ཆོས་ཀྱི་སྐུ་ཡང་
རབ་ཏུ་གསལ། །ཞེས་དང་། གཞན་ཡང་མདོ་སྡེ་རྒྱན་ལས། དེ་བཞིན་ཉིད་ནི་ཐམས་
ཅད་ལ། །ཁྱད་པར་མེད་ཀྱང་དག་གྱུར་པ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་
ཀུན་དེ་ཡི་སྙིང་པོ་ཅན། །ཞེས་སོགས་ཀྱིས་ཆོས་དབྱིངས་དྲི་མས་མ་དག་པའི་གནས་སྐབས་
སུ་སེམས་ཅན་དང་། དག་པའི་གནས་སྐབས་སུ་སངས་རྒྱས་ཀྱི་ཐ་སྙད་སོ་སོར་གསུངས་ཀྱི།
མ་དག་པའི་ཆོས་དབྱིངས་སངས་རྒྱས་སུ་མ་བཤད་པའི་ཕྱིར་རོ། ། །
40



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
བཞི་པ་མཚན་བཏགས་ཕྱེ་བ་ལའང་། མཚན་བཏགས་ཕྱེ་བ་དཔེ་དང་བཅས་ཏེ་
བསྟན། དོན་ལ་མཚན་བརྟགས་མི་འབྱེད་ལུང་རིགས་གཉིས་དང་འགལ། དཔེ་ལ་མཚན་
བརྟགས་མི་ཕྱེད་རྒྱ་བོད་གཞུང་དང་འགལ། དེས་ན་འཁྲུལ་མེད་གནད་དོན་བླང་བྱར་
བསྟན་པའོ། །དང་པོ་ལ་གལ་ཏེ་ཁོ་ན་རེ། རྒྱུད་ལས། སེམས་ཅན་ཐམས་ཅད་སངས་རྒྱས་
ཉིད། །འོན་ཀྱང་གློ་བུར་དྲི་མས་སྒྲིབ། །ཞེས་སོགས་ལྟ་བུ། རྒྱུ་དུས་སུ་ཡང་། མ་དག་པའི་
ཆོས་དབྱིངས་སངས་རྒྱས་སུ་བཤད་པ་མང་དུ་ཡོད་དོ་སྙམ་ན། དེ་ནི་དངོས་བཏགས་མ་ཕྱེད་
པའི་སྐྱོན་ཡིན་ཏེ། སེམས་ཅན་ཐམས་ཅད་སངས་རྒྱས་ཉིད། །ཅེས་པ་ནི། མ་དག་པའི་
ཆོས་དབྱིངས་རང་བཞིན་རྣམ་དག་གི་སངས་རྒྱས་ཙམ་ཡིན་ཞེས་པ་སྟེ། སངས་རྒྱས་
བརྟགས་པ་བ་ཡིན་ལ། དེ་བསལ་ནས་ནི་སངས་རྒྱས་ཉིད། །ཞེས་པ་ནི། དྲི་མས་དག་པའི་
ཆོས་དབྱིངས་དེ། གློ་བུར་རྣམ་དག་གི་སངས་རྒྱས་ཡིན་ཞེས་པ་སྟེ་སངས་རྒྱས་མཚན་ཉིད་
པར་འཇོག་དགོས་པའི་ཕྱིར་ཏེ། དཔལ་ལྡན་རྩེ་མོ་ཡི་རྒྱུད་སྡེ་སྤྱི་རྣམ་ལས་ཀྱེ་རྡོ་རྗེ་ཞེས་བྱ་
བའི་མཚན་གིས་ནི། འབྲས་རྒྱུད་ཀྱེ་རྡོ་རྗེ་དངོས་སུ་བསྟན་ནས། རྒྱུ་རྒྱུད་དང་། ལམ་ཐབས་
རྒྱུད་གཉིས་ཀྱི་ཀྱེ་རྡོ་རྗེ་ཤུགས་ལས་ཤེས་པའི་མཐུན་པའི་དཔེར། ཕྱོགས་ཀྱི་གླང་པོས།
བརྒྱད་སྟོང་དོན་བསྡུས་ལས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་
གཤེགས། །བསྒྲུབ་བྱ་དེ་དོན་སྦྱོར་བ་ཡི། །གཞུང་ལམ་དག་ལ་དེ་སྒྲ་ཡིན། །ཞེས་ཤེར་ཕྱིན་
དངོས་ནི། འབྲས་བུ་སངས་རྒྱས་ཀྱི་ཡེ་ཤེས་ཏེ། གཞུང་དང་ལམ་གྱི་ཤེར་ཕྱིན་གཉིས་
བཏགས་པ་བར་བཀོད་པ་འདི་གུས་པས་ལོངས་ཤིག་ཅེས་བྱ་སྟེ། དངོས་བཏགས་ཕྱེ་
དགོས་པ་དེས་ན། འབྲས་བུ་ཤེར་ཕྱིན་ཤེར་ཕྱིན་དངོས་དང་། གཞུང་ལམ་གྱི་ཤེར་ཕྱིན་ཤེར་
ཕྱིན་བཏགས་པ་བར་བཤད་པ་དེ་བཞིན་དུ། འབྲས་བུ་ཀྱེ་རྡོ་རྗེ་ཀྱེ་རྡོ་རྗེ་མཚན་ཉིད་པ་དང་།
རྒྱུ་ལམ་གྱི་ཀྱེ་རྡོ་རྗེ་བཏགས་པ་བ་ཡིན་པ་དང་། གློ་བུར་རྣམ་དག་གི་སངས་རྒྱས་སངས་
རྒྱས་མཚན་ཉིད་པ་དང་། རང་བཞིན་རྣམ་དག་ཙམ་གྱི་སངས་རྒྱས་སངས་རྒྱས་བཏགས་པ་
41



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བ་ཡིན་པ་སོགས། མིང་མཚུངས་པ་རྣམས་ལ་དངོས་བཏགས་ཀྱི་ཁྱད་པར་འཁྲུལ་མེད་དུ་
ཕྱེད་དགོས་པའི་ཕྱིར་རོ། ། །
གཉིས་པ་ནི། པདྨ་བཞད་པ་ལས། ཞར་བྱུང་རྒྱུད་གསུམ་ག་ཀྱེ་རྡོར་མཚན་ཉིད་པར་
འདོད་པ་ནི་སྔར་བྱོན་པའི་ཀུན་དགའ་རྒྱལ་མཚན་པ་དང་། ཕྱིས་ཀྱི་རང་ལུགས་ཀྱི་བླ་མ་ཁ་
ཅིག་གོ །ཞེས་པ་ལྟར། གལ་ཏེ་རྫོང་པ་ཀུན་དགའ་རྒྱལ་མཚན་སོགས་ཁ་ཅིག་ན་རེ། རྒྱུད་
གསུམ་གྱི་ཀྱེ་རྡོར་ལ་དངོས་བརྟགས་ཕྱེ་བ་མི་འཐད་པར་ཐལ། ཇོ་ནང་པར་མ་ཟད། རྩེ་
མོའི་སྤྱི་རྣམ་ལུགས་འདི་ལ་ཡང་ཀྱེ་རྡོར་རྒྱུད་གསུམ་ག་ཀྱེ་རྡོར་མཚན་ཉིད་པར་བཞེད་པའི་
ཕྱིར་རོ་ཞེ་ན། དེ་ལྟ་མི་འཐད་དེ། ཀྱེ་རྡོ་རྗེའི་རྒྱུད་ཀྱི་མཚན་དོན་འཆད་པའི་ཚེ། མཚོན་བྱ་
དོན་གྱི་ཀྱེ་རྡོ་རྗེ་ཞེས་པའི་སྒྲ། རྒྱུ་རྒྱུད་རང་བཞིན་འོད་གསལ་གྱི་སེམས་དང་། ཐབས་རྒྱུད་
དབང་ལམ་གྱི་ཡེ་ཤེས་དང་། འབྲས་རྒྱུད་དག་པ་གཉིས་ལྡན་གྱི་ཡེ་ཤེས་ཏེ་རྒྱུད་ནི་གསུམ་
ཆར་ལ་འཇུག་ཀྱང་། དེ་ཉིད་ལ་དངོས་བརྟགས་ཕྱེ་བའི་ཚེ། སངས་རྒྱས་སའི་ཡེ་ཤེས་ལ།
བརྟག་གཉིས་ལས། ཧེ་ནི་སྙིང་རྗེ་ཆེན་པོ་ཉིད། །བཛྲ་ཤེས་རབ་བརྗོད་པར་བྱ། །ཞེས་བྱ་
བའི་ཧེའི་དོན། དམིགས་མེད་ཀྱི་ཐུགས་རྗེ་ཆེན་པོ་དང་
། བཛྲ་རྡོ་རྗེའི་དོན། གནས་ལུགས་
རྟོགས་པ་མཐར་ཕྱིན་ཤེས་རབ་ཆེན་པོ་ཟུང་འཇུག་ཚང་བ་ཡིན་པས་ན་བརྗོད་བྱ་དོན་གྱི་སྐྱེ་
རྡོ་རྗེ་དངོས་ཡིན་ལ། རྒྱུ་རྒྱུད་རང་བཞིན་འོད་གསལ་ལའང་། ཐབས་དང་ཤེས་རབ་བདག་
ཉིད་རྒྱུད། །ཅེས་པའི་དོན། ཐབས་གཟུང་འཛིན་གཉིས་སུ་སྣང་བ་དང་། ཤེས་རབ་གདོད་
མ་ནས་སྤྲོས་པ་ཐམས་ཅད་ཉེ་བར་ཞི་བའི་གཉིས་མེད་ཡེ་ཤེས་ཟུང་འཇུག་ཚང་བ་དང་།
ལམ་ཐབས་རྒྱུད་དབང་ལམ་སོགས་ལའང་། ཐབས་བུམ་དབང་དང་ཤེས་རབ་གོང་མ་
གསུམ་སྟེ་ཐབས་ཤེས་ཟུང་འཇུག་གམ། ཐབས་བསྐྱེད་རིམ་དང་། ཤེས་རབ་རྫོགས་རིམ་
སྟེ་ཐབས་ཤེས་ཟུང་འཇུག་ཙམ་ཞིག་ནི་ཚང་བས་ན། ཀྱེ་རྡོ་རྗེའི་སྒྲ་བཏགས་མིང་དུ་འཇུག་
པ་ཡིན་པའི་ཕྱིར་རོ་སྟེ། སྤྱི་རྣམ་ལས། དེ་བས་ན་སངས་རྒྱས་རྣམས་ཀྱི་དམིགས་པ་མེད་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པའི་ཐུགས་རྗེ་ཆེན་པོ་དང་། ཤེས་རབ་ཆེན་པོ་ཟུང་དུ་འཇུག་པས་ན་ཀྱེ་རྡོ་རྗེ་འབྲས་བུའི་རྒྱུད།
དེ་ལྟ་བུའི་འབྲས་བུ་ཐོབ་པར་བྱེད་པའི་ལམ་ཡང་ཀྱེ་རྡོ་རྗེ་ཡིན་དགོས་པས་རྒྱུད་གསུམ་ག་
ཀྱེ་རྡོ་རྗེ་སྟེ། ཕྱོགས་ཀྱི་གླང་པོས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་
བཞིན་གཤེགས། །བསྒྲུབ་པར་བྱེད་དོན་སྦྱོར་བ་ཡི། །གཞུང་དང་ལམ་ལའང་དེ་སྒྲ་ཡིན། །
ཞེས་བཤད་པ་ལྟ་བུའོ། །ཞེས་སོགས་བཤད་པས་སོ། །དེས་ན་དངོས་བརྟགས་མ་ཕྱེ་བར་
རྒྱུ་ལམ་འབྲས་བུའི་ཀྱེ་རྡོ་རྗེ་གསུམ་བརྗོད་བྱ་མཚོན་པ་ལས། ཀྱེ་རྡོ་རྗེའི་རྒྱུད་འཆད་ཅེས་
གསུངས་པ་ཡི་དོན་འདི་ལྟར་ཡིན་གྱི། གཞན་དུ་རྒྱུད་གསུམ་ག་ཀྱེ་རྡོ་རྗེ་མཚན་ཉིད་པ་
ཡིན་ན། རྩེ་མོས། ཀྱེ་རྡོ་རྗེའི་རྒྱུད་ཅེས་པའི་ཚིག་ཟུར་གྱི་ཀྱེ་རྡོ་རྗེའི་སྒྲས་འབྲས་རྒྱུད་ཀྱི་ཀྱེ་
རྡོ་རྗེ་དངོས་སུ་བསྟན་ནས། རྒྱུ་དང་ལམ་གྱི་ཀྱེ་རྡོ་རྗེ་ཤུགས་ལ་བསྟན་པར་བཤད་པ་དེ་མི་
འཐད་དགོས་ཏེ། དེ་གསུམ་ག་ཀྱེ་རྡོར་མཚན་ཉིད་པ་ཡིན་པའི་ཕྱིར་རོ། །དཔེར་ན། བུམ་པ་
ཞེས་པའི་སྒྲས་གསེར་བུམ་དངོས་སུ་བསྟན་ནས་དངུལ་བུམ་ཤུགས་ལས་བསྟན་པ་མི་
འཐད་པ་བཞིན་ནོ། །དེ་ལྟར་རྩེ་མོས་གོང་དུ་བཤད་ན། སྤྱི་རྣམ་ལས། དེ་ལ་རྒྱུད་ཀྱི་མཚན་
ཕལ་ཆེར་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་ཀྱི་འབྲས་བུའི་རྒྱུད་ལས་
བརྩམས་ཏེ་བརྟགས་ནས། དེ་ནས་ཐབས་རྒྱུད་དང་རྒྱུ་རྒྱུད་ལ་ཤུགས་ལ་སྦྱར་བའི་མཚན་
མང་སྟེ། དཔེར་ན་དཔལ་ཀྱེ་རྡོ་རྗེ་དང་། གསང་བ་འདུས་པ་དང་། ཡང་དག་པར་སྦྱོར་བ་
ལེགས་པ་ལྟ་བུའོ། །ཞེས་བཤད་པས་ཤེས་སོ། ། །
གསུམ་པ་ལའང་གསུམ་སྟེ། རྒྱ་གར་མཁས་པའི་གཞུང་དང་འགལ། རང་གི་བོད་
གཞུང་ཉིད་དང་འགལ། དེའི་དགོངས་པ་དཔྱད་དུ་ཡོད་པའོ། །དང་པོ་ནི། མིང་ལ་རྣམ་
གྲངས་དུ་མ་ཡོད་པ་དེས་ན་ཧ་རི་བྷ་དྲ་ཡིས་དངོས་མིང་དང་བཏགས་མིང་གཉིས་སུ་
གསུངས་པ་དང་། དཀོན་མཆོག་འབངས་ཀྱིས་མིང་གཙོ་ཕལ་གཉིས་སུ་གསུངས་པ་དེ་
གཉིས་དོན་གཅིག་སྟེ། དངོས་བརྟགས་གཙོ་ཕལ་དོན་གཅིག་པ་གཞུང་ལུགས་ཆེན་པོའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལུགས་ཡིན་པའི་ཕྱིར་ཏེ། དེ་སྐད་དུ་ཡང་ནམ་འགྲེལ་ལས། ཇི་ལྟར་གྲགས་པས་གྲུབ་གང་
ཡིན། །དངོས་དང་དེ་དང་མཚུངས་པའི་ཕྱིར། །གང་ལ་དེ་སྐད་བརྗོད་ཕལ་པ། །དངོས་ལ་
དངོས་མེད་བརྟགས་ཕྱིར་རོ། །ཞེས་སོགས་དུ་མ་གསུངས་པ་ལ་ལྟོས་ཤིག་སྟེ། བལྟས་པས་
མིང་གི་རྣམ་དབྱེ་ཤེས་པར་འགྱུར་བའི་ཕྱིར་རོ། །གཉིས་པ་ནི། གཞན་ཡང་རྒྱུ་ལམ་གྱི་ཀྱེ་
རྡོར་ཀྱེ་རྡོར་མཚན་ཉིད་པ་ཡིན་པ་དཔལ་ས་སྐྱ་པའི་དགོངས་པ་མིན་པར་མ་ཟད། གཞུང་
ལམ་གྱི་ཤེས་ཕྱེན་ཤེར་ཕྱིན་མཚན་ཉིད་པ་ཡིན་པ་ངེས་དོན་རྒྱ་མཚོའི་དགོངས་པ་ཉིད་ཀྱང་
མ་ཡིན་ཏེ། ངེས་དོན་རྒྱ་མཚོས་དེར་ནི། གཞི་འབྲས་དབྱེར་མེད་པའི་གཉིས་མེད་ཀྱི་ཡེ་ཤེས་
ཤེར་ཕྱིན་མཚན་ཉིད་པར་བྱས་ནས། གཞུང་ལམ་གྱི་ཤེར་ཕྱིན་གཉིས་ལ་ཤེར་ཕྱིན་བཏགས་
པ་བར་གསུངས་པའི་ཕྱིར་རོ། །གསུམ་པ་ནི། འོན་ཀྱང་གཞི་དུས་ཀྱི་ཡེ་ཤེས་ཤེར་ཕྱིན་
མཚན་ཉིད་པ་ཡིན་པ་འདི་ཡང་མི་འཐད་དེ། སེམས་ཅན་གྱི་རྒྱུད་ཀྱི་གཞི་དུས་ཀྱི་གཉིས་སུ་
མེད་པའི་ཡེ་ཤེས་ཤེར་ཕྱིན་མཚན་ཉིད་པ་ཡིན་ན། ཡེ་ཤེས་དེ་ནི་དེ་བཞིན་གཤེགས། །ཞེས་
དང་། སངས་རྒྱས་བཅོམ་ལྡན་འདས་རྣམས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་
དངོས་ཡིན་ལ། ཞེས་པས་ཤེར་ཕྱིན་གྱི་རྟེན་གྱི་ཁྱད་པར་བསྟན་པ་དོན་མེད་ཡིན་པའི་ཕྱིར་ཏེ།
དེ་བཞིན་གཤེགས་པ་མིན་པའི་རྒྱུད་ལའང་ཤེར་ཕྱིན་ཡོད་པའི་ཕྱིར་རོ། །གལ་ཏེ་སྐྱོན་
མེད་དེ། དེ་ཉིད་རྣམ་གྲངས་ཡིན་པའི་ཕྱིར་སྙམ་ན། མི་འཐད་དེ། གཞི་དུས་སུ་དེ་བཞིན་
གཤེགས་པ་ཡོད་པ་ལ་ཐ་སྙད་དང་འགལ་བའི་སྐྱོན་སྔར་བསྟན་ཟིན་ལ། སྐྱོན་གཞན་
ཡང་གཞུང་དང་ལམ་གཉིས་ལ་མཚན་ཉིད་གསུམ་དུ་ཕྱེ་བ་ཡི་གཞུང་ལམ་གྱི་ཡོངས་གྲུབ་
ཤེར་ཕྱིན་མ་ཡིན་ན། རང་གི་གྲུབ་མཐའ་ཆོས་ཐམས་ཅད་ལ་མཚན་ཉིད་གསུམ་དུ་ཕྱེ་བའི་
ཡོངས་གྲུབ་རྣམས་ཤེར་ཕྱིན་མཚན་ཉིད་པར་ཁས་བླངས་པ་དང་འགལ་ལ། ཡིན་ན་ཕྱོགས་
གླང་གི་གཞུང་འདིའི་དོན་བཤད་པ་དང་འགལ་བའི་ཕྱིར་ཏེ། གཞུང་འདིའི་དོན། གཞུང་
ལམ་གྱི་ཤེར་ཕྱིན་ཤེར་ཕྱིན་མཚན་ཉིད་པ་མ་ཡིན་པ་ལ་ཁྱེད་ཀྱིས་ཀྱང་བཤད་པའི་ཕྱིར་རོ། །
4/



ང
གི
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བཞི་པ་ནི། གཞན་གྱི་འཆད་ཚུལ་མི་འཐད་པ་དེས་ན། ཤེས་རབ་ཕ་རོལ་ཕྱིན་
གཉིས་མེད། །ཅེས་སོགས་ཀྱི་གཞུང་འདིའི་དོན། ས་སྐྱའི་རྗེ་བཙུན་གོང་མ་ཡིས། གཞུང་
ལམ་ཤེར་ཕྱིན་བརྟགས་པ་བ་དང་། འབྲས་བུ་ཤེར་ཕྱིན་ཤེར་ཕྱིན་མཚན་ཉིད་པ་ཡིན་ནོ་
ཞེས་བཤད་པ་ཆོས་ཅན། བློ་ལྡན་རྣམས་ཀྱིས་གུས་པས་ལོངས་ཤིག་ཅེས་བྱ་སྟེ། འཕགས་
ཡུལ་གྱི་མཁས་གྲུབ་ཀུན་དང་མཐུན་པའི་བཤད་པ་ཡིན་པའི་ཕྱིར་རོ། ། །
གསུམ་པ་འབྲས་བུའི་འདོད་ཚུལ་དགག་པ་ནི། གཞན་ཡང་། ཆོས་སྐུ་གློ་བུར་གྱི་དྲི་
མ་དང་བྲལ་བའི་ཆ། ཚོགས་གཉིས་ལ་ལྟོས་སམ་མི་ལྟོས། དང་པོ་ལྟར་ན་དེ་ཆོས་ཅན།
ཁྱོད་དོན་དམ་རང་འཁྲུངས་ཀྱི་ཆོས་སྐུ་མིན་པར་འགྱུར་ལ། ཁྱོད་ངེས་པར་ཚོགས་གཉིས་
བསགས་པས་ཐོབ་དགོས་པའི་ཕྱིར། ཕྱི་མ་ལྟར་ན་འགྲོ་ཀུན་གྱི་རྒྱུད་ཀྱི་ཆོས་ཉིད་ཆོས་ཅན།
ཁྱོད་དང་པོ་ཉིད་ནས་གློ་བུར་གྱི་དྲི་མ་དང་བྲལ་བར་འགྱུར་བར་ཐལ། ཁྱོད་གློ་བུར་གྱི་དྲི་མ་
དང་བྲལ་བ་དེ། ཚོགས་གཉིས་བསགས་པ་ལ་མ་ལྟོས་པར་འདོད་པའི་ཕྱིར་རོ། །འདོད་ན།
འགྲོ་ཀུན་གྱི་རྒྱུད་ཀྱི་སྙིང་པོ་ཆོས་ཅན། ཁྱོད་དྲི་མས་བསྒྲིབ་པའི་ཚུལ་དཔེ་དགུས་བསྟན་པ་
དོན་མེད་དུ་འགྱུར་བར་ཐལ། ཁྱོད་དང་པོ་ནས་དྲི་མ་དང་བྲལ་བའི་ཕྱིར། འདི་ལ་ཇོ་ནང་པ།
དྲི་བཅས་དེ་བཞིན་ཉིད་དང་། དྲི་མེད་ཀྱི་དེ་བཞིན་ཉིད་དོན་གཅིག་ཅེས་སྨྲ་བ་ནི། མཁས་
པའི་གཏམ་མ་ཡིན་ཏེ། འོ་ན་བདེ་གཤེགས་སྙིང་པོ་དེ། དྲི་མས་བསྒྲིབས་པ་དང་མ་
བསྒྲིབས་པའི་གཞི་མཐུན་ཡིན་པར་ཐལ། དྲི་བཅས་ཀྱི་བདེ་གཤེགས་སྙིང་པོ་དེ། དྲི་མེད་
ཀྱི་བདེ་གཤེགས་སྙིང་པོ་ཡིན་པའི་ཕྱིར། གཞན་ཡང་། ཆུ་སྙོག་མ་ཅན་དེ། སྙོག་མེད་ཀྱི་
ཆུར་ཐལ་བ་དང་། སྤྲིན་བཅས་ཀྱི་ནམ་མཁའ་སྤྲིན་མེད་ཀྱི་ནམ་མཁར་ཐལ། དྲི་བཅས་ཀྱི་
ཆོས་སྐུ་དྲི་མེད་ཀྱི་ཆོས་སྐུ་ཡིན་པའི་ཕྱིར་རོ། ། །
གཉིས་པ་གནས་ལུགས་ཀྱི་འདོད་ཚུལ་དགག་པ་ལ་བཞི། ངེས་དོན་ཡིད་ཆེས་ལུང་
དང་འགལ། དངོས་སྨྲ་འགོག་པའི་རིགས་པ་འགལ། ཆོས་འཁོར་སྔ་ཕྱིའི་འཕྲོས་དང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
འགལ། མདོ་རྒྱུད་བསྟན་བཅོས་དགོངས་པར་འགལ་བའོ། །དང་པོ་ནི་ཁྱོད་ཀྱི་དོན་དམ་གྱི་
འཇོག་ཚུལ་གནས་ལུགས་དང་འགལ་བ་འདི་ལྟར་མཐོང་སྟེ། ཇི་ལྟར་སྙམ་ན། ཆོས་ཀྱི་
དབྱིངས་ཡོངས་གྲུབ་བདེན་པར་གྲུབ་པ་ནི། ངེས་པའི་དོན་གྱི་མདོ་སྡེ་དང༌། ཀླུ་སྒྲུབ་ཀྱི་
དགོངས་པ་མ་ཡིན་ཏེ། མདོ་ལས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །ཞེས་
སོགས་ཀྱིས་ཟབ་ཞི་སྤྲོས་བྲལ་དང་། འོད་གསལ་འདུས་མ་བྱས་དང་ལྔ། ཡོངས་གྲུབ་བམ་
ཆོས་དབྱིངས་ཀྱི་མིང་གི་རྣམ་གྲངས་ཉིད་དུ་གསུངས་པའི་ཕྱིར་དང་། གསུངས་པ་དེ་ཉིད་ལ།
མགོན་པོ་ཀླུ་སྒྲུབ་ཀྱིས། སྐྱེ་དང་འཇིག་དང་གནས་པ་དག །མ་གྲུབ་པས་ན་འདུས་བྱས་
མེད། །འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ག་ལ་གྲུབ། །ཅེས་གསུངས་
པའི་ལུང་གིས་སྐབས་འདིའི་འདུས་བྱས་དང་འདུས་མ་བྱས་གཉིས་བདེན་པར་མེད་པར་
མཚུངས་པ་ཉིད་དུ་སྟོན་པའི་ཕྱིར་རོ། ། །
གཉིས་པ་ནི། སངས་རྒྱས་གཉིས་པ་ཀླུ་སྒྲུབ་ཀྱིས། རྩོད་ཟློག་ལས། དངོས་སྨྲ་བའི་
རྩོད་པ་བདུན་འགོག་པའི་རིགས་པ་རྣམས་དབུ་མ་པ་རང་ལ་ལོག་པ་ཉིད་དུ་འགྱུར་ཏེ།
བདེན་གྲུབ་ཀྱི་ཆོས་ནི་ཡོད་པར་དམ་བཅས་པའི་ཕྱིར། ཁྱབ་སྟེ། བདེན་གྲུབ་ཁས་བླངས་ན།
དངོས་སྨྲ་བཀག་པའི་རྩོད་པ་རང་ལ་ལོག་པ་དེ་སྐད་དུ་ཡང་། རྩོད་ཟློག་ལས། གལ་ཏེ་ངས་
དམ་བཅའ་འགའ་ཡོད། །དེས་ན་ང་ལ་སྐྱོན་འདི་ཡོད། །ང་ལ་དམ་བཅས་མེད་པས་ན། །ང་
ནི་སྐྱོན་མེད་ཁོ་ན་ཡིན། །ཞེས་གསུངས་པའི་སྐབས་ཀྱི་དམ་བཅས་པའི་དོན། བདེན་གྲུབ་
ཀྱི་ཆོས་དམ་བཅས་པ་ཉིད་ལ་ནི། ཇོ་ནང་པ་རང་ཉིད་ཀྱང་ནི་འཆད་པའི་ཕྱིར་རོ། །དེ་ཡང་
རྩོད་ཟློག་ལས། དངོས་སྨྲ་བས་རྩོད་པ་བདུན་བཀོད་པ་ནི། འགོག་བྱེད་ཀྱི་ཚིག་མི་འཐད་
པའི་རྩོད་པ། དམིགས་བྱེད་ཀྱི་ཚད་མ་མི་འཐད་པའི་རྩོད་པ། དགེ་སོགས་ཀྱི་རང་བཞིན་
མི་འཐད་པའི་རྩོད་པ། འདོགས་བྱེད་ཀྱི་མིང་མི་འཐད་པའི་རྩོད་པ། དགག་བྱ་ལ་བརྟགས་
པའི་རྩོད་པ། སྒྲུབ་བྱེད་གཏན་ཚིགས་མི་རུང་བའི་རྩོད་པ། འགོག་ཚུལ་བརྟགས་པའི་རྩོད་
46



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པ་དང་བདུན་པོ་ཡིན་ལ། དེ་ཐམས་ཅད་ཀྱང་། བདེན་གྲུབ་ཁས་བླངས་པ་ཁོ་ན་ལས་བྱུང་
བའི་རྩོད་པ་ཡིན་པས། བདེན་གྲུབ་ཁས་བླངས་ན། དངོས་སྨྲ་བའི་རྩོད་པ་ཐམས་ཅད་རང་
ལོག་དུ་འགྲོ་བ་ཡིན་ཏེ། རིགས་པ་དྲུག་ཅུ་པ་ལས། དངོས་པོར་ཁས་ལེན་ཡོད་ན་ནི། །
འདོད་ཆགས་ཞེ་སྡང་འབྱུང་བ་ཡི། །ལྟ་བ་མི་ཟད་མ་རུངས་འབྱུང་། །དེ་ལས་བྱུང་བའི་རྩོད་
པར་འགྱུར། །ཞེས་དང༌། རྩོད་མེད་ཆེ་བའི་བདག་ཉིད་ཅན། །དེ་དག་ལ་ནི་ཕྱོགས་ཉིད་
མེད། །ཅེས་སོགས་བཤད་པ་ལས་ཤེས་པའི་ཕྱིར། འོན་ཀྱང་། གལ་ཏེ་ངས་དམ་བཅས་
འགའ་ཡོད། །ཅེས་པའི་དམ་བཅའི་དོན། བདེན་གྲུབ་ཀྱི་དམ་བཅའ་ལ་ནི་ཅུང་སྦྱོར་རྒྱུ་མིན་
པར་སེམས་ཏེ། གཞུང་འདིར་རྩོད་པ་བདུན་གྱི་དང་པོ་ལ། རྩ་བའི་རྩོད་པ་དང་། དེ་ལས་
འཕྲོས་པའི་རྩོད་པ་བཞི་དང་ལྔ་འབྱུང་བའི། འཕྲོས་པའི་རྩོད་པ་ལྔ་པའི་ལན་ལ་གཞུང་འདི་
བྱུང་བ་ཡིན་པས། དེ་ཡང་འདི་ལྟར། དངོས་སྨྲ་བ་ན་རེ། ཆོས་ཐམས་ཅད་ལ་རང་བཞིན་
མེད་ཅེས་པའི་ཚིག་གིས། ཆོས་ཐམས་ཅད་ལ་རང་བཞིན་ཡོད་པ་མི་ཁེགས་པར་ཐལ།
ཚིག་དེ་ལ་ཡང་རང་བཞིན་མེད་པའི་ཕྱིར། ཞེས་པའི་རྩ་བའི་རྩོད་པ་ནི། གལ་ཏེ་དངོས་པོ་
ཐམ་ཅད་ཀྱི། །རང་བཞིན་ཀུན་ལ་ཡོད་མིན་ན། ཁྱོད་ཀྱི་ཚིག་ཀྱང་རང་བཞིན་མེད། །རང་
བཞིན་ཟློག་པར་མི་ནུས་སོ། །ཞེས་པས་བསྟན། དེ་ལ་དབུ་མ་པ་ན་རེ། ཆོས་ཐམས་ཅད་
རང་བཞིན་མེད་ཅེས་པའི་ཚིག་ཆོས་ཅན། ཁྱོད་ལ་རང་བཞིན་མེད་དེ། རྟེན་འབྲེལ་ཡིན་
པའི་ཕྱིར། ཁྱོད་ལ་རང་བཞིན་མེད་ཀྱང་། ཁྱོད་ཀྱིས་ཆོས་རང་བཞིན་གྱི་ཡོད་པ་འགོག་
ནུས་པའི་དཔེ་ཡོད་དེ། སྒྱུ་མའི་སྐྱེས་བུས། སྒྱུ་མའི་བུད་མེད་ལ་ཆགས་ཞེན་འགོག་ནུས་པ་
དེ་ཁྱོད་ཀྱི་དཔེ་ཡིན་པའི་ཕྱིར། ཞེས་སྟོན་པ་ནི། གལ་ཏེ་ངའི་ཚིག་རྒྱུ་རྐྱེན་དང་། །ཚོགས་
དང་སོ་སོ་ལ་ཡང་མེད། །ཅེས་སོགས་བློ་ཀ་གསུམ་གྱིས་བསྟན། དེ་ལ་དངོས་སྨྲ་བས་
དགོས་པ་གསུང་པ། དབུ་མ་པ་ན་རེ། སེམས་ཙམ་ཁྱོད་ཀྱི་ཚིག་གིས་ཀྱང་། དབུ་མ་པའི་
གྲུབ་མཐའ་འགོག་པར་མི་ནུས་པར་ཐལ། སེམས་ཙམ་པ་ཁྱོད་ཀྱི་ཚིག་ཀྱང་རང་བཞིན་
47



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མེད་པའི་ཕྱིར་ཟེར་ན་སྐྱོན་མེད་དེ། ཁྱོད་དབུ་མ་པས་ཆོས་ཐམས་ཅད་རང་བཞིན་མེད་པར་
དམ་བཅས་པས་སྐྱོན་དེ་འབྱུང་ལ། ངེད་དངོས་སྨྲ་བས་དེ་ལྟར་དམ་མ་བཅས་པའི་ཕྱིར་ཞེས་
པའི་འཕྲོས་པའི་རྩོད་པ་ལྔ་པ་དེ་སྟོན་པར་བྱེད་པ་ལ། འགོག་པའི་འགོག་པའང་དེ་ལྟ་ཞེས་
འདོད་ན་དེ་ཡང་བཟང་མིན་ཏེ། ཁྱོད་ཀྱི་དམ་བཅའི་མཚན་ཉིད་ལ། །དེ་ལྟར་སྐྱོན་ཡོད་མེད་
ངེད་མིན། །ཞེས་པ་འདི་འབྱུང་། དེའི་ལན་སྟོན་པ་ལ། གལ་ཏེ་ངས་དམ་བཅས་འགའ་
ཡོད། །ཅེས་སོགས་འདི་བྱུང་བ་ཡིན་ལ་དེའི་དོན་ནི། ངེད་དབུ་མ་པ་ལ་ཡང་། བདེན་གྲུབ་
ཀྱི་ཆོས་དམ་བཅས་བ་མེད་པར་མ་ཟད། གནས་ལུགས་ལ་དཔྱད་པའི་ཚེ་རང་བཞིན་མེད་
པར་དམ་བཅའ་བ་ཡང་མེད་པས་སྐྱོན་མེད་ཅེས་པ་སྟེ། ཚིག་གསལ་ལས། གལ་ཏེ་དབུ་མ་
པ་ཡིན་ན་ནི་རང་གི་རྒྱུད་ཀྱི་རྗེས་སུ་དཔག་པ་རིགས་པ་མ་ཡིན་ཏེ། ཕྱོགས་གཞན་ཁས་
བླངས་པ་མེད་པའི་ཕྱིར། །ཞེས་གསུངས་ཤིང་། དེའི་དོན་ཡང་། ཀུན་མཁྱེན་ཆེན་པོའི་དབུ་
མའི་སྟོང་ཐུན་དུ། གནས་ལུགས་ལ་དཔྱོད་པའི་ཚེ། མྱུ་གུ་བདག་ལས་སྐྱེ་བ་མེད་པའི་རང་
རྒྱུད་ཀྱི་རྟགས་མེད་དེ། ཡོད་ན་ཆོས་ཅན་མངོན་སུམ་སོགས་ཐ་སྙད་པའི་ཚད་མ་བཞི་པོ་
གང་རུང་གིས་གྲུབ་པའི་སྟེང་དུ་བདག་སྐྱེ་བཀག་ནས་བདག་སྐྱེ་མེད་པ་སྒྲུབ་དགོས་པ་ལས།
དེའི་ཚེ་ཆོས་ཅན་ཚད་མས་མ་གྲུབ་པས་བདག་སྐྱེ་ལས་ཕྱོགས་གཞན་བདག་སྐྱེ་མེད་པ་ཡང་
ཁས་མ་བླང་པའི་ཕྱིར་ཞེས་བཤད་པ་ལྟར་ཤེས་དགོས་སོ། །དེ་ལ་ཇོ་ནང་པའི་རྗེས་འབྲངས་
ཀྱིས་སྐྱོན་སྤོང་འདི་སྐད་དུ། སྤྱིར་འདུས་མ་བྱས་ཆོས་ཉིད་བདེན་པར་གྲུབ་ཀྱང༌། ཀླུ་སྒྲུབ་
ཀྱི་ལུང་དེས་དེ་ལ་གནོད་པ་མེད་དེ། ཀླུ་སྒྲུབ་ཀྱི་ལུང་དེ་འདུས་མ་བྱས་ནི་བདེན་པར་མ་
གྲུབ་པར་བཤད་པ་དང་། བདེན་གྲུབ་ཀྱི་ཆོས་དམ་བཅས་པ་མེད་པར་བཤད་པ་ནི། མཉམ་
གཞག་ལ་ཟློའི་སྐབས་ཡིན་གྱི། རྗེས་ཐོབ་ཤན་འབྱེད་ཀྱི་སྐབས་མ་ཡིན་པའི་ཕྱིར་ཞེས་
ཟེར་རོ། །གདུལ་བྱས་གནས་ལུགས་རྟོགས་པའི་དོན་དུ་རིགས་པས་གཏན་ལ་འབེབ་པའི་
གནས་སྐབས་དང་། དབུ་མ་པའི་སྐྱེས་ཆེན་ཀླུ་སྒྲུབ་ཀྱིས་དངོས་སྨྲ་བའི་རྩོད་པ་ཟློག་པའི་
ས
སྨྲ
48



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
སྐབས། མཉམ་གཞག་པའི་སྐབས་ཡིན་གྱི། རྗེས་ཐོབ་ཤན་འབྱེད་ཀྱི་གནས་སྐབས་མིན་ནོ་
ཞེས་སྨྲ་བ་འདི་ལའང་ཆོས་ཅན། མཁས་པས། བདེན་འཛིན་ཇི་ལྟར་ཡོད་དེ་ཡོད་མི་རིགས་
པར་ཐལ། རྗེས་ཐོབ་རྩོད་པ་མི་བྱེད་པར་མཉམ་གཞག་རྩོད་པ་བྱེད་ཅེས་སྨྲ་དགོས་པ་
སོགས་མཁས་པའི་བཞད་གད་ཀྱི་གནས་ཡིན་པའི་ཕྱིར་རོ། །
གསུམ་པ་ཆོས་འཁོར་སྔ་ཕྱིའི་འཕྲོས་དང་འགལ་བ་ནི། ཇོ་ནང་པའི་རྩ་བའི་གྲུབ་
མཐར་བདེན་གྲུབ་ཡོད་པར་སྨྲ་བ་སོགས་ཀྱི་ཤེལ་སྒོང་ལ། དྲང་དོན་གྱི་ལུང་དང༌། སྒྲུབ་
བྱེད་དང་སྐྱོན་སྤོང་ལྟར་སྣང་གི་ཚོན་སྔོ་སེར་རྣམས་ཀྱིས། རེ་ཤིག་གྲུབ་མཐི་ནོར་བུ་སྔོ་སེར་
གཞན་དུ་ཁ་སྒྱུར་བ་ཡང་ཆོས་ཅན། མཁས་པས་དཔྱད་བཟོད་པ་མ་ཡིན་ཏེ། ངེས་དོན་གྱི་
ལུང་དང་དངོས་སྟོབས་རིགས་པའི་ཆུ་གཙང་དང་འཕྲད་པའི་ཚེ་ཤེལ་གྱི་རང་མདོག་འདི་
ལྟར་སྟོན་པའི་ཕྱིར། འོ་ན་དངོས་སྟོབས་རིགས་པ་དེ་གང་སྙམ་ན། ཆོས་དབྱིངས་བདེན་
པར་གྲུབ་པ་མི་འཐད་པར་ཐལ། ཆོས་ཐམས་ཅད་བདེན་མེད་སྟོང་པ་ཉིད་དུ་སྟོན་པའི་མདོ་
ངེས་དོན་གྱི་མདོ་ཡིན་པའི་ཕྱིར་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་བཀའ་བར་པ་
ལས། ཆོས་རྣམས་ཐམས་ཅད་རྣམ་པ་ཀུན་ཏུ་བདེན་པས་སྟོང་པ་ཞེས་ནི་གསུང་པ་དང་།
སྙིང་པོའི་མདོ་སོགས་འཁོར་ལོ་ཕྱི་མར་སེམས་ཅན་ལ་སྙིང་པོ་ཡོད་པར་གསུངས་པ་གཉིས་
འགལ་ལོ་སྙམ་དུ་དོགས་པ་བཀོད་ནས། དེའི་ལན་དུ་སྔ་མ་ངེས་དོན་གྱི་མདོ་ཡིན་ཞིང་། ཕྱི་
མ་སྐྱོན་ལྔ་སྤོངས་བའི་ཕྱིར་དུ་གསུངས་པས་དྲང་དོན་ཉིད་ཀྱི་མདོ་ཡིན་པར་མགོན་པོ་
བྱམས་པ་ཉིད་ཀྱིས་རྒྱུད་བླར་གསུངས་པ་ལས་ཤེས་པའི་ཕྱིར་རོ། །ཇི་ལྟར་དུ་གསུང་
སྙམ་ན། སྤྲིན་དང་རྨི་ལས་སྒྱུ་བཞིན་དེ་དང་དེར། །ཤེས་བྱ་ཐམས་ཅད་རྣམ་ཀུན་སྟོང་པ་
ཞེས། །གསུངས་ནས་རྒྱལ་རྣམས་ཡང་འདིར་སེམས་ཅན་ལ། །སངས་རྒྱས་སྙིང་པོ་ཡོད་
ཅེས་ཅི་སྟེ་གསུང་། །ཞེས་དོགས་པ་བཀོད་ནས། དེའི་ལན་དུ། སེམས་ཞུམ་སེམས་ཅན་
དམན་ལ་བརྙས་པ་དང་། །ཡང་དག་མིན་འཛིན་ཡང་དག་ཆོས་ལ་སྐུར། །བདག་ཆགས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་གསུངས། །ཞེས་འཁོར་ལོ་
ཕྱི་མར་སེམས་ཅན་ལ་སྙིང་པོ་ཡོད་པར་གསུངས་པའི་དགོས་པ་དངོས་སུ་བསྟན་ནས།
དགོངས་གཞི་དང་དངོས་ལ་གནོད་བྱེད་ཀྱང་ཤུགས་ལ་ཐོབ་པས་དྲང་དོན་གྱི་མདོར་
བཀྲལ་ཏེ། འཁོར་ལོ་བར་པ་ངེས་དོན་གྱི་མདོར་དོན་གྱིས་བསྟན་པའི་ཕྱིར། གཞུང་འདིས་
དེ་ལྟར་སྟོན་ཞེས་རང་སྟོང་པའི་ཞལ་འཛིན་ཀུན་མཐུན་པར་གསུང་མོད། ཡང་དག་པར་ན་
གཞུང་དེས་ཤེར་ཕྱིན་གྱི་མདོར་ཆོས་ཐམས་ཅད་བདེན་སྟོང་དུ་བཤད་པ་ངེས་དོན་དུ་བཀྲལ་
བར་ཅུང་ཟད་འཆད་བཀའ་བ་ཡིན་ཏེ། རྒྱུད་བླ་མ་ལས། ཡང་དག་མཐའ་ནི་འདུས་བྱས་
ཀྱི༑ ༑རྣམ་པ་ཐམས་ཅད་དབེན་པ་སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་
སོགས་པ་བཞིན་དུ་བརྗོད། །ཅེས་འཁོར་ལོ་བར་པ་ཆོས་ཐམས་ཅད་སྤྲིན་དང་རྨི་ལམ་དང་
སྒྱུ་མ་ལྟ་བུར་བཤད་པའི་དོན། ཉོན་མོངས་པ་སྤྲིན་དང་། ལས་རྨི་ལམ་ལྟ་བུ་དང་། རྣམ་
སྨིན་ཕུང་པོ་སྒྱུ་མ་དང་འདྲ་བ་ཙམ་ལ་དགོངས་ནས་དེ་སྐད་གསུངས་པ་ཡིན་གྱི། ཡང་དག་
མཐའམ་གནས་ལུགས་ཀྱི་དོན་སྤྲིན་སོགས་ལྟར་བསྟན་པ་མིན་ཞེས་གསལ་བར་བཤད་པ་
ལ་བསྙོན་དུ་མེད་པའི་ཕྱིར་རོ། །མཁས་པ་དག་དཔྱོད་ཅིག །དེས་ན་ཁོ་བོ་ནི་མངོན་རྟོགས་
རྒྱན་ལས། གཞན་གྱི་ཆོས་རྣམས་ཀྱང་ཡོད་ལ། །ཤེས་བྱ་ལ་ཡང་སྟོན་པ་ཡིས། །སྒྲིབ་པ་
ཟད་པར་བརྗོད་པ་གང༌། །དེ་ལ་ཁོ་བོས་འཚར་དུ་རྩིས། །ཞེས་པའི་རིགས་པ་འདི་ཉིད་
འཕང་བར་རིགས་ཏེ། སྟོན་པས་ཤེས་སྒྲིབ་བདེན་འཛིན་སྤངས་པ་མི་འཐད་པར་ཐལ།
ཡུལ་ཤེས་བྱ་བདེན་གྲུབ་ཡོད་པའི་ཕྱིར། རྟགས་དངོས་ཁྱབ་པ་གཞུང་དེས་བསྟན་པའོ། །
ཞེས་རེ་ཤིག་སྨྲའོ། །དེས་ན་མཁས་རློམ་གྱི་སྐྱེ་བོ་ཀུན་ཆོས་ཅན། ཁྱོད་ཀྱི་དྲང་དོན་དང་ངེས་
དོན་གྱི་མདོ་སྡེ་མ་འདྲེས་པར་སོ་སོར་སྨྲོས་ཤིག་ཅེས་བྱ་སྟེ། ཁྱོད་ཀྱི་གྲུབ་མཐའི་ལེགས་
ཉེས་ཐམས་ཅད་དེ་གཉིས་སོ་སོར་ཕྱེད་པ་དང་མ་ཕྱེད་པ་ལས་གཙོ་བོར་བྱུང་བའི་ཕྱིར་རོ། །
བཞི་པ་མདོ་རྒྱུད་བསྟན་བཅོས་དགོངས་པར་འགལ་བ་ནི། ཆོས་དབྱིངས་གཉིས་
50



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
མེད་ཡེ་ཤེས་སོགས་ཆོས་ཅན། ཁྱོད་བདེན་པར་གྲུབ་པ་རྒྱུད་སྡེའི་དགོངས་པ་ཉིད་ཀྱང་མ་
ཡིན་ཏེ། རང་རིག་པའི་ཡེ་ཤེས་དང་མཁའ་མཉམ་དང་རྡུལ་བྲལ་དང་སྟོང་པ་ལ་སོགས་པ།
ཁྱོད་དང་མིང་གི་རྣམ་གྲངས་སུ་བཤད་པ་དེ་དག །བདེན་པར་གྲུབ་བམ་སྙམ་པའི་ལོག་
རྟོག་ཟློག་པའི་ཕྱིར་དུ། གཅིག་དང་དུ་མ་བྲལ་བའང་དེ། །ཞེས་ཀྱེ་རྡོར་གྱི་རྒྱུད་ལས་
གསུངས་པས་ན། གཅིག་དང་དུ་བྲལ་གྱི་རྟགས་ཀྱིས་ཁྱོད་བདེན་མེད་དུ་གཏན་ལ་ཕབ་
འདུག་པའི་ཕྱིར་རོ། །གཞན་བྱམས་ཆོས་ཕྱི་མ་རྣམ་གསུམ་དང་། ཐོགས་མེད་སྐུ་མཆེད་ཀྱི་
གཞུང་ས་སྡེ་ལྔ་སྡོམ་རྣམ་པ་གཉིས་པྲ་ཀ་ར་ན་སྡེ་བརྒྱད། ཕྱོགས་གླང་དང་ཆོས་ཀྱི་གྲགས་
པའི་ཚད་མ་མདོ་དང་སྡེ་བདུན་ལ་སོགས་པའི་གཞུང་ཆོས་ཅན། ཁྱོད་རྣམས་དབུ་མ་ཆེན་
པོའི་ལུགས་ཡིན་ན་འཕགས་པའི་ཡུལ་ནས་གངས་ཅན་འདིར་སེམས་ཙམ་པའི་གཞུང་
ལུགས་ཐུན་མོང་མིན་པ་གཅིག་མ་འགྱུར་རམ་སྟེ་འགྱུར་བར་མི་རིགས་པར་ཐལ། ཁྱོད་
རྣམས་དབུ་མའི་གཞུང་གང་ཞིག །ཁྱོད་ལས་གཞན་པའི་སེམས་ཙམ་པའི་གཞུང་ལུགས་
བོད་དུ་འགྱུར་ན་གང་ཞིག་ཡིན་པ་སྨོས་ཤིག་སྟེ་འདི་ཡིན་བསྟན་རྒྱུ་མེད་པའི་ཕྱིར་རོ། ། །
གསུམ་པ་སྒྲོ་སྐུར་སྤངས་ནས་དཔྱད་པའི་རྒྱུ་མཚན་བསྟན་པ་ནི། བསྟན་བཅོས་རྩོམ་
པ་པོ་གོ་བོ་རབ་འབྱམས་པ་བདག་ནི་དཔལ་ལྡན་དུས་འཁོར་གྱི་སྲོལ་འཛིན། ཉམས་
རྟོགས་མཐར་ཕྱིན་པའི་སྐྱེས་ཆེན་བརྒྱུད་པ་འདི་དག་ལ་ཡིད་ནི་ཤིན་ཏུ་དད་མོད་ཀྱི། གང་
ཟག་ལ་མི་ཕྱེད་པའི་དད་པ་ཡོད་ལ། འོན་ཀྱང་དེའི་གྲུབ་མཐའ་ལ་སྒྲོ་སྐུར་སྤངས་ནས་ལུང་
རིགས་ཀྱིས་འདི་ཙམ་ཞིག་རྣམ་པར་དཔྱད་པ་ཆོས་ཅན། ཆགས་སྡང་རྨོངས་གསུམ་གྱི་ཀུན་
ནས་བླངས་པའི་བབ་ཅོལ་མ་ཡིན་ཏེ། བསྟན་པའི་སྙིང་པོ་ལྟ་བ་མཐའ་བཞི་སྤྲོས་བྲལ་སྒྲུབ་
པའི་ཕྱིར་དུ་མཐར་འཛིན་རྟག་ལྟ་དགག་པའི་ཆེད་ཡིན་པའི་ཕྱིར་རོ། །དེས་ན་ཁོ་བོས་འདི་
ལྟར་དཔྱད་པ་འདི་ཆོས་ཅན། ཁྱོད་མཁས་པ་དཔྱོད་ལྡན་ཟུར་གནས་རྣམས་ཀྱིས་དྲང་པོར་
ཟུངས་ཤིག་ཅེས་བྱ་སྟེ། རྒྱལ་བའི་བསྟན་པ་དང་འགྲོ་བ་ལ་ཕན་པར་བསམ་ནས་ཡིན་མིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྱི་སྒྲོ་ལྡོག་ལེགས་པར་དཔྱད་པའི་སྙིང་གཏམ་ཡིན་པའི་ཕྱིར་རོ། །
གསུམ་པ་གནད་ཀྱི་སྙིང་པོ་བསྡུས་ཏེ་བསྟན་པ་ནི། མདོར་ན་གསལ་སྟོང་ཟུང་
འཇུག་ལ་གཞི་བདེ་གཤེགས་སྙིང་པོར་འཇོག་པ་ཡིན་ཏེ། འཁོར་འདས་ཀྱི་ཆོས་རྣམས་
སེམས་སུ་འདུས་ཤིང་། སེམས་དེ་ཡང་མཐའ་བཞིའི་སྤྲོས་པ་དང་བྲལ་བའི་བདེན་སྟོང་ཡིན་
པས། ཡུལ་གྱི་གནས་ལུགས་གསལ་སྟོང་ཟུང་འཇུག་ཏུ་ཡེ་ནས་གནས་པའི་ཕྱིར་རོ། །དེ་
ཡང་སྙིང་པོ་དྲིལ་ན་རང་སེམས་ཀྱི་ངོ་བོ་གསལ་བ་མདངས་ཅིར་ཡང་མ་འགགས་པའི་སྒྲ་
རྟོག་གི་བརྗོད་པ་དང་སྤྲོས་པ་དང་བྲལ་བའི་ཟུང་འཇུག་འདི་ཆོས་ཅན། ཁྱོད་ལ་བདེ་
གཤེགས་སྙིང་པོར་ཤེས་པར་གྱིས་ཤིག་ཅེས་བྱ་སྟེ། ཁྱོད་གཞིའི་གནས་ལུགས་མཐར་ཐུག་
ཡིན་པའི་ཕྱིར་རོ། །
གཉིས་པ་ལ་གཉིས། ལམ་གསུམ་སྤྱིའི་རྣམ་གཞག་ཐུན་མོང་བསྟན། སྡོམ་གསུམ་
ལམ་གྱི་རྣམ་གཞག་སོ་སོར་བཤད་པའོ། །དང་པོ་ལའང་གཉིས། གྲུབ་མཐའ་རྣམ་བཞིའི་
ལམ་བཞི་སོ་སོར་བཤད། མདོ་སྔགས་ལམ་གྱི་སྙིང་པོ་བསྡུས་ཏེ་བཤད་པའོ། །དང་པོ་ནི།
སྦྱང་གཞི་བདེ་གཤེགས་སྙིང་པོའི་སྟེང་གི་དྲི་མ་སྦྱང་བའི་ལམ་ལ། ཐེག་པ་གསུམ་གྱི་ལམ་
གསུམ་ཡོད་ཅིང་། ཡོད་པ་ལྟར་དུ་ནང་པའི་གྲུབ་མཐའ་སྨྲ་བ་རྣམ་པ་བཞི་ཡི། རང་རང་གི་
གཞུང་ལས་ཐེག་པ་གསུམ་གྱི་ལམ་གྱི་རྣམ་གཞག་སོ་སོར་བྱེད་དེ། བྱེ་མདོ་གཉིས་ཀྱིས་
འདུལ་མཛོད་ནས་བཤད་པ་ལྟར། གཞི་གང་ཟག་གི་བདག་མེད་རྟོགས་པའི་ལྟ་བ་དེ་ཉིད།
རང་དོན་དང་གཞན་དོན་ཡིད་བྱེད་ཀྱི་བསམ་པས་ཀུན་ནས་བླངས་ཏེ། དུས་ཚེ་གསུམ་དང་
བསྐལ་པ་བརྒྱ་དང༌། བསྐལ་པ་གྲངས་མེད་གསུམ་དུ་གོམས་པ་ལས། ཐེག་པ་གསུམ་གྱི་
འབྲས་བུ་གསུམ་སོ་སོར་ཐོབ་པར་འདོད། དབུ་སེམས་གཉིས་ཀྱིས་ཀླུ་སྒྲུབ་ཀྱི་གཞུང་དང་
བྱམས་པ་རྗེས་འབྲས་དང་བཅས་པའི་གཞུང་ནས་བཤད་པ་ལྟར། གཞི་གང་ཟག་གི་བདག་
མེད་དང་བདག་མེད་ཕྱེད་དང་གཉིས་དང་། བདག་མེད་གཉིས་རྣམས་བསམ་པ་དང་དུས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
སྔ་མ་ལྟར་གོམས་པ་ལས་ཐེག་པ་གསུམ་གྱི་འབྲས་བུ་བྱང་ཆུབ་གསུམ་སོ་སོར་ཐོབ་པར་
འདོད་པའི་ཕྱིར། སྤྱིར་ཐེག་པ་ཆེ་ཆུང་འདི་ལ། མདོ་སྡེ་དང་གྲུབ་མཐས་ཕྱེ་བ་དང་། ལམ་
དང་འབྲས་བུས་ཕྱེ་བ་གཉིས་ལས། དང་པོ་ལྟར་ན། ཆོས་ལྔ་རང་བཞིན་གསུམ་རྣམ་ཤེས་
བརྒྱད་རྣམས་ཁས་ལེན་མི་ལེན་ཏེ། རིམ་བཞིན་དབུ་སེམས་གཉིས་ནི་ཐེག་པ་ཆེན་པོ་དང་།
བྱེ་མདོ་གཉིས་ནི་ཆུང་ངུ་པའོ། །ཕྱི་མ་ལྟར་ན། ཆེན་པོ་བདུན་ལྡན་གྱི་ཐེག་པ་ལ་ཞུགས་མ་
ཞུགས་ཏེ། རིམ་བཞིན། ཐེག་ཆེན་སློབ་མི་སློབ་དང་། ཉན་རང་རྣམས་སོ། ། །
གཉིས་པ་ལ་གཉིས། ཕར་ཕྱིན་གྱི་ལམ་གྱི་འདོད་ཚུལ་བཤད། གསང་སྔགས་ལམ་
གྱི་འདོད་ཚུལ་བཤད་པའོ། །དང་པོ་ནི། བྱེ་མདོ་གཉིས་ཀྱིས་ཐེག་པ་གསུམ་ལ་ལྟ་བའི་ཁྱད་
པར་མི་བཞེད་ཅིང་། དབུ་སེམས་གཉིས་ཀྱིས་ཐེག་པ་གསུམ་ལ་ལྟ་བའི་ཁྱད་པར་དང་ལམ་
བགྲོད་ཚུལ་སོ་སོར་བཞེད་མོད་ཀྱི། དབུ་མའི་གཞུང་ལུགས་མ་གཏོགས་པར་ཐེག་གསུམ་
ལམ་ཉིད་ཚང་བར་ནི་ཐོབ་པ་མེད་ཅེས་དབུ་མ་པ་རྣམས་བཞེད་དེ། རྣལ་འབྱོར་པ་ཡང་བློ་
ཁྱད་ཀྱིས། །གོང་མ་གོང་མས་གནོད་པའི་ཚེ། རྒྱུ་མཚན་ཉིད་ཀྱི་གྲུབ་མཐའ་བཞི་པོ་གོང་
མས་འོག་མ་ལ་གནོད་ཅིང་། དབུ་མའི་གྲུབ་མཐའ་ལ་སུས་ཀྱང་གནོད་པ་མེད་པའི་ཕྱིར་རོ། །
འདིའི་དོན་ཡང་དབུ་མའི་གྲུབ་མཐའ་ལ་མ་བསྟེན་པར་ཐེག་པ་གསུམ་གྱི་ལམ་གྱི་འབྲས་བུ་
བྱང་ཆུབ་གསུམ་ཐོབ་པ་མེད་ཅེས་པ་སྟེ། འབྲས་བུ་བྱང་ཆུབ་གསུམ་ཐོབ་པ་ལ་གང་ཟག་གི་
བདག་མེད་རྟོགས་དགོས་ལ། དེ་རྟོགས་པ་ལ་གང་ཟག་གི་གདགས་གཞི་གདགས་པའི་རྒྱུ་
ཕུང་པོ་ལྔ་བདེན་མེད་རྟོགས་དགོས་པ་ནི་དབུ་མའི་གྲུབ་མཐའི་རྩ་བ་ཡིན་ལ། གྲུབ་མཐའ་
འོག་མ་གསུམ་གྱི་མ་ཡིན་པའི་ཕྱིར་རོ། །དེ་ལྟ་ན་ཡང་། ཐེག་པ་གསུམ་གྱི་བྱང་ཆུབ་ཐོབ་པ་
ལ་དབུ་མའི་ལྟ་བ་རྟོགས་དགོས་པར་ནི་མི་བཞེད་དེ། ཉན་རང་གཉིས་ཀྱི་ཕུང་པོ་ལྔའམ།
གཟུང་བ་ཕྱི་དོན་སྟེང་དུ་མཐའ་དང་པོ་བདེན་པའི་མཐའ་ཙམ་ཁེགས་ཀྱང་། མཐའ་ཕྱི་མ་
གསུམ་མ་ཁེགས་པས། མཐའ་བཞི་སྤྲོས་བྲལ་གྱི་དབུ་མའི་ལྟ་བ་མ་རྟོགས་ཞེས་མཁས་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འདིས་ཕར་ཕྱིན་དང༌། འཇུག་པ་བཀའ་འགྲེལ་སོགས་ལས་བཤད་པའི་ཕྱིར་རོ། །འོན་
ཀྱང་འདི་ནི་གནས་སྐབས་ཡིན་ལ་མཐར་ཐུག་གི་དགོངས་པ་ནི་ཁོ་བོས་འཆད་པར་
སེམས་སོ། །གཉིས་པ་ནི། ཕ་རོལ་ཕྱིན་ལས་ཁྱད་ཆོས་བཞིས་ཆེས་འཕགས་པའི་ཟབ་མོ་
སྔགས་ཀྱི་སྒོར་ཞུགས་པའི་ཚེ་འབྲས་བུ་བྱང་ཆུབ་སྒྲུབ་ཚུལ་ཡོད་པའི་ཕྱིར་ཏེ། ལྟ་བ་སྤྲོས་
བྲལ་རྟོགས་པའི་སྟེང་དུ་གཞི་སོ་ཐར་བྱང་སེམས་སྔགས་ཀྱི་སྡོམ་པ་གསུམ་དང་ལྡན་པས་
འབྲས་བུའི་མཆོག་བླ་མེད་བྱང་ཆུབ་སྒྲུབ་ཅིང་། སྡོམ་གསུམ་དེ་ཉིད་ཀྱང་། རང་རང་གི་ཆོ་
གས་རིམ་བཞིན་དུ་བླངས་སམ། དབང་བསྐུར་གྱི་ཆོ་ག་ལས་ལྷན་ཅིག་ཏུ་གསུམ་ཆར་ཐོབ་
པ་ཉིད་ཡིན་ཀྱང་རུང་གི །གསུམ་ཆར་ལྡན་པའི་ཚེ་ན་ངོ་བོ་གཅིག་ལ་ལྡོག་པ་ཐ་དད་པ་ཙམ་
ཡིན་པའི་ཕྱིར་རོ། །འདིར་དབང་ཆོག་ལས་སྡོམ་གསུམ་གཅིག་ཆར་ཐོབ་ཅེས་པ་ཡང་། ཆོ་
གའི་དཀྱུས་གཅིག་ལ་ཞག་གི་བར་མ་ཆོད་པར་ཐོབ་པ་ཙམ་ལ་མིང་བཏགས་པ་སྟེ། དབང་
བཞི་ཅིག་ཅར་ཐོབ་ཅེས་དང་། སྡོམ་པ་གཅིག་རྫོགས་ཞེས་པའི་ཐ་སྙད་ལྟ་བུ་དང་ཆོས་
མཚུངས་པར་གོ་དགོས་སོ། །
གཉིས་པ་སྡོམ་གསུམ་གྱི་ལམ་སོ་སོར་བཤད་པ་ལ་གསུམ། གནོད་སྤོང་སོ་ཐར་
སྡོམ་པའི་སྐབས། ཕན་བྱེད་བྱང་སེམས་སྡོམ་པའི་སྐབས། རིག་འཛིན་གསང་སྔགས་སྡོམ་
པའི་སྐབས་སོ། །དང་པོ་ལ་གཉིས། ནོར་བའི་མཐའ་རྣམས་རིམ་བཞིན་དགག །མ་ནོར་
གནད་ཀྱི་སྙིང་པོ་བསྟན་པའོ། །དང་པོ་ལ་གཉིས། ཐོབ་བྱ་ངོ་བོའི་ལོག་རྟོག་དགག །ཐོབ་
བྱེད་ཆོ་གའི་ལོག་རྟོག་དགག་པའོ། །དང་པོ་ལ་བཞི། སོ་ཐར་ངོ་བོ་གཟུགས་སུ་འདོད་པ་
དགག །ངེས་འབྱུང་མེད་པའི་སོ་ཐར་འདོད་པ་དགག །གཞན་གནོད་གཞི་སྤོང་ངོ་བོ་མིན་
པ་དགག །དེ་ཉིད་བྱེ་བྲག་ངོ་བོར་འདོད་པ་དགག་པའོ། །དང་པོ་ལ། ཕྱོགས་སྔ་སྨྲ་བ་པོ་ནི།
པདྨ་བཞད་པ་ལས། སོ་ཐར་གྱི་སྡོམ་པ་གཟུགས་ཅན་དང་། གྲངས་རིས་བརྒྱད་ཁོ་ནར་
འདོད་པ་དང༌། འཆི་བའི་ཚེ་སྟོང་བས་ཁྱབ་པར་འདོད་པ་ནི་འདུལ་མཛོད་ཁོ་ན་ལ་བརྟེན་
54 །



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
པའི་སྡེ་སྣོད་འཛིན་པ་ཕལ་ཆེར་རོ་ཞེས་པ་ལྟར། སྒྲ་གདོང་པ་སོགས་བར་སྐབས་ཀྱི་མཁས་
པ་ཁ་ཅིག །སྡོམ་པ་གསུམ་པོ་དེ་ལ་སོ་ཐར་གྱི་སྡོམ་པའི་རྣམ་གཞག་འདི་ལྟར་འདོད་དེ། ངོ༌
བོ་གཟུགས་ཅན་དུ་འདོད་ཅིང་། གྲངས་ཀྱང་རིས་བརྒྱད་ཁོ་ནར་ངེས་པ་དང་། འཆི་བའི་ཚེ་
ན་སྟོང་པས་ཁྱབ་པར་འདོད་པའི་ཕྱིར་རོ། །དེ་དགག་པ་ལ་གསུམ། ངོ་བོ་གཟུགས་སུ་སྨྲ་བ་
དགག །དབྱེ་བ་བརྒྱད་དུ་ངེས་པ་དགག །འཆི་ཚེ་སྟོང་བས་ཁྱབ་པ་དགག་པའོ། །དང་པོ་ནི།
དེ་ལྟར་སྨྲ་བའི་མཁས་རློམ་ཆོས་ཅན། ཁྱོད་ཁྲོན་པའི་སྦལ་ཆུང་ཇི་བཞིན་དུ་རང་སྣང་ཙམ་
གྱིས་ཚིམ་པར་ཟད་དེ། ཁྱོད་ཀྱི་ཐེག་ཆེན་མདོ་རྒྱུད་ཀྱི་གཞུང་མང་མ་མཐོང་བར། བྱེ་སྨྲ་
བའི་འདུལ་མངོན་མཐོང་ཙམ་གྱིས་བྱེ་སྨྲའི་གྲུབ་མཐས་ཐེག་ཆེན་གྱི་གྲུབ་མཐའ་གཞལ་
བར་འདུག་པའི་ཕྱིར་རོ། །དེ་ལ་ལུང་རིགས་ཀྱི་གནོད་བྱེད་ཀྱང་ཡོད་དེ། བྱེ་སྨྲས་སྡོམ་པ་
གཟུགས་ཅན་དུ་འདོད་པ། མདོ་སྡེ་པའི་མཁས་པ་རྣམས་ཀྱིས་ཀྱང་བཀག་ན། དབུ་སེམས་
ཀྱི་གཞུང་བཟང་དང་ཟབ་མོའི་རྒྱུད་སྡེར་བཀག་པ་སྨོས་ཅི་དགོས་པའི་ཕྱིར་རོ་དང་། དེ་
ལས་གཞན་དུ་ན། རྒྱུད་རྒྱས་པ་འབུམ་པ་ལས། རྡོའི་རིགས་ཀྱི་བྱེ་བྲག་འགའ། །གཞུ་བས་
ལྕགས་དང་ཟངས་དངུལ་འབྱུང་། །གསེར་འགྱུར་རྩི་ཡི་དངོས་པོ་ཡིས། །ཀུན་ཀྱང་གསེར་
དུ་སྒྱུར་བར་བྱེད། །དེ་བཞིན་སེམས་ཀྱི་བྱེ་བྲག་གིས། །རིགས་ཅན་གསུམ་གྱི་བསླབ་པ་
ཡང་། །དཀྱིལ་འཁོར་ཆེན་པོ་འདིར་ཞུགས་ན། །རིག་འཛིན་སྡོམ་པ་ཉིད་དུ་འགྱུར། །ཞེས་
བཤད་པའི་ལུང་གིས་དངོས་སུ་གནོད་པ་སྟེ། བེམ་པོ་ཤེས་པར་གནས་འགྱུར་བ་ནི། རྒྱང་
འཕེན་པ་ཡི་ལུགས་ཡིན་གྱི། སངས་རྒྱས་པའི་གཞུང་ལ་མི་སྲིད་པའི་ཕྱིར་རོ། ། །
གཉིས་པ་ནི། སོ་ཐར་སྡོམ་པ་ལ་རིས་བརྒྱད་ཁོ་ནར་ངེས་ན་ནི། ཉེ་བ་འཁོར་གྱིས་
ཞུས་པའི་མདོ་ལས་བཤད་པའི་བྱང་སེམས་སོ་སོ་ཐར་པ་ཆོས་ཅན། ཁྱོད་རིས་བརྒྱད་པོ་
གང་དུ་འདོད་པ་སྨོས་ཤིག་ཅེས་བྱ་སྟེ། ཁྱོད་སོར་སྡོམ་ཡིན་པའི་ཕྱིར་རོ། །འདིར་ཉེ་བ་
འཁོར་གྱིས་ཞུས་པ་དང་། ཞེས་སོགས་ཤློ་ཀ་གཅིག །ཚིག་དག་པོ་མི་སྣང་བས་དེ་ཙམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལས་སྨྲ་བར་མ་སྤོབས་སོ། །གཞན་ཡང་། སྔགས་སྡོམ་ནི་བྱང་སེམས་སྡོམ་པའི་བྱེ་བྲག་
ཡིན་ཞིང་། བྱང་སྡོམ་དེ་ཉིད་ཀྱང་། གཞན་ལ་ཕན་པ་སྒྲུབ་པ་ལ་གཞན་ལ་གནོད་པ་སྤོང་བ་
ཡིན་པས་ཁྱབ་པའི་ཕྱིར་ན་སོ་སོར་ཐར་པ་ཡིན་དོན་ཚང་བས་ན་སྔགས་སྡོམ་དང་བྱང་སྡོམ་
གཉིས་པོ་ཡང་ཆོས་ཅན། སོ་ཐར་རིས་བརྒྱད་གང་དུ་འདུས་སྨྲ་དགོས་ཏེ། སོར་སྡོམ་ཡིན་
པའི་ཕྱིར་རོ། །སྡོམ་པ་གོང་མ་གཉིས་ཕལ་ཆེར་རིས་བརྒྱད་དུ་མ་འདུས་མོད་འོན་ཀྱང་།
རྒྱུད་རྡོ་རྗེ་རྩེ་མོ་ལས། ཁྱིམ་པའི་སྡོམ་ལ་ལེགས་གནས་ཏེ། །ཞེས་སོགས་གསུངས་པའི་
སྡོམ་པ་དང་། གསང་སྔགས་བླ་མེད་ཀྱི་སྟ་གོན་དང་འཇུག་པའི་གནས་སྐབས་སུ་ཐུན་མོང་
མ་ཡིན་པའི་སྐྱབས་འགྲོ་ལས་ཐོབ་པའི་སོ་ཐར་སྡོམ་པ་རྣམས། དགེ་བསྙེན་གྱི་སྡོམ་པར་བླ་
མ་ངོར་པ་ཡབ་སྲས་རྣམས་བཞེད་ཅིང་བཞེད་པ་ལྟར་འདི་ལ་འཐད་པ་མང་དུ་ཡོད་ཀྱང་། རེ་
ཤིགས་བཏང་སྙོམས་སུ་བཞག་སྟེ། གཞུང་གི་ཚིག་མང་དུ་དོགས་པས་སོ། །འདི་ལ་དོགས་
པ་ནི། འོ་ན་བླ་མེད་ཀྱི་སྟ་གོན་གྱི་ཚེ། དཀོན་མཆོག་གསུམ་ལ་བདག་སྐྱབས་མཆི། །ཞེས་
སོགས་རྒྱུན་བཤགས་ཀྱི་ཐུན་མོང་མིན་པའི་སྐྱབས་འགྲོ་ལས་ཐོབ་པའི་སོར་སྡོམ་ཆོས་ཅན།
ཁྱོད་ཡོངས་རྫོགས་དགེ་བསྙེན་གྱི་སྡོམ་པར་ཐལ། ཁྱོད་རིས་བརྒྱད་ཀྱི་ཟླས་ཕྱེ་བའི་དགེ་
བསྙེན་གྱི་སྡོམ་པ་ཡིན་པའི་ཕྱིར། རྟགས་འདིར་ཁས་བླངས་ཤིང་། ཁྱད་པ་སྤྱི་དོན་དུ་ཁས་
བླངས། འདོད་པར་མི་ནུས་ཏེ། སྐྱབས་འགྲོའི་སྡོམ་པ་ཙམ་ཞིག་ཡིན་པའི་ཕྱིར་རོ། །མཁས་
པས་དཔྱོད་ཅིག །གསུམ་པ་ནི། དེས་ན་སྔར་ཇི་སྐད་བཤད་པ་ཡི་ཐུན་མོང་མ་ཡིན་པའི་
སྐྱབས་འགྲོའི་སྡོམ་པ་དང་། ཉེ་བ་འཁོར་གྱིས་ཞུས་པའི་མདོ་ལས་བཤད་པའི་སོ་སོ་ཐར་
པའི་སྡོམ་པ་ལ་སོགས་པ་རྣམས་ཆོས་ཅན། ཁྱོད་ཤི་འཕོས་པའི་ཚེ་ན་ཇི་ལྟར་སྟོང་སྟེ་མི་སྟོང་
པར་ཐལ། ཁྱོད་བྱང་ཆུབ་བར་དུ་བླངས་པའི་ཕྱིར་རོ། ། །
གཉིས་པ་ངེས་འབྱུང་མེད་པའི་སོ་ཐར་དགག་པ་ལ། ཕྱོགས་སྔ་སྨྲ་བ་པོ་ནི། པདྨ་
བཞད་པ་ལས། སོ་ཐར་ལ་འཇིགས་སྐྱོབ། ལེགས་སྨོན། ངེས་འབྱུང་གི་ཚུལ་ཁྲིམས་གསུམ་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
དུ་དབྱེ་བ་དང་། སོ་ཐར་གྱི་ངོ་བོ་གཞན་གནོད་གཞི་བཅས་སྤོང་བ་འཕགས་ཡུལ་གྱི་གཞུང་
འགྲེལ་ལས་བཤད་པ་མེད་ཅེས་པ་ནི། དེང་སང་དྲི་བའི་ཟོལ་གྱིས་སྡོམ་གསུམ་རབ་དབྱེ་
འགོག་པ་ལ་བརྩོན་པ་དེ་ཉིད་དོ། །ཞེས་པ་ལྟར། པཎ་ཤཱཀ་པ་སོགས་མཁས་པ་ལ་ལ། སོ་
སོ་ཐར་པ་ལ་འཇིག་སྐྱོབ་ལེགས་སྨོན་ངེས་འབྱུང་གི་ཚུལ་ཁྲིམས་གསུམ་དུ་དབྱེ་བར་
འདོད་དེ། དེ་ཡང་དེ་དུས་ཀྱི་ཀུན་སློང་མྱང་འདས་ཀྱི་བསམ་པས་ཟིན་པས་དེ་གསུམ་ཆར་
ནི་སོ་སོ་ཐར་པར་ཁྱད་པར་མེད་ཀྱང་། རྒྱུའི་ཀུན་སློང་གི་སྒོ་ནས་ནི་གསུམ་པོ་སོ་སོར་དབྱེ་
བའི་ཕྱིར་རོ་ཞེས་ཟེར་རོ། །འདི་ཡང་། ཀུན་སློང་གཉིས་པོ་སྔ་ཕྱིའི་ཚིག་མ་དག་པ་འདུག་
པས། དུས་ཀྱི་ཀུན་སློང་མྱང་འདས་ཀྱི། །བསམ་པས་ཟིན་པས་གསུམ་ཆར་ནི། །ཞེས་
སོགས་གོ་བསྒྱུར་ནས་འདོན་དགོས་སོ། །
དེ་དགག་པ་ནི། འོ་ན་ཕྱི་རོལ་པ་རྣམས་ཀྱི་ལུགས་ལ། སོ་ཐར་སྡོམ་པ་མཚན་ཉིད་པ་
ཡོད་པར་འགྱུར་པར་ཐལ། དེའི་ལུགས་ལ་འཇིགས་སྐྱོབ་དང་ལེགས་སྨོན་གྱི་ཚུལ་ཁྲིམས་
ཡོད་པའི་ཕྱིར། ཁྱབ་པ་ཁྱོད་ལ་སོང་སྟེ། འཇིགས་སྐྱོབ་དང་ལེགས་སྨོན་གྱི་ཚུལ་ཁྲིམས་སོ་
ཐར་མཚན་ཉིད་པར་ཁས་བླངས་པའི་ཕྱིར་རོ། །རྩ་བར་འདོད་ན་དེ་ལྟར་མི་འཐད་པར་
ཐལ། ཕྱི་རོལ་པ་དག་གི་ལུགས་ལ། ཡང་དག་པར་བླངས་པའི་ཚུལ་ཁྲིམས་ནི་ཡོད་ཀྱང༌།
ཐོབ་བྱ་སྲིད་པ་ལ་བརྟེན་པ་སྟེ་དམིགས་པའི་ཕྱིར། སོ་ཐར་སྡོམ་པ་མེད་དོ་ཞེས་མཛོད་ཀྱི་
འགྲེལ་པར་གསུངས་པ་དང་འགལ་བའི་ཕྱིར་ཏེ། དེ་ལྟར་རང་འགྲེལ་ལས། ཅི་ཕྱི་རོལ་པ་
རྣམས་ལ་ཡང་དག་པར་བླངས་པ་ལས་བྱུང་བའི་ཚུལ་ཁྲིམས་མེད་དམ་ཞེ་ན་ཡོད་མོད་ཀྱི།
དེ་ནི་སྲིད་པ་ལ་བརྟེན་པའི་ཕྱིར། གཏན་དུ་སྡིག་པ་ལས་སོ་སོར་ཐར་པ་ནི་མ་ཡིན་ནོ། །
ཞེས་གསལ་བར་བཤད་པའི་ཕྱིར། ལུང་དེའི་དོན་ཡང་། ཕྱི་རོལ་པའི་ལུགས་ཀྱི་ཡང་དག་
པར་བླངས་པའི་ཚུལ་ཁྲིམས་དེ། སོ་ཐར་སྡོམ་པ་མ་ཡིན་ཏེ། དེ་དག་ནི། ཕྱི་རོལ་པ་རང་
ལུགས་ཀྱི་ཐར་པ་ནི་ནམ་མཁའ་ན་གདུགས་རྐན་པ་ལྟ་བུ་དང་། ཚངས་པ་དང་དབང་ཕྱུག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སོགས་ཐོབ་བྱར་དམིགས་པའི་ཚུལ་ཁྲིམས་གང་ཞིག །དེ་ལྟ་བུའི་དམིགས་ཡུལ་ཐོབ་བྱ་དེ་
དག་ནི་སྲིད་པ་འཁོར་བ་ཁོ་ན་ཡིན་གྱི་ཐར་པ་མཚན་ཉིད་པ་མ་ཡིན་པའི་ཕྱིར། ཁྱབ་སྟེ་སོ་
ཐར་སྡོམ་པ་ཡིན་ན། ངེས་འབྱུང་གི་བསམ་པས་ཟིན་དགོས། དེས་ཟིན་པ་ལ་དམིགས་
ཡུལ་ཐར་པ་མཚན་ཉིད་པ་ལ་བརྟེན་དགོས་པའི་ཕྱིར། དེས་ན་གཞུང་འདིའི་དངོས་བསྟན།
ཕྱི་རོལ་པའི་ལུགས་ལ་སོ་ཐར་མཚན་ཉིད་པ་མེད་པར་བསྟན་ཕྱིར། ཕྱི་རོལ་པའི་རྒྱུད་ཀྱི་སོ་
ཐར་མཚན་ཉིད་པ་མེད་པར་བསྟན་པ་ནི་མ་ཡིན་ནོ་ཞེས་ཁོ་བོས་སྨྲའོ། །གལ་ཏེ་ཕྱོགས་སྔ་
མ་ན་རེ། སྤྱིར་འཇིགས་སྐྱོབ་དང་ལེགས་སྨོན་གྱི་ཚུལ་ཁྲིམས་སུ་གྱུར་པའི་སོར་སྡོམ་ཡོད་
པར་ཁས་བླངས་ཀྱིས། འཇིགས་སྐྱོབ་དང་ལེགས་སྨོན་གྱི་ཚུལ་ཁྲིམས་ལ་སོར་སྡོམ་ཡིན་
པས་ཁྱབ་པ་མ་བཅས་པས་སྐྱོན་སྔ་མ་དེ་མེད་དོ་ཟེར་བ་ལས་འོས་མེད་པས་དེ་ལྟར་ཟེར་ན།
ཁྱོད་སོ་ཐར་སྡོམ་པར་འདོད་པའི་འཇིགས་སྐྱོབ་དང་ནི་ལེགས་སྨོན་གྱི་ཚུལ་ཁྲིམས་གཉིས་
ཆོས་ཅན། ཁྱོད་སོར་སྡོམ་མིན་ཏེ། ཁྱོད་ཚེ་འདིའི་བདེ་བ་དང་ཕྱི་མའི་མཐོ་རིས་ཙམ་ལ་
དམིགས་པས་སྲིད་པ་འཁོར་བ་ལ་ཐོབ་བྱར་དམིགས་པའི་ཚུལ་ཁྲིམས་ཡིན་པའི་ཕྱིར།
ཁྱབ་སྟེ། སྲིད་པ་འཁོར་བ་ལ་བརྟེན་པ་སྟེ་ཐོབ་བྱར་དམིགས་པའི་ཚུལ་ཁྲིམས་ཡིན་པའི་
ཕྱིར་ན་སོ་ཐར་སྡོམ་པ་མ་ཡིན་པས་ཁྱབ་ཅེས་པའི་སྒོ་ནས། ཁྱོད་ཀྱི་འདོད་པ་ལ་སྐྱོན་ཡང་
མཛོད་འགྲེལ་གྱི་ལུང་དེས་གསལ་བར་བསྟན་པའི་ཕྱིར། དེ་ལ་ཕྱོགས་སྔ་མ་ན་རེ། སྐྱོན་
མེད་དེ། ཕྱི་རོལ་པའི་ལུགས་ཀྱི་ཚུལ་ཁྲིམས་ནི། རྒྱུ་དུས་དང་དེ་དུས་གང་དུའང་ངེས་འབྱུང་
གི་བསམ་པས་མ་ཟིན་ལ། འདིར་འཇིགས་སྐྱོབ་དང་ལེགས་སྨོན་གྱི་སོར་སྡོམ་ནི། རྒྱུ་དུས་
ཀྱི་ཀུན་སློང་གི་སྒོ་ནས་མིང་བཏགས་པ་ཡིན་གྱི། དེ་དུས་ཀྱི་ཀུན་སློང་ངེས་འབྱུང་གི་ཟིན་
པས་སོར་སྡོམ་མཚན་ཉིད་པ་ཡིན་པའི་ཕྱིར། དཔེར་ན་དཀར་ནག་འདྲེས་མའི་ལས་བཞིན་
ཞེས་ལན་འདེབས་པར་བྱེད་ལ། དེ་ལ་མཁས་པ་འདིས་ནི། རྒྱུ་དུས་མངོན་མཐོའི་བསམ་
པ་དང་དེང་དུས་ངེས་འབྱུང་གི་བསམ་པས་ཟིན་པའི་ཚུལ་ཁྲིམས་ཆོས་ཅན། མངོན་མཐོའི་
58



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
དགེ་བ་མིན་ཏེ། ངེས་ལེགས་ཀྱི་དགེ་བ་ཡིན་པའི་ཕྱིར། དཔེར་ན་རྒྱུ་དུས་མི་དགེ་བ་དང་དེ་
དུས་དགེ་བས་ཀུན་ནས་བླངས་པའི་ལས་དེ། འདྲེས་མའི་ལས་ཡིན་ཀྱང་། དེ་དག་དགེ་
བའི་ལས་ཡིན་གྱི་མི་དགེ་བའི་ལས་མིན་པ་བཞིན་ནོ། །
རྩ་བའི་རྟགས་ངེས་འབྱུང་གི་སྡོམ་པར་ཁས་བླངས་པས་གྲུབ། གསལ་བར་འདོད་མི་
ནུས་པ་ནི། ལེགས་སྨོན་གྱི་ཚུལ་ཁྲིམས་ཁས་བླངས་པའི་གནད་ཀྱིས་ཡིན་ནོ་ཞེས་སྐྱོན་
འཕེན་པ་ནི་གནད་ཀྱིས་དོན་དུ་གཟུང་དགོས་སོ། །མདོར་ན། ཉན་ཐོས་དང་ཐུན་མོང་བའི་
འདུལ་བའི་ལུགས་ལ་ངེས་འབྱུང་གི་ཚུལ་ཁྲིམས་དང༌། སོ་ཐར་སྡོམ་པ་དོན་གཅིག་པ་
ཡིན་ཏེ། འཇིགས་སྐྱོབས་དང་ལེགས་སྨོན་གྱི་ཚུལ་ཁྲིམས་ནི། སོར་སྡོམ་མིན་པར་བཤད་
པ་དེས་ནའི་ཕྱིར་རོ། །འོ་ན་ངེས་འབྱུང་གིས་ཟིན་པའི་བར་མ་རབ་བྱུང་གི་ཚུལ་ཁྲིམས་ཡང་
མི་བཞེད་དམ་ཞེ་ན། མི་བཞེད་དེ། བར་མ་རབ་བྱུང་ལ་ཚུལ་ཁྲིམས་ཀྱི་ཐ་སྙད་དོན་མཐུན་
བཞག་པ་མེད་པའི་ཕྱིར་རོ། །གལ་ཏེ་དེ་ལ་ཁོ་ན་རེ། དེ་ལྟར་ཆོ་ག་ལ་བརྟེན་པའི་འཇིགས་
སྐྱོབས་དང་ལེགས་སྨོན་གྱི་ཚུལ་ཁྲིམས་གཉིས་སོགས་ཆོས་ཅན། ཁྱོད་སོར་སྡོམ་ཡིན་པའི་
རྒྱུ་མཚན་ཡོད་དེ། ཁྱོད་འབོགས་པའི་ཆོ་གའི་སྐྱབས་འགྲོའི་དུས་ཀྱི་ཚེ་ངེས་འབྱུང་གི་
བསམ་པས་ཟིན་པའི་སྡོམ་པ་ཡིན་པའི་ཕྱིར་ཏེ། ཁྱོད་འབོགས་པའི་ཚེ་དཀོན་མཆོག་
གསུམ་ལ་སྐྱབས་འགྲོ་ངེས་པར་བྱེད་དགོས་ཤིང་། དཀོན་མཆོག་གསུམ་ལ་སྐྱབས་སུ་སོང་
བའི་ཚེ་ངེས་འབྱུང་གི་བསམ་པ་ངེས་པར་སྐྱེས་པ་ཡིན་པའི་ཕྱིར་ཏེ། རྒྱ་ཆེར་འགྲེལ་ལས་མྱ་
ངན་ལས་འདས་པའི་བསམ་པ་བརྟན་པོ་མེད་པར་སུ་ཡང་དཀོན་མཆོག་གསུམ་ལ་སྐྱབས་
སུ་འགྲོ་བ་སྒྲུབ་པར་མི་བྱེད་དོ། །ཞེས་སོགས་གསལ་བར་བཤད་པའི་ཕྱིར་རོ་སྙམ་ན། ཁྱོད་
ཀྱི་སྒྲུབ་བྱེད་གཙོ་བོ་འདི་ཡིན་མོད། ཁྱོད་ཀྱི་སྒྲུབ་བྱེད་དེ་ཡང་བསྒྲུབ་བྱ་དང་མཚུངས་ཏེ།
སྐྱབས་འགྲོ་ཉིད་ལ་འཇིགས་སྐྱོབས་དང་ལེགས་སྨོན་གྱི་སྐྱབས་འགྲོ་ཡང་ཡོད་པའི་ཕྱིར་ན་
སྐྱབས་འགྲོས་ཟིན་པ་ལ་ངེས་འབྱུང་གི་བསམ་པས་ཟིན་པས་མ་ཁྱབ་པའི་ཕྱིར་རོ། །གཞན་



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡང་སོ་ཐར་སྡོམ་པ་ལ་འཇིགས་སྐྱོབས་དང་ལེགས་སྨོན་ངེས་འབྱུང་གསུམ་དུ་འདོད་པ་
འདི་ལ། ལུང་རིགས་ཀྱི་གནོད་བྱེད་ཆར་ལྟར་བབས་ན་ཡང་། འདིར་ནི་རེ་ཞིག་མི་སྤྲོའོ་
ཞེས་བྱ་སྟེ། མཁས་པ་དཔྱོད་ལྡན་ཀུན་གྱིས་ནོར་བར་གོ་བའི་ཕྱིར་ན་སྤྲོས་པ་ལ་དགོས་པ་
མེད་པའི་ཕྱིར་རོ། ། །
འོ་ན་ལུང་རིགས་ཀྱི་གནོད་བྱེད་ཆར་ལྟར་ཇི་ལྟར་བབས་སྙམ་ན། ལུང་ནི་འདུལ་
ལུང་ལས། ཀུན་འགའ་བོའི་ཚ་བོ་གཉིས་ལྟོ་ཕྱིར་དུ་རབ་བྱུང་བྱས་པ་དང་། འཆར་ཀ་
མཛེས་དགའ་སོགས་དགེ་སློང་དུ་བསྒྲུབས་ཀྱང་། ངེས་འབྱུང་གི་བསམ་པ་མ་སྐྱེས་པར་
བཤད་པ་དང་། མཛོད་འགྲེལ་ལས། མདོ་སྡེ་པའི་ལུགས་ལ་ཚུལ་ཁྲིམས་ཙམ་ལ།
འཇིགས་སྐྱོབ་ལེགས་སྨོན་བྱང་ཆུབ་ཀྱི་ཡན་ལག་གི་ཚུལ་ཁྲིམས་ཡོངས་སུ་དག་པའི་བཞིར་
ཕྱེ་བ་ལྟར། མངོན་རྟོགས་ལྗོན་ཤིང་དུ་ཡང་། དེ་ལྟ་བུའི་ཚུལ་ཁྲིམས་དེ་གང་ཟག་བསམ་
པའི་བྱེ་བྲག་གི་རྣམ་པ་བཞིར་འགྱུར་ཏེ་ཚེ་འདིའི་འཚེ་བ་དང་རྒྱལ་པོའི་འཇིགས་པ་དང་ཕྱི་
མའི་ངན་སོང་གི་འཇིགས་པའི་སྒོ་ནས་ཚུལ་ཁྲིམས་བསྲུང་བ་རྣམས་ནི་འཇིགས་སྐྱོབ་ཀྱི་
ཚུལ་ཁྲིམས་ཞེས་བྱའོ། །ཚེ་འདིའི་བདེ་བ་དང་ཕྱི་མའི་མཐོ་རིས་ཀྱི་བདེ་བ་དོན་དུ་གཉེར་
བའི་སྒོ་ནས་ཚུལ་ཁྲིམས་བསྲུང་བ་ནི་ལེགས་སྨོན་གྱི་ཚུལ་ཁྲིམས་ཞེས་བྱའོ། །
འཁོར་བའི་རྒྱ་མཚོ་ལས་ཐར་བར་དོན་དུ་གཉེར་བའི་སྒོ་ནས་ཚུལ་ཁྲིམས་བསྲུང་བ་
གསུམ་ནི། བྱང་ཆུབ་ཀྱི་ཡན་ལག་གི་ཚུལ་ཁྲིམས་ཞེས་ཀྱང་བྱ། ངེས་པར་འབྱུང་བའི་ཚུལ་
ཁྲིམས་ཞེས་ཀྱང་བྱ། སོ་སོར་ཐར་པའི་སྡོམ་པ་ཞེས་ཀྱང་བྱའོ། །བདེན་པ་མཐོང་བ་རྣམས་
ལ་ཟག་པ་མེད་པའི་ཚུལ་ཁྲིམས་ཞེས་བྱ་བ་ཡིན་ནོ་ཞེས། ཚུལ་ཁྲིམས་དེ་བཞིའི་ཟླས་ཕྱེ་
བའི་གསུམ་པ་བྱང་ཆུབ་ཀྱི་ཡན་ལག་གིས་ཟིན་པའི་ཚུལ་ཁྲིམས་དེ་ངེས་འབྱུང་གི་ཚུལ་
ཁྲིམས་དང་སོ་ཐར་གྱི་སྡོམ་པར་བཤད་པའི་གནད་ཀྱི། འཇིགས་སྐྱོབ་ལེགས་སྨོན་གཉིས་
སོར་སྡོམ་མ་ཡིན་པར་ཤུགས་ལ་རྟོགས་ནུས་པའི་ཕྱིར་རོ། །རིགས་པའི་གནད་ནི་ཁོ་བོས་
60 །



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གོང་དུ་བསྟན་ཟིན་པ་དེ་ཉིད་དེ། མངོན་མཐོ་དང་ངེས་ལེགས་ཀྱི་དགེ་བ་གཞི་མཐུན་མི་
སྲིད་པའི་ཕྱིར་ཏེ། ཐར་པ་ཆ་མཐུན་དང་བསོད་ནམས་ཆ་མཐུན་གྱི་དགེ་བ་གཞི་མཐུན་མི་
སྲིད་པའི་ཕྱིར་རོ། །འོན་ཀྱང་སྔོན་གྱི་མཁས་པ་བུ་སྟོན་དང་། དཔལ་ཤཱཀྱ་མཆོག་ལྡན་
སོགས་སྔ་མ་དེ་ཉིད་བཞེད་ལ། དཔལ་འབུམ་ཕྲག་གསུམ་པའི་གསུང་གི་ཆ་འགའ་ཞིག་
ལས་ཀྱང་ལུགས་དེ་ཁོ་ན་བཤད་ཅིང་། གསུང་གི་ཆ་འགའ་ཞིག་ལས། སྤྱིར་ཡང་དག་པར་
བླངས་པའི་ཚུལ་ཁྲིམས་ལ། འཇིགས་སྐྱོབ་ལེགས་སྨོན་བྱང་ཆུབ་ཀྱི་ཡན་ལག་གི་ཚུལ་
ཁྲིམས་གསུམ་བཤད་པའི། སྔ་མ་གཉིས་ནི་བར་མའི་དགེ་བ་ཙམ་ཡིན་གྱི། སྡོམ་པའི་ཚུལ་
ཁྲིམས་གཏན་ནས་མ་ཡིན་ལ། རྒྱུ་མཚན་དེས་ན། བསྙེན་གནས་སྡོམ་པ་སོགས་བརྒྱད་ལ་
ངེས་འབྱུང་གིས་ཟིན་པ་ཁོ་ནས་ཁྱབ་ཅེས་སོགས་བཤད། རང་གི་བློ་གཟུ་བོས་རྣམ་པར་
དཔྱད་ན་ཡང་ཕྱོགས་སྔ་ཕྱི་གཉིས་ཆར་ལ་སྒྲུབ་བྱེད་ཀྱི་འཕེན་ཚུལ་འདྲ་མིན་ཅུང་ཞིག་ཡོད་
པར་སེམས་ཏེ། དེ་ཡང་རྗེ་མུས་པ་རབ་འབྱམས་པས། ཕྱོགས་སྔ་མ་ལ་སྐྱོན་འཕེན་པ་ན།
ཕྱི་རོལ་པའི་རྒྱུད་ཀྱི་དགེ་བསྙེན་གྱི་སྡོམ་པ་ཆོས་ཅན། སོ་ཐར་སྡོམ་པ་ཡིན་པར་ཐལ།
སྐྱབས་འགྲོ་རྩོམ་བྱེད་དུ་བྱས་པས་ལས་ཐོབ་པའི་སྡོམ་པ་ཡིན་པའི་ཕྱིར། ཁྱབ་པ་དངོས།
རྟགས་མདོ་རྩ་རྩ་འགྲེལ་གྱིས་གྲུབ། འདོད་ན། འཛོད་རང་འགྲེལ་ལས། ཅི་ཕྱི་རོལ་པ་
རྣམས་ལ་ཡང་། ཞེས་སོགས་དང་འགལ། ཡང་། དཀོན་མཆོག་གསུམ་ལ་སྐྱབས་འགྲོ་
རྩོམ་བྱེད་དུ་བྱས་པའི་སྡོམ་པ་ཐམས་ཅད་སངས་རྒྱས་འཐོབ་འདོད་ཀྱི་བསམ་པས་ཟིན་
པའི་སྡོམ་པར་ཐལ། དེ་ཐམས་ཅད་སངས་རྒྱས་ལ་རྟེན་ནམ་སྐྱབས་གནས་སུ་ཁས་བླངས་
པའི་སྡོམ་པ་གང་ཞིག །ཆོས་དཀོན་མཆོག་མྱང་འདས་ལ་སྐྱབས་གནས་སམ་རྟེན་དུ་ཁས་
བླངས་པའི་སྡོམ་པ་ཡིན་པའི་ཕྱིར་ཏེ། དེ་ཐོབ་འདོད་ཀྱིས་བསམ་པས་ཟིན་པའི་སྡོམ་པ་
ཡིན་པས་ཁྱབ་པའི་ཕྱིར་ཞེས་བཤད་པའི་ཐལ་འགྱུར་སྔ་མའི་ཁྱབ་པ་ཕྱོགས་སྔ་མས་ཁས་
བླངས་སུ་ཆུག །རྟགས་ལ་དཔྱད་པ་ཅུང་ཞིག་འདུག་ཀྱང་བཏང་སྙོམས་སུ་བཞག་ནས།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བསལ་བ་ལ་མཛོད་ཀྱི་ལུང་འགལ་བསྟན་པར་གནང་ཡང་། མཛོད་ཀྱི་ལུང་གི་དངོས་
བསྟན་གྱི་དོན་ནི། ཕྱི་རོལ་པའི་ལུགས་ལ་སོར་སྡོམ་མེད་པའི་དོན་ཡིན་ཏེ། སྲིད་པ་བརྟེན་
པའི་ཕྱིར། ཞེས་པའི་སྲིད་པ་ངོས་འཛིན་པ་ན། འགྲེལ་བཤད་ལས། ཕྱི་རོལ་པ་རང་ལུགས་
ལ་ཐར་པར་འདོད་པའི་ནམ་མཁའ་ན་གདུགས་ཕུབ་པ་ལྟར་ཡོད་ཅེས་པའི་ཐར་པ་སོགས་
ལ་བཤད་པའི་ཕྱིར་རོ། ། །
ཐལ་འགྱུར་གཉིས་པའི་རྟགས་གཉིས་ལ་ཞིབ་ཆ་ཅུང་ཞིག་དགོས་པར་གསལ་ཏེ།
འདུལ་མཛོད་རང་རྐང་ལ་སྡོམ་པ་འབོགས་ཆོག་ལ་སྐྱབས་འགྲོ་རྩོམ་བྱེད་དུ་བྱས་པའི་
དགོས་པ་ནི། སངས་རྒྱས་མྱང་འདས་ཀྱི་ལམ་སྟོན་པ་པོ་དང་། ཆོས་ཐོབ་བྱའི་མྱང་འདས་
དངོས་དང་། དགེ་འདུན་མྱང་འདས་སྒྲུབ་པའི་ཟླ་གྲོགས་སུ་ཁས་བླངས་པ་ཡིན་པས། དེའི་
ཚེ་མྱང་འདས་ལ་ཐོབ་འདོད་ཀྱི་བསམ་པ་དགོས་ཀྱི་གཞན་གཉིས་ལ་ཐོབ་འདོད་ཀྱི་བསམ་
པ་མི་དགོས་པའི་ཕྱིར་དང་། དེ་ལྟ་མ་ཡིན་ན། རང་ལུགས་ལ་ཡང་། མདོ་རྩ་དངོས་བསྟན་ལ།
སྐྱབས་འགྲོ་རྩོམ་བྱེད་དུ་བྱས་པས་མྱང་འདས་ཀྱི་བསམ་པ་བསྒྲུབ་པའི་གོ་དོན་རྙེད་དཀའ་
བའི་ཕྱིར། དེས་ན་སྤྱིར་སྐྱབས་འགྲོ་ལ་ལེགས་སྨོན་སོགས་གསུམ་དུ་ཡོད་མོད། སྡོམ་པ་
འབོགས་ཆོག་ཏུ་སྦྱར་བའི་སྐྱབས་འགྲོ་ནི་ངེས་ལེགས་ཁོ་ནར་བྱེད་དགོས་ཏེ། དེའི་ཚེ་
འབོགས་པ་པོས་སངས་རྒྱས་ལམ་གྱི་སྟོན་པ་དང་། འཁོར་བ་སྤངས་པའི་མྱང་འདས་ཐོབ་
བྱ་དང་། དགེ་འདུན་ལམ་གྱི་གྲོགས་སུ་བརྡ་སྤྲད་དགོས་ཤིང་། འབོགས་ཡུལ་གྱིས་དེ་ལྟར་
ངག་ཏུ་ཁས་བླངས་ཤིང་དོན་དེ་ལྟར་བསམ་པ་ནི་དེར་སྐབས་ཀྱི་སྐྱབས་འགྲོའི་དོན་ཡིན་
པའི་ཕྱིར། གནད་དེས་ན། མཛོད་འགྲེལ་ལས་ཅི་སྐྱབས་སུ་འགྲོ་བ་མེད་པར་སྡོམ་པ་ནོད་
པ་ཁོ་ནས་དགེ་བསྙེན་དུ་འགྱུར་རམ་ཞེ་ན། མི་འགྱུར་ཏེ་མི་ཤེས་པ་ནི་མ་གཏོགས་སོ། །
ཞེས་སྤྱིར་བཏང་ལ་བསྙེན་གནས་དགེ་བསྙེན་དགེ་ཚུལ་གསུམ་གྱི་སྡོམ་པ་ལེན་པ་ལ་
སྐྱབས་འགྲོའི་ཚིག་དོན་སྔོན་དུ་མ་སོང་ན་སྡོམ་པ་དེ་དག་གཏན་ནས་མི་ཆགས་པར་བཤད་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ནས་དམིགས་བསལ་ལ་སྐབས་འགྲོའི་ཚིག་མ་ཤེས་པའམ་བརྗོད་ཀྱང་། དོན་ཤེས་ན་སྡོམ་
པ་འཆགས་པར་བཤད་པའི་གནད་ཀྱང་དེ་ཉིད་ཡིན་པའི་ཕྱིར། འོ་ན་དགེ་སློང་གི་སྡོམ་པ་
འབོག་པ་ལ་སྐྱབས་འགྲོ་རྩོམ་བྱེད་དུ་བྱས་པས་མྱང་འདས་ཀྱི་བསམ་པ་ཇི་ལྟར་འགྲུབ་
སྙམ་ན། བསྙེན་རྫོགས་ཞེས་པའི་རྫོགས་པ་དེ་མྱང་འདས་ཡིན་པས། བསྙེན་པར་རྫོགས་
པར་གསོལ་བ་ལན་གསུམ་བཏབ་པའི་ཚེ་ངེས་འབྱུང་གི་བསམ་པ་འགྲུབ་བོ་ཞེས་མཁས་པ་
དག་འཆད་དོ། །དོན་དེས་ན་རྗེ་མུས་རབ་འབྱམས་པས་བསྙེན་རྫོགས་ཀྱི་སྡོམ་པ་ལ་སོ་
ཐར་གྱིས་ཁྱབ་ཅིང་དགེ་སློང་གི་སྡོམ་པ་ལ་མ་ཁྱབ་ཅེས་གཉིས་པོ་ལ་ཁྱད་པར་ཕྱེ་བ་ལྟ་བུ་
ཞིག་གནང་བ་དཔྱད་དགོས་ཏེ། བསྙེན་རྫོགས་ཀྱི་སྡོམ་པ་ལ་སོ་ཐར་གྱིས་ཁྱབ་པའི་དོན་སྔ་
མ་དེ་ཙམ་ལ་དགོངས་པ་ཡིན་ན་གཉིས་པོ་ལ་ཁྱད་པར་མེད་དེ། ད་ཆོག་ལས་དགེ་སློང་དུ་
སྒྲུབ་པའི་ཚེ་གསོལ་བ་མངོན་གྱུར་མ་ཚང་ན་སྡོམ་པ་དེ་མི་ཆགས་ཤིང་། དེ་ཚང་བ་ལ།
བདག་བསྙེན་རྫོགས་མཛད་དུ་གསོལ་ཞེས་པའི་གསོལ་བ་ལན་གསུམ་བཏབ་དགོས་པའི་
ཕྱིར་རོ། །གསོལ་བཞིའི་ཆོ་ག་ལ་ཡང་། དགེ་སློང་དུ་སྒྲུབ་པ་དང་བསྙེན་རྫོགས་སུ་སྒྲུབ་
ཚུལ་གྱི་ཚིག་མི་འདྲ་བ་སོ་སོར་བྱེད་རིགས་པར་ཐལ་བའི་ཕྱིར། ཡང་མཁས་པ་དེས་ཡང་
དག་པར་བླངས་པའི་ཚུལ་ཁྲིམས་དང་ཡང་དག་པར་བླངས་པའི་སྡོམ་པ་དོན་གཅིག་ལྟ་
བུར་བཤད་པ་ཡང་དཔྱད་དགོས་ཏེ། ཡང་དག་པར་བླངས་པའི་ཚུལ་ཁྲིམས་ཙམ་ནི་ཕྱི་རོལ་
པའི་ལུགས་ལ་ཡང་ཡོད་པའི་ཕྱིར་རོ། །ཕྱོགས་སྔ་མས་རྒྱུ་དུས་ཀྱི་ཀུན་སློང་ངེས་འབྱུང་
གིས་མ་ཟིན་ཡང་དེ་དུས་ཀྱི་ཀུན་སློང་དེས་ཟིན་ཞེས་པ་ཡང་ཞིབ་ཆ་བྱེད་དགོས་ཏེ། བརྒྱུད་
པའི་རྒྱུ་དུས་ཀྱི་ཀུན་སློང་འཇིགས་སྐྱོབ་སོགས་ཡིན་ཀྱང་དངོས་ཀྱི་རྒྱུ་དུས་ཀྱི་ཀུན་སློང་ལ་
ངེས་འབྱུང་གི་བསམ་པ་མེད་ན་སོར་སྡོམ་དུ་མི་འགྱུར་བའི་ཕྱིར་རོ། །དེས་ན་ཁོ་བོ་ནི་འདུལ་
མཛོད་རང་རྐང་ལ་རིགས་བརྒྱད་ཀྱི་སྡོམ་པ་ལ་ངེས་འབྱུང་གི་བསམ་པས་ཟིན་པས་ཁྱབ་ལ་
ཐེག་ཆེན་སྐབས་སུ་དེ་བརྒྱད་ལ་འཇིགས་སྐྱོབ་ལེགས་སྨོན་ངེས་འབྱུང་གི་སྡོམ་པ་གསུམ་དུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འབྱེད་པ་འདི་གཞུང་གི་བབས་དང་ཀུན་མཁྱེན་ཆེན་པོ་འདིའི་དགོངས་པ་བླ་ན་མེད་པའོ་
ཞེས་སྐབས་སོ་སོར་ཕྱེ་ནས་སྦྱར་རོ། ། །
གསུམ་པ་སྡོམ་པའི་ངོ་བོར་འཁྲུལ་པ་དགག་པ་ནི། པཎ་ཆེན་ཤཱཀྱ་མཆོག་ལྡན་
སོགས་མཁས་པ་ཁ་ཅིག་ན་རེ། སོ་ཐར་སྡོམ་པའི་ངོ་བོ་གཞན་གནོད་གཞི་བཅས་སྤོང་བར་
འཆད་པ་མི་འཐད་དེ། དེ་ལྟར་འཕགས་ཡུལ་གྱི་གཞུང་འགྲེལ་ལས་བཤད་པ་མེད་པའི་
ཕྱིར་ཞེས་སྒྲོག་པ་ཐོས་སོ། །དེ་དགག་པ་ནི། དེ་ལྟར་འཕགས་ཡུལ་གྱི་གཞུང་ལས་བཤད་
པ་མེད་ཅེས་པ་ནི། རང་ཉིད་ཀྱིས་མ་གཟིགས་པ་རྒྱུ་མཚན་དུ་བྱས་པ་སྟེ། དཔལ་ལྡན་ཁ་ཆེ་
བློ་བརྟན་གྱིས། ཕུང་པོ་ལྔའི་རབ་བྱེད་ཀྱི་འགྲེལ་པ་བྱེ་བྲག་ཏུ་བཤད་པ་ཞེས་བྱ་བ་ལས།
དེ་ལྟར་གསུངས་པ་གང་ཡིན་པ་དེ། དཔལ་ས་སྐྱ་པ་གོང་མ་སོགས་བོད་ཀྱི་མཁས་པ་སྔ་མ་
རྣམས་ཀྱིས་གཟིགས་ནས་སྤྱི་བོའི་ཐོད་བཞིན་དུ་འཁུར་བར་མཛད་པའི་ཕྱིར་རོ། །དེ་ལྟར་
ཇི་ལྟར་བཤད་ན། དེ་ཉིད་ལས། དེ་ལ་སོ་སོ་ཐར་པའི་སྡོམ་པ་ནི་གཞན་ལ་གནོད་པ་གཞི་
དང་བཅས་པ་རྣམ་པ་ཐམས་ཅད་དུ་ལྡོག་པའོ། །བྱང་ཆུབ་སེམས་དཔའི་སྡོམ་པ་ནི་ལུས་
དང་སྲོག་གི་བསྡུས་པའི་དངོས་པོ་ལ་མི་ལྟ་བར་ལུས་དང་ངག་དང་སེམས་ཀྱི་རྣམ་པ་ཐམས་
ཅད་དུ་གཞན་ལ་ཕན་འདོགས་པར་ཞུགས་པའོ། །སྡོམ་པ་མ་ཡིན་པ་ནི་རྣམ་པ་ཐམས་ཅད་
དུ་གཞན་ལ་གནོད་པ་བྱེད་པར་ཞུགས་པའོ། །ཞེས་བཤད་པ་ལས་ཤེས་སོ། །
བཞི་པ་དེ་ཉིད་བྱེ་བྲག་དགེ་སློང་གི་སྡོམ་པའི་ངོ་བོར་འདོད་པ་དགག་པ་ལ། ཕྱོགས་
སྔ་མ་ནི། པདྨོ་བཞད་པ་ལས། གཞན་གནོད་གཞི་བཅས་སྤོང་བ་དགེ་སློང་གི་སྡོམ་པ་ཁོ་
ནའི་ངོ་བོ་ཡིན་གྱིས་སོ་ཐར་སྤྱིའི་ངོ་བོ་མིན་ནོ་ཞེས་པ་ནི་ནམ་མཁའ་བསོད་ནམས་སོ། །
ཞེས་པ་ལྟར། ཀུན་མཁྱེན་ནམ་བསོད་སོགས་ལ་ལ་ན་རེ། གཞན་གནོད་གཞི་དང་བཅས་
པ་སྤོང་བའི་ངེས་འབྱུང་གི་སྡོམ་པ། སོ་སོ་ཐར་པ་སྤྱིའི་ངོ་བོ་མིན་ཏེ། བྱེ་བྲག་དགེ་སློང་གི་
སྡོམ་པ་ཡི་ངོ་བོ་ཡིན་གྱི་སྤྱི་ལ་སྦྱར་ན་མ་ཁྱབ་པའི་སྐྱོན་ཡོད་དོ་ཞེས་སྨྲའོ། །དེ་དགག་པ་ལ།



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
དེ་ལྟ་བུ་སོར་སྡོམ་སྤྱིའི་ངོ་བོར་འཆད་པའི་ངེད་ཀྱི་ལུགས་འདི་ཆོས་ཅན། རང་བཟོ་ཁོ་ན་མ་
ཡིན་ཏེ། ཁ་ཆེ་བློ་བརྟན་དང་། ས་སྐྱའི་རྗེ་བཙུན་ཡབ་སྲས་དང་དཔང་ལོ་མཆིམས་སྟོན་
ནམ་མཁའ་གྲགས་བུ་སྟོན་ཁ་ཆེ་ལ་སོགས་ཀྱིས་མགྲིན་གཅིག་དབྱངས་གཅིག་ཏུ་གསུངས་
པ་ཡིན་ཏེ། དེ་ཉིད་དགེ་སློང་གི་སྡོམ་པ་ཁོ་ནའི་ངོ་བོར་འཆད་པ་ཁྱེད་ཀྱི་ལུགས་འདི་ཆོས་
ཅན། རང་བཟོ་ཁོ་ན་ཡིན་ཏེ། ཁྱེད་ཉིད་ལས་གཞན་པའི་རྒྱ་བོད་ཀྱི་མཁས་པ་སུ་ཞིག་གི་
བཤད་པ་ཡོད་ན་ཁུངས་སྟོན་ཅིག་ཅེས་བྱ་སྟེ་བསྟན་རྒྱུ་མེད་པའི་ཕྱིར་རོ། །
དེ་ཉིད་ལ་དགོས་པའི་གནད་ནི། དགེ་བསྙེན་གྱི་སྡོམ་བརྒྱད་ནས་བཤད་པའི་མདོ་
སྡེ་པའི་གྲུབ་མཐའ་ཁས་ལེན་གྱི་མདོ་སྡེ་པ་ནས་གཟུང་སྟེ། ཐེག་ཆེན་མན་གྱི་གྲུབ་མཐའ་
བཞི་ཆར་ལ། སོར་སྡོམ་མཐའ་དག་གཞན་གནོད་གཞི་བཅས་སྤོང་བ་ཁོ་ནར་འཆད་
དགོས་ཏེ། དེ་སྐབས་ཀྱི་གཞན་ལ་གནོད་པ་ནི། ལུས་ཀྱི་མི་དགེ་བ་གསུམ་དང་། དེའི་གཞི་
ནི་ཡིད་ཀྱི་མི་དགེ་བ་གསུམ་ལ་འཇོག་པས། མི་དགེ་བ་བཅུ་སྤོང་མི་ནུས་ན། སོར་སྡོམ་ཀྱི་
དོན་མ་ཚང་བ་ནི་ཐེག་ཆེན་གྲུབ་མཐའི་གནད་ཡིན་པའི་ཕྱིར། དོན་དེས་ན་ཇོ་བོ་བཀའ་
གདམས་པ་ཞེས་གྲགས་པའི་འབྲོམ་སྟོན་གྱི་ཐུགས་སྲས་པུ་ཏོ་བ་རིན་གསལ་གྱི་གསུངས་
རྒྱུན། དོལ་པ་དམར་ཞུར་པས་ཟིན་བྲིས་སུ་བཀོད་པའི་བེའུ་བུམ་སྔོན་པོ་ལས། མི་དགེ་
བཅུ་སྤོང་ཐེག་པ་ཀུན་ལམ། །འཁོར་བར་ལྷ་མིའི་བདེ་བ་འདོད་པས། །ལས་འབྲས་ཡིད་
ཆེས་མི་དགེ་བཅུ་སྤོང་། །སྔོན་མཐོའི་ཐེག་པ་སྐྱེས་བུ་ཐ་མ། །བཅུ་པོ་དེ་ཉིད་བདེན་བཞིས་
སྦྱངས་ན། །ཉན་ཐོས་ལམ་ཡིན་རྟེན་འབྲེལ་ཀྱིས་སྦྱངས། །རང་རྒྱལ་ལམ་སྟེ་སྐྱེས་བུ་འབྲིང་
ཡིན། །ཐབས་དང་ཤེས་རབ་གཉིས་ཀྱི་སྦྱངས་ན། །ཐེག་ཆེན་ལམ་སྟེ་སྐྱེས་བུ་མཆོག་
ཡིན། །མི་དགེ་བཅུ་པོ་སྤོང་ལ་ཁྱད་མེད། །དེ་མ་སྤངས་པར་གང་ཡང་མི་ཐོབ། །ཅེས་གཞི་
མི་དགེ་བཅུ་སྤོང་གཞིར་བཞག་ལ་ལྟ་བ་འཇིག་རྟེན་པའི་ཡང་དག་པའི་ལྟ་བ་དང་ལྡན་པ་ལ་
སྐྱེས་བུ་ཆུང་ངུ་། ལྟ་བ་བདེན་བཞི་རྟོགས་པ་དང་རྟེན་འབྲེལ་རྟོགས་པ་ལ་སྐྱེས་བུ་འབྲིང་།



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལྟ་བ་ཐབས་ཤེས་ཟུང་འཇུག་དང་ལྡན་པ་ལ་སྐྱེས་བུ་ཆེན་པོར་འཇོག་པར་བཤད་པས།
མངོན་མཐོའི་ཐེག་པ་སྒྲུབ་པ་ལ་ཡང་མི་དགེ་བཅུ་སྤོང་དགོས་པར་བཤད་ན། ངེས་ལེགས་
ཐར་པ་ཐོབ་པའི་ཐབས་ལ་མི་དགེ་བཅུ་སྤོང་དགོས་པ་ལྟ་སྨོས་ཀྱང་ཅི་དགོས་པའི་ཕྱིར།
གནད་དེ་ཉིད་ཀྱིས། རྗེ་བཙུན་རིན་པོ་ཆེས་ལྗོན་ཤིང་ལས་ཐོག་མར་ཚེ་འདིའི་སྤྱོད་ཡུལ་མི་
རྟག་པར་བསྟན་པས་སྐྱོ་བ་བསྐྱེད་ནས་ཚེ་འདིའི་ཞེན་པ་དོར་ཏེ། ལྷ་མི་ཙམ་འདོད་པའི་བློ་
སྐྱེས་པ་དང་གསོ་སྦྱོང་སྦྱིན་པར་བྱའོ། །ཞེས་སྐྱེས་བུ་ཆུང་ངུའི་ལམ་གྱི་ཐོག་མར་གསོ་སྦྱོང་
གི་སྡོམ་པ་སྦྱིན་པར་བཤད་པ་ཡིན་ལ། དོན་འདི་ཉིད་བསྙེན་གནས་ཀྱི་སྡོམ་པ་སོགས་ལ་
ངེས་འབྱུང་གིས་ཟིན་པས་མ་ཁྱབ་པའི་སྒྲུབ་བྱེད་དུ་ཡང་ཤེས་དགོས་པ་ཡིན་ནོ། །
དེ་ལྟར་ན་ཡང་རྩ་བ་བཞི་ཙམ་སྤང་བའི་བསྙེན་གནས་དགེ་བསྙེན་དགེ་ཚུལ་གྱི་སྡོམ་
པ་སོགས་མི་དགེ་བཅུ་སྤོང་ཡིན་པ་ལ་སྒྲུབ་བྱེད་མེད་དོ་སྙམ་ན། རྩ་བཞི་སྤོང་བའི་གནད་
ཤེས་ན་མི་དགེ་བ་བཅུ་ཆར་སྤོང་བ་ལུང་རིགས་ཀྱིས་གྲུབ་སྟེ། དགེ་བསྙེན་སྡོམ་བརྒྱད་ལས།
རྫུན་གྱི་ཚིག་ལས་ཟློག་པ་ཡིས། །དེ་ཡི་སྐྱོན་ནི་གཞན་ལས་ཀྱང་། །ཟློག་པར་བྱ་སྟེ་ཟློག་
བཤད་པ། །དེ་ཡང་ཤིན་ཏུ་དམན་ཕྱིར་རོ། །གང་ཕྱིར་ལུས་ངག་མི་དགེ་ལས། །ཟློག་པས་
ཡིད་ཀྱི་དགེ་བ་ཡང་། །དེ་ཕྱིར་བརྣབ་སེམས་གནོད་པའི་སེམས། །ལ་ལས་ལོག་རྣམས་
འགྲུབ་པ་ཡིན། །ཡན་ལག་ལྔ་ཡི་སྡོམ་བཤད་ཉིད། །གཞུག་པ་རུ་ནི་འདོད་པས་སོ། །ཞེས་
རྫུན་ཚིག་སྤང་པས། ཕྲ་མ་ངག་ཀྱལ་ཚིག་རྩུབ་གསུམ་སྤོང་། སྲོག་གཅོད་སྤངས་པས་
གནོད་སེམས། འདོད་ཆགས་སྤངས་པས་བརྣབ་སེམས། སྡོམ་པ་བླངས་པས་ལོག་ལྟ་
ཤུགས་ལ་སྤོང་ནུས་སོ་ཞེས་བཤད་པ་དེ་ཉིད། རྗེ་བཙུན་རིན་པོ་ཆེས་ལྗོན་ཤིང་དང་ཆོས་ཀྱི་
རྗེས་ཐུབ་པ་དགོངས་གསལ་དུ་བཤད་པའི་ཕྱིར་དང་། གཞན་ཡང་། མདོ་ལས་དགེ་བསྙེན་
སྟོན་པ་གཞན་ལ་མི་བསྟེན་པ་ཆོས་དགེ་བཅུ་སྤྱོད་པ་ཞེས་དང༌། རྒྱུད་ལས། དེར་རྗེས་
བསླབ་པའི་གནས་བཅུ་སྦྱིན། །ཞེས་པའི་གནད་བསྡུས་ན་སོར་སྡོམ་ཐམས་ཅད་མི་དགེ་བ་
66



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
བཅུ་སྤོང་དུ་འགྲུབ་པའི་ཕྱིར་རོ། །དེ་ལ་དོགས་པ་འདི་སྤང་དགོས་ཏེ། འོ་ན་སྣ་གཅིག་སྤྱོད་
པ་ནས་ཕལ་ཆེར་སྤྱོད་པའི་བར་གྱི་དགེ་བསྙེན་གྱི་སྡོམ་པ་ཆོས་ཅན། མི་དགེ་བཅུ་སྤོང་ཡིན་
པར་ཐལ། སོར་སྡོམ་ཡིན་པའི་ཕྱིར། ཞེས་དང་། རྒྱལ་བ་ཕན་བཞེད་ཉིན་གཅིག་གི། །
སྲོག་གཅོད་སྡོམ་པ་བླངས་པ་ལ། །ཞེས་པའི་དངོས་བསྟན་གྱི་སྲོག་གཅོད་ཙམ་སྤངས་པའི་
སྡོམ་པ་ཆོས་ཅན། དེར་ཐལ་དེའི་ཕྱིར་ཞེ་ན། དེ་དག་སྐབས་འདིར་སྡོམ་པ་བརྟགས་པ་བར་
འཆད་དགོས་ཏེ། ལྗོན་ཤིང་ལས། སྐྱབས་གསུམ་འཛིན་པ་དང་། སྣ་གཅིག་སྤྱོད་པ་དང་།
སྣ་འགའ་སྤྱོད་པ་དང༌། ཕལ་ཆེར་སྤྱོད་པ་བཞི་ངོས་བཟུང་ནས། དེ་བཞི་ནི་ཡང་དག་པ་
མིན་ནོ་ཞེས་བཤད་པའི་ཕྱིར། དགེ་བསྙེན་སྡོམ་བརྒྱད་ཀྱི་འགྲེལ་པ་ལས་ཀྱང་། ཐམས་
ཅད་ལས་ཟློག་པར་ནུས་པ་མེད་ན་ཡང་རེ་རེ་ལ་ཡང་ངེས་པ་སྔོན་དུ་སོང་ནས་ལོག་ནས་
འབྲས་བུ་ཆེན་པོ་ཉིད་དོ་ཞེས། སྣ་གཅིག་སྤྱོད་པ་སོགས་ལེགས་སྤྱད་ཀྱི་དགེ་བ་ཙམ་དུ་
བཤད་ཀྱི་སྡོམ་པར་མ་བཤད་པའི་ཕྱིར་རོ། །ཐེག་པ་ཆེན་པོའི་སྐབས་སོགས་སུ་དེ་ལྟ་མོད་
ཀྱང་། ཁ་ཆེ་བྱེ་སྨྲ་བ་གཞིར་བཞག་ན་སོར་སྡོམ་ཐམས་ཅད་མི་དགེ་བ་བཅུ་སྤོང་དུ་མི་
རིགས་སམ་སྙམ་སྟེ། དགེ་ཚུལ་མན་ཆད་ཀྱི་སྡོམ་པ་ལ་ངག་གི་མི་དགེ་བ་ཕྲ་མ་སོགས་སྤོང་
མི་དགོས་པའི་ཕྱིར་ཏེ། ཕྲ་མ་སོགས་དགེ་ཚུལ་ལ་ལྟོས་པའི་བླངས་འདས་དང་ཕྱོགས་
མཐུན་གྱི་ཉེས་པ་གང་དུའང་འདུལ་བ་སུམ་བརྒྱ་པ་སོགས་ཚད་ལྡན་ལས་མ་བཤད་པའི་
ཕྱིར་རོ། །འདི་ནི་སླར་ཡང་དཔྱད་བྱའི་གནས་སོ། །
གཉིས་པ་ཆོ་ག་ལ་ལོག་རྟོག་དགག་པ་ལ་གཉིས། སྒྲུབ་བྱེད་ཚོགས་ལ་འཁྲུལ་པ་
དགག །བསྒྲུབ་བྱའི་གྲངས་ལ་འཁྲུལ་པ་དགག་པའོ། །དང་པོ་ལ། ཕྱོགས་སྔ་སྨྲ་བ་པོ་ནི།
པདྨོ་བཞད་པ་ལས། སྐྱེས་ཚོགས་ཁོ་ནས་བུད་མེད་བསྙེན་རྫོགས་བྱེད་པ་ནི། དགེ་ལྡན་
པའི་འདུལ་བ་པ་ཞེས་པ་ཞིག་གིས་བྱས་པར་གྲགས་ནས་རིགས་པའི་འུར་རྡོ་འཕངས་པས་
དེ་དག་གིས་མ་བྱས་སོ་ཞེས་ཟེར་ཞིང་། ནམ་མཁའ་བསོད་ནམས་ཀྱིས་མཁན་པོ་དང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཤངས་ཀྱི་ཕུའི་བླ་མ་ཞིག་གིས་ལས་སློབ་བྱས་ནས་ཆུ་དབར་རང་བྱོན་གྱི་དབོན་མོ་བསྙེན་
རྫོགས་བྱས་པ་ལ་ཕོག་སོང་བར་སྣང་ངོ༌། །ཞེས་པ་ལྟར། ཀུན་མཁྱེན་ནམ་བསོད་སོགས་
འགའ་ཞིག །སྐྱེས་པའི་མཁན་སློབ་ཁ་སྐོང་གི་ཚོགས་ཁོ་ན་ཡིས་དེང་སང་བོད་འདིར་
བསྒྲུབ་བྱ་བུད་མེད་བསྙེན་རྫོགས་བྱེད་པ་ནི་འདུལ་བ་དང་མི་མཐུན་ཏེ། དངོས་གཞི་གསོལ་
གཞིའི་ལས་ཀྱི་ཚེ་དགེ་སློང་དང་དགེ་སློང་མའི་ཚོགས་གཉིས་ཕན་ཚུན་བསྣོར་བ་དང་། ཕ་
མའི་གསོལ་གཞིའི་ལས་ཚིག་ཕན་ཚུན་བསྣོར་བས་ཏེ་ཕན་ཚུན་གོ་བརྗེས་པས་ཀྱང་། ལས་
འཆགས་པར་ལས་ཀྱི་གཞི་ཉིད་ལས་གསུངས་མོད། འོན་ཀྱང་ད་ལྟར་ཆོ་ག་ཡི་སྒོ་ནས་བུད་
མེད་བསྙེན་པར་རྫོགས་པ་ལ་ཚངས་སྤྱོད་ཉེར་གནས་སྔོན་དུ་མ་ཐོབ་པར་བསྙེན་པར་
རྫོགས་པར་མི་འགྱུར་ཞིང་། ཚངས་སྤྱོད་ཉེར་གནས་དེ་མ་ཚོགས་ནི་ཁོ་ནས་སྟེར་བ་འདུལ་
བའི་གཞུང་ལས་བཤད་པའི་ཕྱིར་རོ། །དེ་དག་གཞུང་ལས་ཇི་ལྟར་བཤད་པ་ཡང་ཁོ་བོས་
རང་བཟོ་མ་ཡིན་ཏེ། མདོ་རྩ་བ་ལས། དགེ་སློང་དང་དགེ་སློང་མ་ཉིད་དག་གི་ལས་གཞན་
བྱེད་པས་མ་ཡིན་ནོ་ཞེས་དང་། འདུལ་ལུང་ལས། བཙུན་པ་དགེ་སློང་གི་ལས་ཀྱིས་དགེ་
སློང་མ་བསྙེན་པར་རྫོགས་ཞེས་བགྱིའམ་མ་རྫོགས་ཞེས་བགྱི། ཨུ་པ་ལི་རྫོགས་པ་ཞེས་བྱ་
སྟེ་རྫོགས་པར་བྱེད་པ་ལ་འདས་པ་དང་བཅས་པར་རོ། །ཞེས་སོགས་ཀྱིས་གསོལ་བཞིའི་
ཕ་ཆོག་གིས་དགེ་སློང་མར་བསྒྲུབ་པ་དང་། གསོལ་བཞི་མ་ཆོག་གིས་ཕ་སྒྲུབ་ཏུ་རུང་བར་
བཤད་ཅིང་། སྐྱེས་ཚོགས་ཀྱིས་མ་ཆོག་གི་གསོལ་བཞི་བྱར་རུང་བ་དང༌། མ་ཚོགས་ཀྱིས་
ཕའི་གསོལ་བཞི་བྱར་རུང་བ་ཡང་བསྟན་པའི་ཕྱིར་དང་། ཚངས་པར་སྤྱད་པ་ལ་ཉེ་བར་
གནས་པའི་སྡོམ་པ་མ་ཐོབ་པར་བསྙེན་པར་རྫོགས་པར་མི་འགྱུར་རོ་ཞེས་གསུངས་པས།
ཚངས་སྤྱོད་ཉེར་གནས་སྔོན་དུ་མ་སོང་བར་བུད་མེད་ད་ཆོག་གི་སྒོ་ནས་བསྙེན་པར་རྫོགས་
པ་མི་རུང་བར་བཤད། གསང་སྟེ་སྟོན་པའི་འོག་ཏུ་དེ་དག་དགེ་འདུན་གྱིས་སྦྱིན་པར་བྱའོ་
ཞེས་པས། ཚངས་སྤྱོད་ཉེར་གནས་དེ་མ་ཚོགས་ཁོ་ནས་སྟེར་དགོས་པར་ཡང་བཤད་འདུག་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
པའི་ཕྱིར་རོ། །དེས་ན་སྐྱེས་ཚོགས་ཁོ་ནས་བུད་མེད་བསྙེན་པར་རྫོགས། ཚུལ་འདི་འདྲའི་
ཆོ་ག་དེང་སང་བྱེད་པ་ནི་འདུལ་བའི་བསྟན་པ་སྐྱུག་པའི་སྙད་ཀར་ཟད་དེ། ཚངས་སྤྱོད་ཉེར་
གནས་སྔོན་དུ་མ་སོང་བར་ད་ཆོག་གི་སྒོ་ནས་བུད་མེད་བསྙེན་པར་རྫོགས་པའམ། ཡང་ན་
ཚངས་སྤྱོད་ཉེར་གནས་ཀྱང་སྐྱེས་ཚོགས་ཁོ་ནས་སྟེར་བ་འདི་འདྲ་བ་འདུལ་བའི་བཀའ་
བསྟན་བཅོས་ཚད་ལྡན་གང་ལས་ཀྱང་དམིགས་བསལ་མ་གསུངས་ཤིང་། ལུང་རིགས་ཀྱི་
སྒྲུབ་བྱེད་གཞན་ཡང་མེད་པས་ན་སྟེ་དེའི་ཕྱིར་རོ། །དེ་ལ་རྗེས་འབྲང་ཁ་ཅིག་ན་རེ། ཚངས་
སྤྱོད་ཉེར་གནས་སྔོན་དུ་མ་སོང་བར། སྐྱེས་ཚོགས་ཁོ་ནས་དེང་སང་བུད་མེད་བསྙེན་པར་
རྫོགས་པ་འདི། ཉེས་མེད་ཕུན་ཚོགས་མིན་ཡང་སྐྱེ་བ་ལ་ཉེས་བཅས་ཙམ་ཞིག་ཆགས་ཏེ།
ཚིག་སྔ་མ་མེད་པ་ལ་ནི་ཉེས་བཅས་ཙམ་དུ་ཟད་དོ་ཞེས་བསླབ་ཚིགས་སྔ་མ་མེད་པར་ཕྱི་མ་
སྦྱིན་པ་སྐྱེ་ལ་ཉེས་བྱས་སུ་གསུངས་པས་ཁོ་བོའི་དོན་འདི་ཉིད་འགྲུབ་པའི་ཕྱིར་ཞེས་ཟེར་
མོད། ཁྱོད་ཀྱི་འཁྲུལ་གཞི་ཐམས་ཅད་དེ་ཉིད་ཀྱིས་བྱས་པར་སྣང་ཡང་། བསླབ་ཚིགས་སྔ་
མ་མེད་པ་ལ་ཕྱི་མ་སྐྱེ་ལ་ཉེས་བྱས་སུ་བཤད་པས། ཚངས་སྤྱོད་ཉེར་གནས་སྔོན་དུ་མ་སོང་
བ་ལ་བུད་མེད་བསྙེན་རྫོགས་སྐྱེ་ལ་ཉེས་བྱས་སུ་སྒྲུབ་མི་ནུས་ཏེ། ཚངས་སྤྱོད་ཉེར་གནས་
བསླབ་ཚིགས་ཡིན་ན་ཁྱེད་བདེན་ཡང་། ཚངས་སྤྱོད་ཉེར་གནས་བསླབ་ཚིགས་སུ་འདོད་པ་
མཁས་པའི་བཞད་གད་ཀྱི་གནས་ཡིན་པའི་ཕྱིར་ཏེ། རྒྱུ་མཚན་ཅི་ཕྱིར་ཞེ་ན། བུད་མེད་ལ་
ནི་དགེ་སློབ་མ་ཞེས་བྱ་བའི་ཚིགས་གཞན་ཡོད་དོ། །ཞེས་བུད་མེད་ལ་སྐྱེས་པ་ལ་མེད་པའི་
དགེ་སློབ་མ་ཞེས་བྱ་བའི་བསླབ་ཚིགས་ལྷག་པོ་གཅིག་ཁོ་ན་ཡོད་པར་བཤད་ཀྱི་དགེ་སློབ་
མ་ལས་མ་གཏོགས་པའི་བསླབ་ཚིགས་ལྷག་པོ་གཞན་མ་གསུངས་པའི་ཕྱིར་དང་། དེ་ལ་
བསླབ་ཚིགས་ཀྱི་དོན་ཡང་མི་གནས་ཏེ། དགེ་བསྙེན་དགེ་ཚུལ་དགེ་སློབ་མ་དགེ་སློང་བཞི་
ལ་ནི་སྔ་མ་སྔ་མ་ཐོབ་ནས་ཕྱི་མ་ཕྱི་མ་མ་ཐོབ་པའི་བར་དེར་བསླབ་བྱ་ལྷག་པོ་ལ་སློབ་རྒྱུ་
ཡོད་པས་བསླབ་ཚིགས་ཀྱི་དོན་གནས་ཀྱང་ཚངས་སྤྱོད་ཉེར་གནས་ཐོབ་ནས་ནི་བསྙེན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པར་རྫོགས་པ་མ་ཐོབ་པའི་བར་དེར་བསླབ་མཚམས་ལྷག་པོ་མེད་པའི་ཕྱིར་རོ་སྟེ་ཚངས་
སྤྱོད་ཉེ་གནས་ལ་དངོས་ཀྱི་བསླབ་བྱ་འདི་ལྟ་བུ་ཞེས་བཤད་པ་མེད་པའི་ཕྱིར་རོ། །
གལ་ཏེ་འདི་བསླབ་ཚིགས་ཡིན་པའི་དོན་གྱིས་མ་ཡིན་གྱི། ཚིགས་སྔ་མ་མེད་པར་ཕྱི་
མ་སྐྱེ་ལ་ཉེས་བྱས་སུ་བཤད་པའི་ཤུགས་ལས་ཚངས་སྤྱོད་ཉེར་གནས་མེད་པ་ལ། བུད་མེད་
བསྙེན་རྫོགས་གྲུབ་པ་ཡིན་ཏེ། དཔེར་ན་བར་མ་རབ་བྱུང་བསླབ་ཚིགས་མ་ཡིན་ཀྱང་། སྔ་
མའི་འཕྲོས་ཀྱི་བར་མ་རབ་བྱུང་མེད་པ་ལ་བསྙེན་རྫོགས་བྱས་ན་སྐྱེ་ལ་ཉེས་བྱས་ཡིན་པའི་
ཕྱིར་རོ་སྙམ་ན། ཞུ་བ་ལས་བཙུན་པ་རབ་ཏུ་མ་བྱུང་བར་བསྙེན་པར་རྫོགས་ན་རྫོགས་ཞེས་
བགྱིའམ་མ་རྫོ་གས་ཞེས་བགྱི། ཨུཏྤལ་ལའི་རྫོགས་པ་ཞེས་བྱ་སྟེ། རྫོགས་པར་བྱེད་པ་ལ་
འདས་པ་དང་བཅས་པར་རོ་ཞེས་བཤད་པ་འདི་ལུང་ཚིག་དག་པ་ཡིན་ན་ཡང་། སྔ་མ་དེ་
དང་མི་མཚུངས་ཏེ། འདི་ལ་འདི་ལྟ་བུའི་དམིགས་བསལ་དངོས་སུ་བཤད་ལ། སྔ་མ་ལ་
དམིགས་བསལ་བཤད་པ་མེད་པའི་ཕྱིར་རོ། །འདི་ལུང་ཚིག་དག་མ་དག་དཔྱད་དགོས་ཏེ།
ཉན་ཐོས་འདུལ་བ་རང་རྐང་ལ་བསྙེན་པར་རྫོགས་པ་ཡིན་ན་རབ་བྱུང་ཡིན་པས་ཁྱབ་པ་
གཞུང་གི་དགོངས་པ་ཡིན་པའི་ཕྱིར་རོ་སྙམ་མོ། །གལ་ཏེ་ད་ཆོག་གིས་བུད་མེད་བསྙེན་པར་
རྫོགས་པ་ལ་ཚངས་སྤྱོད་ཉེར་གནས་སྔོན་དུ་འགྲོ་མི་དགོས་ཏེ། ཕ་ཆོག་གི་སྒོ་ནས་བུད་མེད་
བསྙེན་པར་རྫོགས་པ་ཡང་ཡོད་པའི་ཕྱིར་དང་། ད་ཆོག་ལས་རྫོགས་པའི་དགེ་སློང་ཕ་དགེ་
སློང་མར་མཚན་གྱུར་པའི་དགེ་སློང་མ་དེ་ལ་ཚངས་སྤྱོད་ཉེར་གནས་སྔོན་དུ་མ་སོང་བའི་
ཕྱིར་རོ་ཞེ་ན་སྔ་མ་ལ་མ་ཁྱབ་སྟེ། ཕ་ཆོག་གིས་བུད་མེད་བསྙེན་པར་རྫོགས་པ་དེའང་།
ཚངས་སྤྱོད་ཉེར་གནས་སྔོན་དུ་སོང་ནས་གསོལ་བཞི་ཕ་ཆོག་གིས་བྱས་པ་ལ་དགོངས་པའི་
ཕྱིར། གཉིས་པ་ལའང་མ་ཁྱབ་སྟེ། ཕ་མཚན་གྱུར་པའི་དགེ་སློང་མའི་སྡོམ་པ་ཕ་མའི་ཆོ་ག་
གང་ལས་ཀྱང་མ་ཐོབ་ཅེས་སྨྲས་ཀྱང་སྐྱོན་མེད་པའི་ཕྱིར་རོ། །རྒྱུ་མཚན་བཤད་ཟིན་པ་དེས་
ན་བོད་འདིར་དགེ་སློང་མའི་སྡེ་མེད་བཞིན་དུ་བུད་མེད་བསྙེན་པར་རྫོགས་པར་བྱས་པ་ལྟ་
70



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བུའི་ལག་ལེན་གྱིས་འདུལ་བའི་བསྟན་པ་མ་དཀྲུགས་ཤིག་ཅེས་བསྟན་འཛིན་རྣམས་ལ་
གདམས་པ་སྟེ། ཁྱོད་ལས་བསྟན་པ་ལ་རྣམ་དབྱེ་རྒྱས་པའི་མཁྱེན་པ་དང་། འགྲོ་བ་ལ་སྙིང་
བརྩེ་བའི་ཐུགས་རྗེའི་ཚོགས་ཆེ་བ་བསྟན་པ་སྔ་དར་ལ་བཀའ་དྲིན་ཆེ་བ་སྔོན་གྱི་མཁན་པོ་
ཞི་འཚོ་དང་། བསྟན་པ་ཕྱི་དར་གྱི་ཐོག་མར་བཀའ་དྲིན་ཆེ་བ་བར་གྱི་བླ་ཆེན་དགོངས་པ་
རབ་གསལ་མཁན་བརྒྱུད་དང་། སྟོད་འདུལ་གྱི་ཐོག་མར་བཀའ་དྲིན་ཆེ་བ་དྷརྨ་པཱ་ལའི་
མཁན་བརྒྱུད་དང་། ཐ་མར་འདུལ་བའི་བརྒྱུད་པ་ཟུར་པ་ཁ་ཆེ་པཎ་ཆེན་ཤཱཀྱ་ཤྲཱི་མཁན་
བརྒྱུད་སོགས་བོད་ཡུལ་འདུལ་བའི་སྲོལ་འབྱེད་སྔ་ཕྱི་བར་གསུམ་དེ་རྣམས་གང་གིས་ཀྱང་།
གངས་རིའི་ལྗོངས་འདིར་བུད་མེད་བསྙེན་པར་རྫོགས་པ་མཛད་པ་མེད་པ་འདི་ཉིད་ལ་
བསམ་ནས་ཤེས་ལྡན་རྣམས་ཀྱིས་མི་བྱ་བར་རིགས་པའི་ཕྱིར་རོ། །
གཉིས་པ་བསྒྲུབ་བྱའི་གྲངས་ལ་འཁྲུལ་པ་དགག་པ་ལ། ཕྱོགས་སྔ་སྨྲ་བ་པོ་ནི་པདྨོ་
བཞད་པ་ལས། བསྙེན་རྫོགས་བསྒྲུབ་བྱ་གསུམ་ལས་མང་བ་མི་རུང་ཡང་དགེ་ཚུལ་ལ་
བསྒྲུབ་བྱ་གསུམ་ལས་མང་བ་འཇུག་ཏུ་རུང་ཞེས་པ་ཡང་སྔར་གྱི་ཟོལ་ཅན་དེ་ཉིད་དོ། །ཞེས་
པ་ལྟར། མཁས་པ། པཎ་ཤཱཀ་པ་སོགས་ལ་ལ་ན་རེ། བསྙེན་པར་རྫོགས་པའི་བསྒྲུབ་བྱ་ནི་
གསུམ་ལས་མང་བ་མི་རུང་ཡང་དགེ་ཚུལ་ལ་བསྒྲུབ་བྱ་གསུམ་ལས་མང་བ་འཇུག་ཏུ་རུང་སྟེ།
ཚོགས་ཀྱིས་ཚོགས་ལ་ལས་མི་ཆགས་པར་གསུངས་པ་ནི། ལས་བརྒྱ་རྩ་གཅིག་པོ་ཁོ་ནའི་
དབང་དུ་བྱས་པའི་ཕྱིར་དང་། རབ་བྱུང་དང་དགེ་ཚུལ་གཉིས་ལ་ལས་བརྒྱ་རྩ་གཅིག་པོ་དེ་
དག་མེད་པའི་ཕྱིར་ཞེས་ཟེར་རོ། །དེ་ལྟར་སྒྲ་པ་ཤེས་རིན་གྱིས་ཀྱང་བཤད་ལ། པཎ་ཆེན་
ཤཱཀྱའི་མཚན་ལྡན་དེས། །རབ་བྱུང་གསུམ་ལས་མི་འཇུག་པ། །རབ་བྱུང་དགེ་བསྙེན་དགེ་
ཚུལ་རྣམས། །ཚོགས་ལ་མི་ཆགས་པ་ཡིས་མིན། །སྒྲུབ་པར་བྱེད་པའི་ལས་ལ་དགོངས། །
ཞེས་པ་ཙམ་ཞིག་བཤད་མོད། དེ་ཉིད་འགོག་པ་ནི། འོ་ན་དངོས་གཞི་གསོལ་བཞིའི་ལས་
མ་གཏོགས་པའི་བསྙེན་རྫོགས་ཆོ་གའི་སྐབས། ཆོས་གོས་བྱིན་གྱིས་བརླབ་པ་སོགས་
as



ལུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཞན་ལ་བསྒྲུབ་བྱ་གསུམ་ལས་མང་བ་དེ་དག་འཇུག་ཏུ་རུང་བར་འགྱུར་ཏེ། ལས་བརྒྱ་རྩ་
གཅིག་པོ་གང་རུང་མིན་པའི་ཕྱིར་ཞེས་པའི་རྒྱུ་མཚན་ཀུན་ཏུ་མཚུངས་པའི་ཕྱིར་རོ། །གཞན་
ཡང་། འདུལ་བར་གསུངས་པའི་ལས་ལ་ནི་ལས་བརྒྱ་རྩ་གཅིག་པོ་གང་རུང་དུ་མ་ངེས་ཏེ།
རབ་བྱུང་ཞུ་བའི་ལས་ལ་སོགས་པ་ལའང་ལས་སུ་འདུལ་བའི་གཞུང་ལས་གསུངས་པའི་
༥
ཕྱིར་རོ། །
གནད་ཀྱི་དོན་ནི། ཕྱོགས་སྔའི་བསམ་པ། དགེ་ཚུལ་དུ་སྒྲུབ་པའི་བསྒྲུབ་བྱ་བཞིར་
ལོངས་ཀྱང་། ཚོགས་ཀྱིས་ཚོགས་ལ་ལས་མི་ཆགས་པའི་སྐྱོན་མེད་དེ། བསྒྲུབ་བྱ་བཞི་པོ་དེ་
དགེ་སློང་བཞི་ཚོགས་པ་མིན་པས་ཚོགས་ཀྱིས་སྒྲ་མི་འཇུག་ཅིང་། གལ་ཏེ་དེ་ཚོགས་མིན་དུ་
ཆུག་ནའང་། དེ་སྒྲུབ་བྱེད་ཀྱི་ཆོ་ག་དེ། དགེ་སློང་བཞི་ཚོགས་པའི་དགེ་འདུན་གྱི་སྒྲུབ་
དགོས་པའི་ལས་མིན་པའི་ཕྱིར་ཏེ། དགེ་ཚུལ་གྱི་སྡོམ་པ་དེ་ཡུལ་གང་ཟག་ལས་ཐོབ་ཀྱི་
དགེ་འདུན་ལས་ཐོབ་པ་མིན་པའི་ཕྱིར། འོན་ཀྱང་དགེ་ཚུལ་གྱི་བསྒྲུབ་བྱ་སོགས་ལ་བཞི་མི་
རུང་བ་ནི་ཞུ་བའི་དུས་སུ་གསུམ་ལས་མང་བ་ལ་ཞུར་མི་རུང་བའི་གནད་ཀྱིས་ཡིན་གྱི།
ཚོགས་ཀྱིས་ཚོགས་ལ་ལས་མི་ཆགས་པའི་དབང་གིས་མིན་པའི་ཕྱིར། ཞེས་བཞེད་པར་
སྣང་བས་སྐྱོན་ཆེར་མེད་པར་སེམས་ལ། འོན་ཀྱང་གནད་མ་རྟོགས་པར་རབ་བྱུང་སོགས་
ཀྱི་བསྒྲུབ་བྱ་མཚམས་ནང་གཅིག་ཏུ་བཞི་ལས་མང་བ་འཇུག་པའི་ལག་ལེན་བྱེད་ན། ཀྱེ་མ་
བསྟན་པ་འདི་ལྟར་གྱུར་ཞེས་མཁས་པས་ཡ་ང་བའི་གནས་སུ་རིག་པར་བྱ་སྟེ། རྗེ་བཙུན་
རིན་པོ་ཆེ་བསོད་ནམས་རྩེ་མོ་དང་། དཔལ་ལྡན་ས་སྐྱ་པཎྜི་ཏས། ཉན་ཐོས་བསྟན་པ་ནུབ་
པར་གྱུར་ཀྱང་གཟུགས་བརྙན་ཙམ་ཞིག་གནང་བའི་དཔེར་རབ་བྱུང་སོགས་བསྒྲུབ་བྱ་གང་
ཟག་གསུམ་ལས་ནི་མང་བ་མི་འཇུག་པ་འདི་བཀོད་པར་གྱུར་ཀྱང་། ད་ནི་འདི་ལའང་
བརྒལ་བར་སྣང་བའི་ཕྱིར་རོ། །
གཉིས་པ་མ་ནོར་བའི་གནད་བསྟན་པ་ནི། གཞན་ལུགས་འཁྲུལ་པ་ལུང་རིགས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ཀྱིས་སུན་ཕྱུང་ཟིན་པ་དེས་ན། བྱང་ཆུབ་ཐོབ་པའི་རྒྱུར་གྱུར་པའི་སོ་ཐར་ཉམས་སུ་ལེན་
པར་འདོད་ན་སྟེ་འདོད་པའི་གདུལ་བྱ་ཆོས་ཅན། ཁྱོད་ཀྱིས་ཡང་ན་ཉན་ཐོས་འདུལ་བ་
ལས་ཇི་ལྟར་གསུངས་པའི་སོ་ཐར་རིས་བརྒྱད་ཉམས་སུ་ལོངས་ཤིག་ཅེས་བྱ་སྟེ། རིས་
བརྒྱད་འདི་ཉིད་ཐེག་ཆེན་སེམས་བསྐྱེད་ཀྱིས་ཟིན་ན་བྱང་སེམས་སྡོམ་པར་འགྱུར་བའི་
ཕྱིར། ཡང་ན་ཐེག་པ་ཆེན་པོ་ལས་འབྱུང་བའི་སྐྱབས་འགྲོའི་སྡོམ་པ་ལ་བྱང་ཆུབ་བར་དུ་རྩ་
བཞི་ཆང་སྤོང་བའི་བསླབ་པའི་གཞི་ལྔ་ཆར་འཛིན་པ་ཐོབ་པའམ་ཡང་ན་དོན་ཞགས་རྟོག་
པ་ནས་བཤད་པའི་ཉིན་གཅིག་པའི་གསོ་སྦྱོང་ལོངས་ཤིག་ཅེས་བྱ་སྟེ། ཐེག་ཆེན་ཐུན་མོང་
མིན་པ་ནས་འབྱུང་བའི་སོ་ཐར་རང་རྐང་དག་གི་ཆོ་གས་བླངས་པའི་སོར་སྡོམ་ལག་ལེན་མ་
ནུབ་པ་ནི་དེང་སང་དེ་གཉིས་ལས་གཞན་མེད་པའི་ཕྱིར་རོ། །
གཉིས་པ་བྱང་སེམས་སྡོམ་པའི་སྐབས་ལ་བཞི་སྟེ། སྡོམ་པའི་རྣམ་གཞག་སྤྱིར་
བསྟན། ཉམས་ལེན་གཙོ་བོ་ངོས་བཟུང་། དེ་ལ་ལོག་པར་རྟོག་པ་དགག །གནད་ཀྱི་སྙིང་
པོ་བསྡུས་ཏེ་བསྟན་པའོ། །དང་པོ་ནི། བྱང་ཆུབ་སེམས་དཔའི་སྡོམ་པ་ནི་ཆོས་ཅན། ཁྱོད་
ཉམས་སུ་ལེན་པའི་ཚུལ་ཡོད་དེ། ཁྱོད་ཕ་རོལ་ཏུ་ཕྱིན་པའི་དབུ་སེམས་ཀྱི་སྲོལ་ཆེན་གཉིས་
ལས་བྱུང་བའམ། གསང་སྔགས་རྒྱུད་སྡེ་ལས་གསུངས་པའི་ཆོ་ག་དག་ལས་ཐོབ་ཀྱང་རུང་སྟེ།
སྨོན་འཇུག་གི་སེམས་བསྐྱེད་ཐོབ་ནས་ནི་ཚུལ་ཁྲིམས་ཀྱི་བསླབ་པ་རྣམ་པ་གསུམ་བསྲུང་བ་
ཉམས་ལེན་གྱི་དངོས་གཞི་ཡིན་པའི་ཕྱིར་རོ། །དེ་ལྟ་བུའི་བྱང་སྡོམ་དེའི་གནད་ཀྱིས་གཙོ་བོ་
སྙིང་པོ་བསྡུས་ནས་ཉམས་སུ་ལེན་ཚུལ་ཡང་ཡོད་དེ། སྤྱོད་པའི་ཆ་བདག་གཞན་བརྗེ་བའི་
བྱང་ཆུབ་ཀྱི་སེམས་དང་། ལྟ་བའི་ཆ་མཐའ་བཞི་སྤྲོས་བྲལ་རྟོགས་པའི་ཤེས་རབ་གཉིས་
ཟུང་འཇུག་ཏུ་ཉམས་སུ་ལེན་པ་ཡིན་པའི་ཕྱིར་རོ། །
འདིར་དཔྱད་དགོས་པའི་དོགས་པ་ནི། དབུ་སེམས་ལུགས་གཉིས་ཀྱི་སེམས་
བསྐྱེད་ལ། མི་འདྲ་བའི་ཁྱད་པར་བཅུའི་སྒོ་ནས་འཆད་པ་ནི་དཔལ་ལྡན་ས་སྐྱ་པའི་བཤད་
)
(



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་སྲོལ་བླ་ན་མེད་པ་ཡིན་མོད། དེ་བཅུའི་ནང་ནས་གང་གིས་ལེན་པའི་ལུས་རྟེན་ལ་
དོགས་པ་དཔྱད་པ་དང་། འབོག་བྱེད་ཆོ་ག་ལས་ཐོབ་པའི་སྡོམ་པའི་ངོ་བོ་ལ་དོགས་པ་
དཔྱད་པ་དང་། བསླབ་པ་ཇི་ལྟར་བསྲུང་བའི་བསླབ་བྱ་ལ་དོགས་པ་དཔྱད་པ་དང་གསུམ་
གྱི་དང་པོ་ནི་འདི་ལྟར། སེམས་ཙམ་པའི་ལུགས་ཀྱི་འཇུག་སྡོམ་སྐྱེ་བའི་ལུས་རྟེན་ལ་སྨོན་
པ་སེམས་བསྐྱེད་སྔོན་དུ་འགྲོ་དགོས་པར་ཐལ། བྱང་ས་ལས། དེ་སྐྱེ་བའི་ལུས་རྟེན་ལ།
རིགས་ཀྱི་བུ་ཁྱོད་བྱང་ཆུབ་སེམས་དཔའ་ཡིན་ནམ། བྱང་ཆུབ་ཏུ་སྨོན་ལམ་བཏབ་བམ་
ཞེས་པའི་དྲི་བ་ལ་ལན་དོན་མཐུན་ཐེབས་དགོས་པར་བཤད་ཅིང་། རབ་དབྱེ་ལས་ཀྱང་།
གལ་ཏེ་སེམས་བསྐྱེད་བྱེད་འདོད་ན། །ཞེས་སོགས་བཤད་པའི་ཕྱིར། འདོད་ན། སེམས་
ཙམ་ལུགས་ཀྱི་འཇུག་སྡོམ་སྐྱེ་ཁ་མའི་གང་ཟག་གི་རྒྱུད་ཀྱི་སྨོན་པ་སེམས་བསྐྱེད་ཆོས་ཅན།
སྨོན་པ་སེམས་བསྐྱེད་མ་ཡིན་པར་ཐལ། འཇུག་པ་སེམས་བསྐྱེད་ཡིན་པའི་ཕྱིར། ཁྱབ་པ་
དངོས། གཞན་ཡང་། སེམས་ཙམ་ལུགས་ཀྱི་འཇུག་སྡོམ་གྱི་རྟེན་དུ་སོ་ཐར་རིགས་བདུན་
གང་རུང་མི་དགོས་པར་ཐལ། དེ་སྐྱེ་བའི་རྟེན་དུ་མི་དགོས་པ་གང་ཞིག །དེ་གནས་པའི་རྟེན་
དུའང་མི་དགོས་པའི་ཕྱིར། དང་པོ་གྲུབ་སྟེ། སོ་ཐར་རིགས་བདུན་ནི་མི་མིན་པའི་འགྲོ་བ་
ལ་མི་སྐྱེ་ལ་དེའི་ལུགས་ཀྱི་འཇུག་སྡོམ་དེ་ལ་སྐྱེ་བའི་ཕྱིར། གཉིས་པ་གྲུབ་སྟེ། རིས་བདུན་
ཤི་འཕོས་པས་གཏོང་ལ་གཅིག་ཤོས་མི་གཏོང་བའི་ཕྱིར། རྟགས་ཁྱབ་རྣམས་ནི། རྗེ་བཙུན་
རིན་པོ་ཆེས་སྡོམ་པ་ཉི་ཤུ་པའི་ཊིཀྐ་ལས་ཇི་ལྟ་བ་བཞིན་དུ་བཤད་པས་གྲུབ་པ་ཡིན་ཏེ། དེ་
ཉིད་ལས། སྡོམ་པ་ཡང་དག་པ་བླང་པ་འདི་ལ་སོ་སོར་ཐར་པ་རིགས་བདུན་པོ་གང་རུང་
རྟེན་དུ་དགོས་སམ་ཞེ་ན། ཁ་ཅིག་ཐོབ་པའི་རྟེན་དུ་དགོས་ཀྱི་གནས་པའི་རྟེན་དུ་མི་དགོས་
ཞེས་ཟེར། ཁ་ཅིག་ཐོབ་པ་དང་གནས་པ་གཉིས་ཀའི་རྟེན་དུ་དགོས་སོ་ཞེས་ཟེར་རོ། །
གཉིས་ཀ་ཡང་རིགས་པ་མ་ཡིན་ནོ། །དེ་ལ་ཐོབ་པའི་རྟེན་མ་ཡིན་ཏེ། སོ་སོ་ཐར་པ་ནི་གླིང་
གསུམ་དུ་སྐྱེས་པའི་སྐྱེས་པ་དང་བུད་མེད་མ་ཡིན་པ་གཞན་ལ་མི་སྐྱེ་ལ་བྱང་ཆུབ་ཀྱི་སེམས་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ནི་འགྲོ་བ་ཐམས་ཅད་ལ་ཡང་སྐྱེ་ལ་ཞེས་སོགས་དང་། གཉིས་པ་གནས་པའི་རྟེན་དུ་ཡང་
མི་རུང་སྟེ། སོ་སོ་ཐར་པ་ནི་ཤི་འཕོས་པས་གཏོང་ལ། འདི་མི་གཏོང་ཞིང་ཞེས་སོགས་
གསལ་བར་བཤད་པའི་ཕྱིར་སྙམ་ན། དོགས་པ་དང་པོའི་ལན་ནི། སེམས་ཙམ་ལུགས་ཀྱི་
འཇུག་སྡོམ་སྐྱེ་བ་ལ་སྨོན་སེམས་ཙམ་ཞིག་སྔོན་དུ་འགྲོ་དགོས་ཀྱང་། སྨོན་པ་སེམས་བསྐྱེད་
མཚན་ཉིད་པ་སྔོན་དུ་འགྲོ་མི་དགོས་པའི་གནད་རྟོགས་ན། སྐྱོན་ཐམས་ཅད་རང་གྲོལ་དུ་
འགྱུར་ཏེ། སེམས་ཙམ་ལུགས་གཞིར་བཞག་ལ། འཇུག་སྡོམ་སྐྱེ་ཁ་མའི་གང་ཟག་དེ། ཐེག་
ཆེན་དུ་སྨོན་ལམ་བཏབ་ཅིང་ཐེག་ཆེན་གྱི་རིགས་དང་ལྡན་པའི་བྱང་སེམས་མཚན་ཉིད་པ་
ཡིན་ཀྱང་། ཐེག་ཆེན་དུ་སེམས་བསྐྱེད་པའི་བྱང་ཆུབ་སེམས་མིན་པའི་ཕྱིར། འདི་ལ་ཤེས་
བྱེད་ཀྱི་ལུང་ཡང་ཡོད་དེ། བྱང་ས་ལས། བྱང་ཆུབ་སེམས་དཔའ་བཅུ་བཤད་པའི་རིགས་
དང་ལྡན་པའི་བྱང་ཆུབ་སེམས་དཔའ་དང་། སེམས་བསྐྱེད་པའི་བྱང་ཆུབ་སེམས་དཔའ་
གཉིས་སོ་སོར་བཤད་པ་ལས་གྲུབ་པའི་ཕྱིར་རོ། ། །
དེ་ཡང་བྱང་ས་ལས། དེ་དག་གི་མདོར་བསྡུས་ན་རྣམ་པ་བཅུར་རིགས་པར་བྱ་སྟེ།
རིགས་ལ་གནས་པ་དང་། ཞུགས་པ་དང་། བསམ་པ་མ་དག་པ་དང་། བསམ་པ་དག་པ་
དང་། ཡོངས་སུ་མ་སྨིན་པ་དང་། ཡོངས་སུ་སྨིན་པ་དང་། ངེས་པར་ཞུགས་པ་མིན་པ་དང་།
ངེས་པར་ཞུགས་པ་དང༌། སྐྱེ་བ་གཅིག་གིས་ཐོགས་པ་དང་། སྲིད་པ་ཐ་མ་པའོ། །དེ་ལ་
རིགས་ལ་གནས་པའི་བྱང་ཆུབ་སེམས་དཔའ། སློབ་པ་ན་སེམས་བསྐྱེད་པར་བྱེད་པ་དེ་ནི་
ཞུགས་པ་ཞེས་བྱའོ། །ཞེས་རིགས་ལ་གནས་པའི་བྱང་སེམས་དང་། སེམས་བསྐྱེད་པའི་
བྱང་སེམས་སོ་སོར་བཤད་པའི་ཕྱིར་དང་། སེམས་བསྐྱེད་པའི་བྱང་སེམས་དེ། དོན་དམ་
པའི་སེམས་བསྐྱེད་པ་ཡིན་ནམ་སྙམ་དུ་ཡང་འཁྲུལ་བར་མི་བྱ་སྟེ། བྱང་ས་ཉིད་ལས།
རིགས་དང་དེ་བཞིན་མོས་པ་དང༌། །རབ་ཏུ་དགའ་དང་ལྷག་ཁྲིམས་དང་། །ལྷག་པའི་
སེམས་དང་ཤེས་རབ་གསུམ། །མཚན་མ་མེད་པ་རྣམ་པ་གཉིས། །སྩོལ་དང་བཅས་པ་གྲུབ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཀྱི་གྲུབ། །སོ་སོ་ཡང་དག་རིགས་དང་མཆོག །དེ་བཞིན་གཤེགས་པའི་གནས་པ་མཆོག །
ཅེས་བྱང་ཆུབ་སེམས་དཔའི་རིགས་ལ་གནས་པ་ནས་ས་བཅུ་པའི་བར་ལ་བྱང་ཆུབ་
སེམས་དཔའི་གནས་པ་བཅུ་གཉིས་སུ་ཕྱེ་བ་ནི་འདི་ལྟར། རིགས་ལ་གནས་པའི་བྱང་
སེམས་དང་། སེམས་བསྐྱེད་ནས་ས་མ་ཐོབ་བར་ལ་མོས་པ་ལ་གནས་པའི་བྱང་སེམས་
དང༌། ས་དང་པོ་ཐོབ་པ་ནི། རབ་ཏུ་དགའ་བ་ལ་གནས་པའི་བྱང་སེམས་དང་། ས་གཉིས་
པ་ནི། ལྷག་པའི་ཚུལ་ཁྲིམས་ལ་གནས་པའི་བྱང་སེམས་དང་། ས་གསུམ་པ་ནི། ལྷག་པའི་
སེམས་ལ་གནས་པའི་བྱང་སེམས་དང་། ས་བཞི་པ་ལྔ་པ་དྲུག་པ་གསུམ་པ་ནི། བྱང་ཕྱོགས་
སོ་བདུན་དང་། བདེན་བཞི་དང་། རྟེན་འབྲེལ་བཅུ་གཉིས་རྟོགས་པ་ལས་ལྷག་པའི་ཤེས་
རབ་དང་ལྡན་པའི་བྱང་སེམས་གསུམ་དང་། ས་བདུན་པ་ནི། མཚན་མེད་འདུ་བྱེད་དང་
བཅས་པའི་བྱང་སེམས་དང་། ས་བརྒྱད་པ་ནི། མཚན་མ་མེད་ཅིང་མངོན་པར་འདུ་བྱེད་པ་
མེད་པའི་བྱང་སེམས་དང་། ས་དགུ་པ་ནི། སོ་སོ་ཡང་དག་རིག་བཞི་དང་ལྡན་པའི་བྱང་
སེམས་དང་། ས་བཅུ་པ་ནི། གནས་པ་མཆོག་ཡོངས་སུ་གྲུབ་པའི་བྱང་ཆུབ་སེམས་དཔའ་
ཡིན་པར་བཤད་པ་ལས་ཤེས་པའི་ཕྱིར་ཏེ། དེ་ཡང་བྱང་སེམས་དང་པོ་གཉིས་ངོས་འཛིན་
པའི་ཚེ། བྱང་ས་ལས། རིགས་ལ་གནས་པའི་བྱང་ཆུབ་སེམས་དཔའ་ནི་སངས་རྒྱས་ཀྱི་
ཆོས་ཐམས་ཅད་ཀྱི་ས་བོན་འཛིན་པ་ཡིན་ཏེ། སངས་རྒྱས་ཀྱི་ཆོས་ཐམས་ཅད་ཀྱི་ས་བོན་
ཐམས་ཅད་དེའི་ལུས་ལ་གནས་ཤིང་རྟེན་ལ་གནས་པར་ཡོད་དོ། །ཞེས་དང་པོ་ངོས་བཟུང་
ནས་དེ་ལ་བྱང་ཆུབ་སེམས་དང་པོ་བསྐྱེད་པ་ནས་བཟུང་སྟེ། ལྷག་པའི་བསམ་པ་མ་དག་
པའི་བྱང་ཆུབ་སེམས་དཔའི་སྤྱོད་པ་གང་ཅི་ཡང་རུང་བ་དེ་ནི་མོས་པས་སྤྱོད་པའི་ས་ལ་
གནས་པ་ཞེས་བྱའོ། །ཞེས་པས་གཉིས་པ་ངོས་བཟུང་བ་ཡིན་ལ། དེ་ལྟར་ན་ཡུམ་དོན་རབ་
གསལ་ལས། ཐེག་ཆེན་སེམས་བསྐྱེད་དང་སྡོམ་པ་ལ་ཁྱད་པར་ཕྱེ་ནས་སེམས་བསྐྱེད་དེ་
ལམ་མ་ཞུགས་ནའང་ཡོད་པར་བཤད་པ་དང་། དཀའ་འགྲེལ་དང་སྡོམ་གསུམ་སྤྱི་དོན་
76



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ལས། དེ་གཉིས་ལ་ཁྱད་པར་མ་ཕྱེ་བར། ཐེག་ཆེན་སེམས་བསྐྱེད་ཐོབ་ནས་ཐེག་ཆེན་ལམ་
དུ་ངེས་པར་ཞུགས་དགོས་པར་བཤད་པའི་ལུགས་གཉིས་སྣང་བའི་ཕྱི་མ་དེ་ཉིད་འདི་དང་
ལེགས་པར་འབྱོར་བ་ཡིན་ཏེ། འདིའི་སྐབས་ཀྱི་རིགས་ལ་གནས་པའི་བྱང་སེམས་དང༌།།
སེམས་ཙམ་ལུགས་ཀྱི་སྨོན་སེམས་ལྡན་པའི་བྱང་སེམས་དང་། དེའི་ལུགས་ཀྱི་འཇུག་སྡོམ་
སྐྱེ་བའི་རྟེན་དུ་གྱུར་པའི་བྱང་སེམས་རྣམས་གནད་གཅིག་ཅིང་། དེ་དག་ནི་སྡོམ་པས་མ་
ཟིན་པའི་སྨོན་སེམས་ཙམ་ཞིག་དང་ལྡན་པའི་ཆ་ནས་བྱང་སེམས་སུ་གཞག་གི །ཐེག་ཆེན་
སེམས་བསྐྱེད་ད་དུང་མ་ཐོབ་པའི་ཕྱིར་རོ། །འོ་ན་དེ་ཆོས་ཅན། ཐེག་ཆེན་སེམས་བསྐྱེད་
ཐོབ་པར་ཐལ་བ་དང་ཐེག་ཆེན་ལམ་ཞུགས་ཡིན་པར་ཐལ། བྱང་ཆུབ་སེམས་དཔའ་ཡིན་
པའི་ཕྱིར་ཞེ་ན། ཁྱབ་པ་ཇི་ལྟར་ཡོང་། བྱང་སའི་ལུང་དེ་དག་ལ་དྲིས་ཤིག །ཡང་སེམས་
ཙམ་ལུགས་ཀྱི་འཇུག་སྡོམ་སྐྱེ་ཁ་མའི་གང་ཟག་གི་རྒྱུད་ཀྱི་སོར་སྡོམ་ཆོས་ཅན། འཇུག་སྡོམ་
ཡིན་པར་ཐལ། ཀུན་རྫོབ་སེམས་བསྐྱེད་ཀྱི་སྡོམ་པ་ཡིན་པའི་ཕྱིར། ཁྱབ་སྟེ། བྱང་སྡོམ་དུ་
གྱུར་པའི་སེམས་བསྐྱེད་ལ་འཇུག་པའི་སྡོམ་པ་ཡིན་པས་ཁྱབ་པའི་ཕྱིར་ཟེར་ན། ཅུང་ཟད་
དཀའ་བར་སེམས་ཀྱང་ད་དུང་རྟགས་མ་གྲུབ་ཀྱི་ལན་འདེབས་དགོས་པར་སེམས་སོ། །
དོགས་པ་གཉིས་པའི་ལན་ནི། ཁོ་བོ་འདི་ལྟར་སེམས་ཏེ། རྗེ་བཙུན་རིན་པོ་ཆེས།
སྡོམ་པ་ཉི་ཤུ་པའི་འགྲེལ་པར་བཤད་པ་དང་། དེ་བཞིན་དུ་རྩ་ལྟུང་འཁྲུལ་སྤོངས་ལས་ཀྱང་།
ཉན་ཐོས་དང་ཐུན་མོང་བའི་སོ་སོ་ཐར་པ་ནི་བྱང་ཆུབ་སེམས་དཔའི་སྡོམ་པ་ཐོབ་པ་དང་
གནས་པའི་རྟེན་དུ་མི་རུང་བར་ཁྱོད་སྨྲ་བ་བཞིན་དུ་ཁོ་བོ་ཅག་ཀྱང་སྨྲའོ་ཞེས་སོགས་བཤད་
པ་གནད་གཅིག་པས་དེ་དག་ནི། གྲུབ་མཐའ་སོ་སོ་ལ་མ་སྦྱར་བར་མདོ་སྔགས་ཐུན་མོང་དུ་
དོགས་པ་དཔྱོད་པའི་དབང་དུ་མཛད་པ་ཡིན་ལ། རབ་དབྱེ་ལས་སེམས་ཙམ་ལུགས་ཀྱི་
འཇུག་སྡོམ་གྱི་རྟེན་དུ་སོ་ཐར་རིགས་བདུན་གང་རུང་དགོས་པར་བཤད་པ་ནི། གྲུབ་མཐའི་
སྐབས་སོ་སོར་ཕྱེ་སྟེ། ཐེག་ཆེན་དབུ་སེམས་ལུགས་གཉིས་ལ་རང་རང་གི་གཞུང་ལས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
བཤད་ཚུལ་སོ་སོར་ཡོད་པ་དེ་མ་འདྲེས་པར་སོ་སོར་བཤད་པ་ཡིན་པའི་ཕྱིར་རོ། །གནད་
འདི་རྟོགས་དགོས་སོ། །
གཉིས་པ་སྡོམ་པའི་ངོ་བོ་ལ་དོགས་པ་དཔྱད་ན། སེམས་ཙམ་ལུགས་ལ་འཇུག་སྡོམ་
ཁོ་ན་ལས། སྨོན་པའི་སྡོམ་པ་ཁས་མི་ལེན་ཞིང་། དབུ་མ་ལུགས་ལ་སྨོན་འཇུག་སྟབས་
གཅིག་ཏུ་ལེན་ཞིང་སྨོན་འཇུག་གཉིས་ཀའི་སྡོམ་པ་ཡོད་པར་ཁས་ལེན་པ་ནི། ཡོངས་སུ་
གྲགས་མོད། སྡོམ་པ་ལེན་པའི་ཚེ། དབུ་མ་ལུགས་ལ། ཇི་ལྟར་སྔོན་གྱི་བདེ་གཤེགས་
ཀྱིས། །ཞེས་སོགས་བདེ་བར་གཤེགས་པའི་བསླབ་པ་ལེན་པ་དང་། སེམས་ཙམ་ལུགས་ལ།
ཕྱོགས་དུས་ཀུན་ན་བཞུགས་པ་ཡི། །བྱང་ཆུབ་སེམས་དཔའ་རྣམས་ཀྱི་ཁྲིམས། །ཞེས་བྱང་
སེམས་ཀྱི་བསླབ་པ་ཁོ་ན་ལེན་པའི་ཚིག་གི་ནུས་པ་ཅི་ཞིག་ཡིན་ཞེས་མཁས་པ་དག་ལ་དྲི་
བར་བྱའོ། །ཡོངས་སུ་གྲགས་པ་དབུ་མ་ལུགས་ལ། འཇུག་སྡོམ་ལེན་ཚུལ་སྤང་བྱ་དང་དུས་
ཉི་ཚེར་བླངས་ཀྱང་ཆོག་ཅེས་གྲགས་པ་ལ་ནི། ཉིན་ཞག་གཅིག་ཏུ་སྲོག་གཅོད་སྤང་བའི་
འཇུག་སྡོམ་ཆོས་ཅན། གཞན་གནོད་གཞི་བཅས་སྤོང་བའི་སྡོམ་པར་ཐལ། སོར་སྡོམ་ཡིན་
པའི་ཕྱིར་ཞེས་པའི་དོགས་པ་ནི། སྤང་བར་དཀའ་མོད་ཁོ་བོས་ནི་དེ་ཉིད་བཏགས་པ་བར་
བཤད་ཚར་རོ། །གསུམ་པ་བསླབ་བྱའི་དོགས་དཔྱོད་འདིར་མ་སྤྲོས། །
གཉིས་པ་ལོག་རྟོག་དགག་པ་ལ་གཉིས། སྤྱོད་པ་བརྗེ་བའི་གནད་ལ་འཁྲུལ་པ་
དགག །ལྟ་བ་སྤྲོས་བྲལ་གནད་ལ་འཁྲུལ་པ་དགག་པའོ། །དང་པོ་ལ་གསུམ། ཕྱོགས་སྔའི་
འདོད་པ་བསྡུས་ཏེ་བརྗོད། གནོད་བྱེད་ལུང་རིགས་སྤྲོས་ཏེ་བཤད། མ་འཁྲུལ་གནད་ཀྱི་
སྙིང་པོ་བསྡུ་བའོ། །དང་པོ་ལ་ཕྱོགས་སྔ་སྨྲ་བ་པོ་ནི་པད་མོ་བཞད་པ་ལས། བདག་གཞན་
བརྗེ་བའི་དོན། གཅེས་འཛིན་བརྗེ་བ་ཡིན་གྱི་དགེ་སྡིག་དང་བདེ་སྡུག་བརྗེ་བ་མ་ཡིན་ཞེས་
པ་ནི་ཙོང་ཁ་པའོ། །ཞེས་པ་ལྟར་ཏེ། ལྟ་སྤྱོད་ཀྱི་གནད་དེ་ལ་ཁ་ཅིག་སྟེ་རྗེ་བཙུན་ཙོང་ཁ་པ་
ན་རེ། སྤྱོད་པའི་གནད་ཀྱི་གཙོ་བོ་བདག་གཞན་བརྗེ་བའི་ཉམས་ལེན་གྱི་དོན། བདག་
78



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
གཞན་གྱི་གཅེས་འཛིན་བརྗེ་བ་ཡིན་གྱི། བདག་གཞན་གྱི་དགེ་སྡིག་དང་བདེ་སྡུག་བརྗེ་བ་
ནི་མ་ཡིན་ཏེ། དེ་དག་བརྗེ་བར་མི་ནུས་པའི་ཕྱིར་དང་། ནུས་ན་ཧ་ཅང་ཐལ་བའི་ཕྱིར་ཞེས་
གསུངས་སོ། །དེ་དགག་པ་ལ་གསུམ། མགོ་མཚུངས་རིགས་པས་དགག །ཁས་བླངས་
འགལ་བས་དགག །ལུང་དང་འགལ་བས་དགག་པའོ། །དང་པོ་ནི། འོ་ན་གཅེས་འཛིན་
ཆོས་ཅན། ཁྱོད་བརྗེ་བ་ཡང་བརྗེ་བའི་དོན་ཉིད་མ་ཡིན་པར་འགྱུར་ཏེ། ཕན་ཚུན་བརྗེ་བར་
མི་ནུས་པ་དེ་ཁྱོད་ལའང་མཚུངས་པའི་ཕྱིར་རོ། །གཉིས་པ་ནི་ཁོ་ན་རེ་སྐྱོན་མེད་དེ། གཅེས་
འཛིན་ཕན་ཚུན་དངོས་སུ་བརྗེ་བར་མི་ནུས་ཀྱང༌། བློ་ཡི་སྟེང་དུ་བརྗེ་བར་རློམ་ནས་སྦྱོང་
བའི་ཕྱིར་ཞེ་ན། དངོས་སུ་བརྗེ་བར་མི་ནུས་ཀྱང་བློའི་སྟེང་དུ་བརྗེ་བར་རློམ་པ་དེ་ནི་ཆོས་
ཅན། ཁྱོད་གཅིག་ཤོས་བདེ་སྡུག་བརྗེ་བ་སོགས་ལའང་མཚུངས་ཏེ། རང་གཞན་གྱི་བདེ་བ་
དང་སྡུག་བསྔལ་གཉིས་དངོས་སུ་བརྗེ་བར་སུ་ཡིས་ནུས་ཏེ་མི་ནུས་པའི་ཕྱིར་ན། བདེ་སྡུག་
བརྗེ་བར་བློས་བརྗེ་བར་ཤེས་པ་ལ་བདེ་སྡུག་བརྗེ་བའི་ཉམས་ལེན་དུ་འདོད་པའི་ཕྱིར་རོ། །
གཞན་ཡང་བློ་ལ་བདེ་སྡུག་མི་བརྗེ་ན་གཅེས་འཛིན་བརྗེ་བ་ཡང་འགལ་བ་སྟེ། ཁ་ཟས་
གཞན་ལ་མ་བྱིན་པར་རང་གིས་ཟོས་པ་ཇི་བཞིན་ནོ་སྟེ་དེ་དང་ཆོས་མཚུངས་པའི་ཕྱིར་རོ། །
གསུམ་པ་ནི་གཞན་དགེ་སྡིག་བརྗེ་བ་བཀག་པ་ནི་ཆོས་ཅན། ཁྱོད་ལུང་དང་ཡང་
འགལ་ཏེ། སངས་རྒྱས་གཉིས་པ་ཀླུ་སྒྲུབ་ཀྱིས། བདག་ལ་དེ་དག་སྡིག་སྨིན་ཅིང་། །བདག་
དགེ་མ་ལུས་དེར་སྨིན་ཤོག །ཅེས་གསུངས་པ་དང་ཅིས་མི་འགལ་ཏེ་འགལ་བའི་ཕྱིར་དང་།
གཞན་ཡང་བདེ་སྡུག་བརྗེ་བ་བཀག་པ་ནི་ཆོས་ཅན། ཁྱོད་ཀྱང་ལུང་དང་འགལ་ཏེ་བྱང་ཆུབ་
སེམས་དཔའི་སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་
བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །
ཅེས་གསུངས་པ་དང་ཅིས་མི་འགལ་ཏེ་འགལ་བའི་ཕྱིར་དང༌། སྤྱོད་འཇུག་གི་ལུང་དོན་དེ་
ཉིད་ལ། ཁྱོད་ཀྱི་གྲུབ་མཐའ་ཆོས་ཅན་དུ་བཟུང་ནས་ཐལ་བ་འཕེན་ན་ནི་ཆོས་མཐུན་ལན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཉིད་གང་ལ་འདེབས་ཏེ་འཐེབས་པར་མི་ནུས་པའི་ཕྱིར་རོ། །དེ་ཡང་ཇི་ལྟར་ཞེ་ན། འདི་ཡི་
ཕྱོགས་སྔ་སྨྲ་བ་པོ་ཁྱོད་ཀྱི་གྲུབ་མཐའ་ཆོས་ཅན། མཐར་ཐུག་སངས་རྒྱས་མི་འགྲུབ་ཅིང་
གནས་སྐབས་མངོན་མཐོ་ཙམ་ཡང་མི་འགྲུབ་པར་ཐལ། བདག་གཞན་གྱི་བདེ་སྡུག་བརྗེ་
བ་བཀག་པའི་ཉམས་ལེན་ཡིན་པའི་ཕྱིར། རྟགས་ཁྱབ་པ་སྤྱོད་འཇུག་གི་ལུང་གིས་གྲུབ་བོ། །
གསུམ་པ་གནད་ཀྱི་སྙིང་པོ་བསྡུ་བ་ལ་གསུམ། ཕར་ཕྱིན་བཀའ་བབས་སྙིང་པོ་བསྡུ།
སྔགས་ཀྱི་བཀའ་བབས་སྙིང་པོ་བསྡུ། དེ་གཉིས་སྙིང་པོ་གཅིག་ཏུ་བསྡུ་བའོ། །དང་པོ་ནི།
མདོར་ན་བློ་ལ་འདོད་མི་འདོད་གཉིས་སུ་ཕྱེ་བའི་འདོད་པ་ཀུན་གཞན་ལ་སྟེར་ཞིང་མི་
འདོད་པ་ཀུན་རང་ལ་ལེན་པ་གོམས་པའི་བདག་གཞན་བརྗེ་བའི་ཉམས་ལེན་འདི་ནི་ཆོས་
ཅན། ཁྱོད་ཨ་ཏི་ཤ་ནས། བཀའ་གདམས་པ་ལ་བཀའ་བབས་པའི་ཕ་རོལ་ཏུ་ཕྱིན་པའི་
ཉམས་ལེན་གནད་བསྡུས་པའི་སྙིང་པོ་ཡིན་ཏེ། ཁྱོད་མདོ་སྡེ་དབྱུག་གསུམ་ཕྲེང་བ་སོགས་
དང་བསྟན་བཅོས་བསླབ་བཏུས་སྤྱོད་འཇུག་སོགས་ཀྱི་དགོངས་པ་ཡིན་པ་ལྟར་དུ་དཔལ་
ལྡན་ཨ་ཏི་ནས་ཟབ་དོན་ཉམས་ཁྲིད་སྒོ་ནས་ནི་བཤེས་གཉེན་སྟོན་པ་ཉིད་དང་དགོན་པ་པ་
ཉིད་ལ་གནང་ཞིང་གནང་བ་ལྟར་ཕྱི་ནས་གངས་རིའི་ཁྲོད་འདིར་འཕེལ་བའི་ཉམས་ལེན་
གྱི་སྙིང་པོ་རང་ཡིན་པར་དང༌། ཡིན་པ་ལྟར་དུ་སྣར་ཐང་པའི་སངས་རྒྱས་སྒོམ་པ་སོགས་
ཀྱིས་སྲེད་སླད་མེད་པའི་སྒོམ་ཚུལ་ཞིབ་ཏུ་བཤད་པའང་མཐོང་བའི་ཕྱིར་རོ། །འོ་ན་ཚུལ་
འདི་ཨ་ཏི་ཤ་ལ་ཇི་ལྟར་བཀའ་བབས་ཤིང་། གངས་ཅན་འདིར་ཇི་ལྟར་འཕེལ་སྙམ་ན། ཨ་
ཏི་ཤ་ལ་བླ་མ་གསུམ་ལས་གདམས་ངག་གསུམ་གྱི་བཀའ་བབས་ཏེ། བླ་མ་དྷརྨ་རཀྵི་ཏ་
ལས། ལུང་མདོ་སྡེ་དབྱུག་གསུམ་ཕྲེང་བ་དང་། རིགས་པ་རྟ་དབྱངས་ཀྱིས་མཛད་པའི་མདོ་
སྡེ་རྒྱན་ལ་བརྟེན་ཏེ་མན་ངག་བློ་སྦྱོང་མཚོན་ཆ་འཁོར་ལོ་དང་རྨ་བྱ་དུག་འཇོམས་སོགས་ཀྱི་
བཀའ་བབས། དེ་ལྟ་བུའི་བཀའ་བསྟན་བཅོས་གཉིས་བོད་དུ་མ་འགྱུར་རོ། །བླ་མ་བྱམས་
པའི་རྣལ་འབྱོར་པ་ལས། ལུང་ནམ་མཁའི་སྙིང་པོ་དང་རིགས་པ་བསླབ་བཏུས་སོགས་ལ་
80



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བསྟེན་ཏེ། མན་ངག་བྱམས་སྙིང་རྗེ་གྱེར་སྒོམ་རྡོ་རྗེའི་གླུ་སོགས་ཀྱི་བཀའ་བབས། བླ་མ་
གསེར་གླིང་པ་ལས་ལུང་དྲི་མ་མེད་པར་གྲགས་པ་ལུང་བསྟན་པའི་མདོ་དང་། རིགས་པ་
བྱང་ས་སོགས་ལ་བསྟེན་ཏེ་མན་ངག་བློ་སྦྱོང་དོན་བདུན་མ་སོགས་ཀྱི་བཀའ་བབས་སོ། །
དེ་ལྟ་བུའི་ཇོ་བོ་རྗེས་གངས་ཅན་དུ་སྤེལ་བ་ལ་ཡང་། བཀའ་གདམས་གདམས་ངག་ལུགས་
གཉིས་སུ་གྲགས་པ་འཕེལ་ཏེ། ཇོ་བོ་ནས་འབྲོམ་དང་འབྲོམ་ནས་སྐུ་མཆེད་གསུམ་ལ་རྒྱུད་
པ་དལ་འབྱོར་རྙེད་དཀའ་ནས་བརྩམས་པའི་སྐྱེས་བུ་གསུམ་གྱི་ལམ་རིམ་དང་། ཇོ་བོ་ནས་
དགོན་པ་བ་དང་དགོན་པ་བ་ནས་སྣེའུ་ཟུར་པ་དང་ཀམ་པ་ལ་རྒྱུད་པའི་འཁོར་བ་འཇུག་
ཟློག་ནས་རྩིས་པའི་སྐྱེས་བུ་གསུམ་གྱི་ལམ་རིམ་གཉིས་སུ་འཕེལ་ཞིང་། ཕྱིས་འབྲོམ་ནས་
བརྒྱུད་པ་ལ་ཡང་བཀའ་གདམས་གཞུང་གདམས་ངག་གཉིས་སུ་འཕེལ་ཏེ། པོ་ཏོ་བ་ནས་
བརྒྱུད་པ་ལ་གཞུང་པ་དང༌། སྤྱན་མངའ་བ་ནས་བརྒྱུད་པ་ལ་གདམས་ངག་པ་ཞེས་
གྲགས་སོ། །
སྔགས་ཀྱི་སྙིང་པོ་བསྡུ་བ་ནི། སྤྱོད་པ་བདག་གཞན་བརྗེ་བའི་གནད་འདི་ཉིད་ཆོས་
ཅན། ཁྱོད་མདོའི་ཉམས་ལེན་སྙིང་པོ་ཡིན་པར་མ་ཟད། སྔགས་ཀྱི་ཉམས་ལེན་གྱི་སྙིང་པོ་
ཡང་ཡིན་ཏེ། ས་སྐྱ་པའི་རྗེ་བཙུན་མཆོག་རྣམས་ལ་རྣལ་འབྱོར་དབང་ཕྱུག་བིརླ་པའི་མན་
ངག །སྐལ་དམན་རིམ་འཇུག་པ་བཀྲི་བའི་གསུང་ངག་རྡོ་རྗེ་ཚིག་རྐང་དང་། སྐལ་ལྡན་ཅིག་
ཅར་བ་བཀྲི་བའི་སྤྲོས་མེད་རྡོ་རྗེ་ཚིག་རྐང་གི་ཁྲིད་རིམ་གཉིས་ལས་ཁྱོད་ཀྱི་ཉམས་ལེན་
ཤིན་ཏུ་གསལ་བའི་བཀའ་བབས་བཞུགས་པ་ལྟར་ཐུགས་ཉམས་སུ་བཞེས་པའི་ཕྱིར་རོ། །
དེ་ཡང་གསུང་ངག་ལམ་འབྲས་ཀྱི་སྣང་གསུམ་གྱི་ཉམས་ཀྱི་སྣང་བའི་སྐབས་སུ་འབྱུང་ཞིང་།
སྤྲོས་མེད་ཀྱི་བོགས་འབྱིན་རྩ་བ་རྒྱུ་དང་མཉམ་མེད་སྙིང་རྗེའི་རྣལ་འབྱོར་སོགས་ཀྱི་སྐབས་
སུ་འབྱུང་ངོ༌། །གསུང་ངག་ཆུང་བར་གྲགས་པའི་སྤྲོས་མེད་ཀྱི་ཉམས་ལེན་འདི། འཕགས་
པ་རིན་པོ་ཆེ་མན་ཆད་ལ་བཞུགས་ཀྱང་དེ་ཡང་དག་ལ་མི་བཞུག་པས། རྣལ་འབྱོར་དབང་
3s



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཕྱུག་བིརླུ་བའི། །མན་ངག་ཉིད་ལས་འདི་ཉིད་ཀྱིས། །ཉམས་ལེན་གསལ་བའི་བཀའ་
བབས་བཞུགས། །ཞེས་བསྟན་བཅོས་གསུང་ངག་ལམ་འབྲས་ཁོ་ན་དང་སྦྱར་ན་ཡང་
འབྱོར་པར་སེམས་སོ། །གལ་ཏེ་སྣང་གསུམ་སྐབས་ཀྱི་བདག་གཞན་བརྗེ་བའི་ཉམས་ལེན་
འདི་ཆོས་ཅན། སྔགས་ཀྱི་ཉམས་ལེན་མ་ཡིན་ཏེ། མདོ་རང་རྐང་གི་ཉམས་ལེན་ཡིན་པའི་
ཕྱིར་སྙམ་ན་སྐྱོན་མེད་དེ། སྣང་གསུམ་གྱི་སྐབས་དེར་མདོའི་ཉམས་ལེན་དུ་བྱེད་ཀྱང་དེའི་
རྒྱུན་སྔགས་ལམ་སྐབས་སུ་ཡང་འབྲལ་མེད་དུ་ཐོབ་དགོས་པས། སྔགས་ལམ་ཡང་ཉམས་
ལེན་འདིས་ངེས་པར་ཟིན་དགོས་པའི་ཕྱིར་རོ། །
གསུམ་པ་ནི། གསུང་ངག་ནས་འབྱུང་བའི་བདག་གཞན་བརྗེ་བའི་ཉམས་ལེན་དེ་
དང༌། སྔར་གྱི་བཀའ་སྲོལ་བཀའ་གདམས་ལུགས་ཀྱི་ཉམས་ལེན་གཉིས་ཆོས་ཅན། ཁྱོད་
ལ་ཁྱད་པར་གཏན་ནས་མེད་པ་ཡིན་ཞིང་། དེ་ལྟར་དུ་མོས་པ་ཙམ་ལའང་མདོ་སྔགས་རྒྱུད་
པའི་བྱིན་རླབས་དཔག་མེད་འབྱུང་བ་ཡིན་ཏེ། ཁྱོད་མདོ་སྔགས་ཀྱི་སངས་རྒྱས་ཀྱི་བསྟན་
པའི་ཉམས་ལེན་གྱི་སྙིང་པོ་བསྡུས་པ་ཡིན་པའི་ཕྱིར་རོ། །འདིའི་རྗེས་སུ་འབྲང་བར་འདོད་
ནས་ཁང་སར་ཆོས་རྗེ་འཇམ་དབྱངས་མཚན་ལྡན་ན་རེ། དེ་དག་གིས་ནི་རྗེ་བཙུན་འདིའི་
ཕྱོགས་སྔ་མ་ལོངས་བཞིན་དུ་སྡང་ཞུགས་ཁོ་ནས་སྨྲས་པ་ཡིན་ཏེ། རྗེ་བཙུན་འདིས་བདག་
བདེ་དང་སྡུག་བསྔལ་བརྗེ་བར་མི་འགོག་པའི་ཕྱིར་གསུང་པ་ནི། ལན་གཞན་སྨྲ་བར་མ་
ནུས་པའི་བབ་ཅོལ་ཡིན་ཏེ། འདི་ཉིད་ཀྱི་ལམ་འབྲིང་པོ་ལས་བདག་གཞན་བརྗེ་ཞེས་པ་
དང་བདག་གཞན་དུ་བྱ་ཞིང་གཞན་བདག་ཏུ་བྱ་བ་ཞེས་པ་ནི། གཞན་ལ་ངའོ་སྙམ་དུ་དང་
དེའི་མིག་སོགས་ལ་ངའིའོ་སྙམ་པའི་བློ་སྦྱོང་བ་མ་ཡིན་གྱི་རང་གཅེས་འཛིན་དང་གཞན་
ཡལ་བར་འདོར་བའི་བློ་གཉིས་གོ་ས་བརྗེས་ཏེ་ཞེས་སོགས་དང་། དེའི་ཕྱིར་བདག་གི་བདེ་
བ་དང་གཞན་གྱི་སྡུག་བསྔལ་བརྗེ་བར་གསུངས་པ་ཡང་བདག་གཅེས་འཛིན་ལ་དགྲར་
བལྟས་ནས་བདག་གི་བདེ་བ་ལ་ཆེས་ཆེར་བྱེད་པ་འགོག་ཅིང་། གཞན་གཅེས་འཛིན་ལ་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ཡོད་ཏན་དུ་བལྟས་ནས་གཞན་གྱི་སྡུག་བསྔལ་ཡལ་བར་འདོར་པ་བཀག་ནས་དེ་སེལ་བ་
ལ་ཆེས་ཆེར་བྱེད་པ་སྟེ། ཞེས་སོགས་བཤད་པས་སོ། །དེས་ན་འདི་ཉིད་ཀྱིས་ནི། བདག་
པས་གཞན་གཅེས་པར་འཛིན་པ་ཙམ་ཞིག་ལས་བདག་གི་བདེ་དགེ་གཞན་ལ་སྦྱིན་པའི་
གནད་ཟབ་མོ་ཁོང་དུ་མ་ཆུད་པས། བསམ་པ་བྱང་ཆུབ་ཀྱི་སེམས་ཀྱི་གནད་བཅོས་པ་ལྟ་
བུར་སྣང་བའི་ཕྱིར་དགག་བྱ་ཁོ་ན་ཡིན་ནོ། ། །
གཉིས་པ་ལྟ་བའི་གནད་ལ་འཁྲུལ་པ་དགག་པ་ལ་གཉིས། ཐོས་པའི་ལྟ་བའི་གནད་
ལ་འཁྲུལ་པ་དགག །སྒོམ་པས་ཉམས་ལེན་གནད་ལ་འཁྲུལ་པ་དགག་པའོ། །དང་པོ་ལ་
བཞི། དོན་དམ་མཐའ་བཞིའི་སྤྲོས་བྲལ་འགོག་པ་དགག །ཀུན་རྫོབ་མཐའ་བཞིའི་སྤྲོས་
བྲལ་སྨྲ་བ་དགག །བདག་དང་སེམས་ཅན་སོ་སོར་ཕྱེ་བ་དགག །བདག་གཉིས་ཐ་སྙད་
བདེན་པར་སྨྲ་བ་དགག་པའོ། །དང་པོ་ལའང་གཉིས་ཕྱོགས་སྔ་བརྗོད་པ་དང་དེ་དགག་
པའོ། །དང་པོ་ལ་ཕྱོགས་སྔ་སྨྲ་བ་པོ་དེ་པདྨོ་བཞད་པ་ལས། མཐའ་བཞིའི་སྤྲོས་བྲལ་རྒྱ་
ནག་དགེ་སློང་གི་ལྟ་བ་ཡིན་པས་ནོར་བ་ཡིན་ལ། རིགས་པས་བདེན་གྲུབ་པ་བཀག་རྗེས་
སུ་བདེན་མེད་ཉིད་ལ་ཞེན་པ་འགོག་དུ་མི་རུང་ཞེས་སོགས་ཀྱང་ཙོང་ཁ་པའི་དབུ་མའི་ཡིག་
ཆ་རྣམས་ཀྱི་འདོད་པ་མཐར་ཐུག་པའོ་ཞེས་གསུངས་པ་ལྟར། རྗེ་བཙུན་ཙོང་ཁ་པ་རྗེས་
འབྲང་དང་བཅས་པའི་དྲང་ངེས་རྣམ་འབྱེད། འཇུག་ཊིཀ་ཆེན་མོ། སྐལ་བཟང་མིག་སོགས་
ཀྱི་གནད་བསྡུས་ན་འདི་ལྟར་བཞེད་དེ། ཁ་ཅིག་ན་རེ། ཁྱོད་དབུ་མའི་ལྟ་བའི་མཆོག་མཐའ་
བཞིའི་སྤྲོས་བྲལ་དུ་འདོད་པའི་ཡོད་མེད་སོགས་མུ་བཞི་གང་དུ་ཡང་གཟུང་དུ་མི་རུང་བའི་
ལྟ་བ་ནི་ཆོས་ཅན། དབུ་མའི་ལྟ་བ་རྣམ་དག་མིན་ཏེ། རྒྱ་ནག་དགེ་སློང་གི་ལྟ་བར་གྲགས་
པའི་ཅི་ཡང་ཡིད་ལ་མི་བྱེད་པའི་ལྟ་བ་དང་ཁྱད་པར་ཅུང་ཟད་ཀྱང་མེད་པའི་ཕྱིར་ན་ནོར་བ་
ཆེན་པོའི་ལྟ་བ་དང་། འོ་ན་མ་ནོར་བའི་ལྟ་བ་གང་ཡིན་དྲིས་པས། གཅིག་དུ་བྲལ་སོགས་
ཀྱི་རིགས་པས་དགག་བྱ་བདེན་པ་བཀག་རྗེས་སུ་བདེན་མེད་ཉིད་ལ་ཞེན་པ་ནི་ཆོས་ཅན།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དབུ་མའི་ལྟ་བ་མཐར་ཐུག་པ་སྟེ། སྤང་བྱ་བདེན་འཛིན་དང་ལྟ་སྟངས་དངོས་སུ་འགལ་བའི་
གཉེན་པོ་ཡིན་པའི་ཕྱིར། དེས་ན་བདེན་མེད་རྟོགས་པའི་ལྟ་བ་འདི་ནི་ཆོས་ཅན། ཐེག་པ་
གསུམ་ཆར་དབུ་མའི་ལྟ་བ་རྟོགས་པ་ལ་ཁྱད་པར་མེད་དེ། ཁྱོད་དབུ་མའི་ལྟ་བ་ལ་ཞུགས་
པ་གང་ཞིག །ཐེག་པ་གསུམ་ཆར་གྱིས་ཁྱོད་ངེས་པར་རྟོགས་དགོས་པའི་ཕྱིར་རོ། །འོ་ན་
ཐལ་རང་གི་ལྟ་བའི་ཁྱད་པར་ཅི་ཞེས་དྲིས་པས། ཐལ་རང་ལ་ལྟ་བའི་ཁྱད་པར་ཤིན་ཏུ་ཆེ་སྟེ།
དེ་གཉིས་དགག་བྱ་བདེན་ཚད་ངོས་འཛིན་ལ་ཁྱད་པར་ཡོད་ཅིང་། དེ་ཡོད་པས་བདེན་མེད་
རྟོགས་པའི་ལྟ་བ་ལ་ཕྲ་རགས་ཀྱི་ཁྱད་པར་བྱུང་བའི་ཕྱིར། ཇི་ལྟར་ཞེ་ན། ལོག་ཕྱོགས་
དགག་བྱ་བདེན་པར་གྲུབ་པའི་ཚད་དེ་ཡང་། རང་རྒྱུད་པས་བློ་ལ་མ་ལྟོས་པར་ཡུལ་རང་
ངོས་ནས་གྲུབ་པ་ཉིད་ལ་བརྟག་པ་མཐའ་གཟུང་གི་བདེན་ཚད་དུ་བཞེད་པར་འགྱུར་ཀྱང་།
དེ་ནི་དགག་བྱ་ཐུན་མོང་བ་ཙམ་སྟེ། དགག་བྱ་དེ་ཙམ་ཁེགས་པས་བདེན་གྲུབ་མཐའ་དག་
མི་ཁེགས་པའི་ཕྱིར་དང་། བློ་ལ་སྣང་བའི་དབང་གིས་མ་གཞག་པར། ཡུལ་རང་གི་གདོད་
ལུགས་ཀྱི་ངོས་ནས་ཡོད་པར་འཛིན་པ་དེ་ཕྲ་བའི་བདེན་འཛིན་ལྷན་སྐྱེས་མ་ཡིན་པའི་ཕྱིར།
དེས་ན་མིང་གི་བཏགས་དོན་བཙལ་བའི་ཚེ་རྙེད་པ་ཞིག་བྱུང་ན། དེ་ཉིད་བརྟག་པ་མཐའ་
གཟུང་གི་བདེན་ཚད་དུ་བྱས་ནས་དེ་ཉིད་འགོག་པ་ཐལ་འགྱུར་བའི་ཐུན་མོང་མིན་པའི་ཁྱད་
ཆོས་ཡིན་ཏེ། དགག་བྱ་དེ་ཁེགས་པས་བདེན་གྲུབ་མཐའ་དག་ཁེགས་པའི་ཕྱིར་དང་། མིང་
གིས་བཏགས་པ་ཙམ་མིན་པའི་ཡོད་པར་འཛིན་པ་དེ་ཕྲ་བའི་བདེན་འཛིན་ལྷན་སྐྱེས་ཡིན་
པའི་ཕྱིར་དང་། ཆོས་ཐམས་ཅད་མིང་གིས་བཏགས་པ་ཙམ་མ་ཡིན་པའི་ཡོད་པ་མིན་པར་
རྟོགས་པ་དེ་དབུ་མའི་ལྟ་བ་མཐར་ཐུག་ཡིན་པའི་ཕྱིར། ཐལ་རང་གི་དགག་བྱའི་ཁྱད་པར་
འདི་རྟོགས་ན། བློ་ཡིས་གང་དུ་ཞེན་པའི་ཡུལ་ཐམས་ཅད་རིགས་པས་དཔྱད་ནས་འགོག་
དགོས་ཞེས་པའི་ལོག་རྟོག་ཐམས་ཅད་ཟློག་པར་འགྱུར་ཏེ། བློས་བདེན་པར་ཞེན་པ་
འགོག་དགོས་ཀྱི་བདེན་མེད་དུ་ཞེན་པ་འགོག་མི་དགོས་པའི་ཕྱིར་རོ། །དེ་ལས་གཞན་དུ་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རིགས་པས་བདེན་པ་བཀག་རྗེས་སུ་བདེན་མེད་དུ་ཞེན་པའང་འགོག་དགོས་ན་ནི། འགོག་
བྱེད་ཀྱི་བློ་ནི་སྔ་མ་གནོད་བཅས་དང་ཕྱི་མ་ཐུག་མེད་དུ་འགྱུར་ཏེ། དགག་བྱ་ཁེགས་པའི་
དུས་མི་སྲིད་པའི་ཕྱིར་རོ། ཁྱད་པར་དགག་བྱ་བདེན་པ་བཀག་རྗེས་སུ་བདེན་པར་མེད་
པའང་འགོག་ན་ནི། སླར་བདེན་གྲུབ་ཡོད་པར་འགྱུར་ཏེ་དགག་པ་གཅིག་གི་དགག་པ་དང་
དགག་པ་གཉིས་ཀྱི་རྣལ་མ་ནི་གོ་བ་རིགས་པ་སྨྲ་བའི་སྤྱི་ལུགས་ཡིན་པའི་ཕྱིར་ཞེས་འཛེར་
བར་བྱེད་དོ། །
གཉིས་པ་དེ་དགག་པ་ལ་དགག་པར་དམ་བཅའ་དང་། དགག་པ་དངོས་སོ། དང༌
པོ་ནི། བཤད་མ་ཐག་པའི་ཕྱོགས་སྔ་འདི་དག་ནི་ཆོས་ཅན། ལུང་དང་རིགས་པས་དགག་
པར་བྱད་དགོས་ཏེ། སྙིགས་མ་ལྔའི་ཟླས་ཕྱེ་བ་ལྟ་བའི་སྙིགས་མ་ཡིན་པའི་ཕྱིར་རོ། །
གཉིས་པ་ལ་ལྔ། སྤྲོས་བྲལ་ཧཱཤང་ལྟ་བར་སྨྲ་བ་དགག །བདེན་པ་བཀག་ཙམ་མཐར་ཐུག་
ཡིན་པ་དགག །ཐེག་གསུམ་ལྟ་བ་ཁྱད་པར་མེད་པ་དགག །ཐལ་རང་ལྟ་བ་ཁྱད་པར་ཡོད་
པ་དགག །དཔྱད་པའི་ཚེ་ན་རྣལ་མར་གོ་བ་དགག་པའོ། །དང་པོ་ལ་གཉིས། རིགས་པའི་
གནོད་བྱེད་བསྡུས་ཏེ་བསྟན། ལུང་གི་གནོད་བྱེད་རྒྱས་པར་བསྟན་པའོ། །དང་པོ་ནི། རྒྱ་
ནག་དགེ་སློང་ནི་དཔྱད་པར་རང་དགར་རྟོག་པ་བཀག་པ་ལ་སྒོམ་གྱི་མཆོག་ཏུ་སྨྲ་བ་དང་།
དབུ་མའི་ལྟ་བ་འཆད་པའི་སྐབས་འདིར་ནི་རྟེན་འབྲེལ་ལ་སོགས་པའི་རིགས་པས་དཔྱད་
པའི་ཚེ་མཐའ་བཞིའི་སྤྲོས་པ་མ་རྙེད་པའི་འཛིན་མེད་དབུ་མའི་ལྟ་བ་སྨྲ་བ་གཉིས་མཚུངས་
ཞེས་སྨྲ་བ་ཆོས་ཅན། སྟོང་པ་ཉིད་ཟབ་མོ་སྤོང་བའི་བདུད་ཚིག་ཡིན་ཏེ། དབུ་མའི་ལྟ་བ་
རྣམ་དག་ལ་ཧཱ་ཤང་གི་ལྟ་བར་སྨྲ་བའི་འཁྱལ་ཚིག་ཡིན་པའི་ཕྱིར། རིགས་པ་འདི་ངེས་པར་
དགོས་ཏེ། རང་ཕྱོགས་ལ་ངེས་པ་བསྐྱེད་ནུས་ཤིང་གཞན་ཕྱོགས་སུན་འབྱིན་ནུས་པའི་
ཕྱིར་རོ། །དེ་ཡང་ཇི་ལྟར་སྙམ་ན། ངེད་ཀྱི་དབུ་མའི་ལྟ་བ་འདི་ཆོས་ཅན། ཧཱ་ཤང་གི་ལྟ་བ་
དང་ཅི་ཡང་ཡིད་ལ་མི་བྱེད་པ་ཙམ་དུ་མཚུངས་ཀྱང་། དབུ་མའི་ལྟ་བ་ཡིན་མིན་མི་མཚུངས་
85



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཏེ་ཧྭ་ཤང་གི་ལྟ་བ་དེ་ནི། སྒྲུབ་བྱེད་རྣམ་དག་ལ་མ་བརྟེན་པར་ཡིད་བྱེད་བཀག་པ་ཙམ་ཡིན་
པས་ཁྱོད་ལྟར་ན་ཡིད་དཔྱོད་དམ་ངེད་ལྟར་ན་བག་ལ་ཉལ་གྱི་ཐེ་ཚོམ་ཙམ་ལས་མ་འདས།
ཁོ་བོ་ཅག་གི་ལྟ་བ་ནི། སྒྲུབ་བྱེད་རྣམ་དག་ལ་བརྟེན་ནས་གཟུང་འཛིན་གྱི་ཕྱོགས་གང་དུ་
ཡང་ཡིད་ལ་བྱ་རྒྱུ་མ་རྙེད་ནས་ཡིད་ལ་མ་བྱས་པ་ཡིན་པས་གནས་ལུགས་རྟོགས་པའི་ལྟ་བ་
རྣམ་དག་ཡིན་པའི་ཕྱིར། ངེད་ཀྱི་དབུ་མའི་ལྟ་བ་ཆོས་ཅན། བདག་འཛིན་དང་བདེན་འཛིན་
གྱི་གཙོས་པའི་གཟུང་འཛིན་གཉིས་སྣང་གི་ཞེན་པ་ཐམས་ཅད་འཇོམས་པར་ནུས་པའི་
གཉེན་པོ་ཡིན་ཏེ། སྒྲུབ་བྱེད་རྣམ་དག་ལ་བརྟེན་ནས་གཉིས་སྣང་གི་ཞེན་པ་དང་འཛིན་
སྟངས་འགལ་བའི་ལོག་ཕྱོགས་ཡིན་པའི་ཕྱིར། དཔེར་ན་རྒྱུ་མཚན་མེད་བཞིན་དུ་སྒྲ་མི་
རྟག་པར་འཛིན་པའི་རྟོག་པ་དང་། བྱས་རྟགས་ལས་སྒྲ་མི་རྟག་པར་འཛིན་པའི་རྟོག་པ་
གཉིས་སྒྲ་མི་རྟག་པར་འཛིན་པའི་འཛིན་སྟངས་སུ་མཚུངས་ཀྱང་སྒྲ་རྟག་འཛིན་གྱི་སྒོ་
འདོགས་འཇོམས་པའི་ངེས་ཤེས་ཡིན་མིན་གྱི་ཁྱད་པར་ཆེན་པོ་ཡོད་པ་བཞིན་ནོ། །གཞན་
ཡང་ཆོས་ཐམས་ཅད་བདེན་མེད་དུ་འཛིན་པའི་ཡིད་དཔྱོད་ཆོས་ཅན། དབུ་མའི་ལྟ་བ་ཡིན་
པར་ཐལ། ཆོས་ཐམས་ཅད་བདེན་མེད་དུ་འཛིན་པའི་ལྟ་བ་ཡིན་པའི་ཕྱིར། རྟགས་ཁྱབ་
ཁྱོད་ཀྱིས་དོན་གྱིས་ཁས་བླངས་སོ། །གལ་ཏེ། དེ་གཉིས་ལ་དབུ་མའི་ལྟ་བ་ཡིན་མིན་གྱི་
ཁྱད་ཡོད་དེ། སྒྲུབ་བྱེད་རྣམ་དག་ལ་བརྟེན་མ་བརྟེན་གྱི་ཁྱད་ཡོད་པའི་ཕྱིར་སྙམ་ན། ཁོ་བོ་
ཅག་གི་དབུ་མའི་ལྟ་བ་དང༌། ཧཱ་ཤང་གི་ལྟ་བ་ལ་ཡང་ཁྱད་པར་སྨྲས་ཟིན་པ་དེ་དོན་ལ་
གནས་པ་མ་ཡིན་ནམ། ཡང་ཁྱེད་འདོད་པའི་ཆོས་ཐམས་ཅད་བདེན་མེད་དུ་ཞེན་པའི་དབུ་
མའི་ལྟ་བ་ཆོས་ཅན། ཁྱོད་ཀྱི་གཟུང་འཛིན་གཉིས་སྣང་གི་ཞེན་པ་གཅོད་མི་ནུས་པར་ཐལ།
ཁྱོད་དེ་དང་འཛིན་སྟངས་འགལ་བའི་ཤེས་པ་མ་ཡིན་པའི་ཕྱིར་ཏེ། ཁྱོད་རློམ་ཚོད་དང་སོང་
ཚོད་གཉིས་ཆར་དུ་གཟུང་འཛིན་གཉིས་སྣང་གི་ཞེན་པ་དང་བཅས་པའི་ཤེས་པ་ཡིན་པའི་
ཕྱིར། ཁོ་བོ་ཅག་ལ་ནི་གནོད་བྱེད་དེ་མི་འཇུག་སྟེ། གནས་ལུགས་མངོན་སུམ་དུ་མཐོང་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བའི་ཚེ་ནི་རློམ་སོང་གཉིས་ཆར་དུ་གཉིས་སྣང་གི་ཞེན་པ་མེད་ལ། དོན་སྤྱིའི་ཚུལ་གྱིས་
རྟོགས་པའི་ཚེ་ན་སོང་ཚོད་ལ་གཉིས་སྣང་གི་ཞེན་པར་སོང་ཡང་རློམ་ཚོད་ལ་གཉིས་སྣང་གི་
སྤྲོས་པའི་ཚོགས་ཐམས་ཅད་བཀག་ཟིན་པའི་ཕྱིར་རོ། །
གཉིས་པ་ལུང་གིས་དགག་པ་ལ་གསུམ། དཀོན་མཆོག་བརྩེགས་པའི་མདོ་ལ་ཧ་
ཅང་ཐལ་བ། ཏིང་ངེ་འཛིན་རྒྱལ་པོ་སོགས་ལ་ཧ་ཅང་ཐལ་བ། བསྟན་བཅོས་ཆེན་པོ་རྣམས་
ལ་ཧ་ཅང་ཐལ་བའོ། །དང་པོ་ནི། རིགས་པས་གནོད་པར་མ་ཟད་གཞན་ཡང་དཀོན་མཆོག་
བརྩེགས་པ་ལས། འོད་སྲུང་ཡོད་ཅེས་བྱ་བ་འདི་ཡང་མཐའ་གཅིག་གོ །མེད་ཅེས་བྱ་བ་
འདི་ཡང་མཐའ་གཅིག་གོ་ཞེས་སོགས་གསུངས་ནས། ཡོད་མེད་དུ་འཛིན་པ་གཉིས་པོ་
མཐའ་གཅིག་ཏུ་འཛིན་པ་རེ་རེར་བྱས་ནས། དེ་གཉིས་སྤངས་པའི་དབུས་ནི་དབུ་མ་སྟེ།
དབུ་མ་དེ་ཡང་བློས་བསྟན་དུ་མེད་ཅིང་སྒྲས་དངོས་སུ་བརྗོད་དུ་མེད་པ་དེ་ཡང་ཆོས་ཅན།
རྒྱ་ནག་གི་ལྟ་བ་ཉིད་དང་ཁྱད་མེད་དུ་ཧ་ཅང་ཐལ་བར་འགྱུར་བར་ཐལ། སྤྲོས་པའི་མཐའ་
ཐམས་ཅད་བཀག་པའི་ལྟ་བ་ཡིན་པའི་ཕྱིར་ཁྱབ་པ་དངོས་སོ། །གཉིས་པ་ནི། དཀོན་
བརྩེགས་དེ་བཞིན་དུ། ཏིང་འཛིན་རྒྱལ་པོ་ལས། ཡོད་མེད་གཙང་དང་མི་གཙང་སོགས་
མཐའ་གཉིས་ཡིན་པའི་ཕྱིར་ན། དེ་སྤངས་ནས་དབུས་ལའང་ཞེན་པས་མི་གནས་པར་
གསུངས་པ་དང༌། ཡུམ་ལས་གཟུགས་སྟོང་ཞེས་བྱ་བར་སྤྱོད་ན་མཚན་ལ་སྤྱོད་དོ། །
གཟུགས་མི་སྟོང་ཞེས་བྱ་བར་སྤྱོད་ན་མཚན་མ་ལ་སྤྱོད་དོ། །ཞེས་སྟོང་པ་དང་མི་སྟོང་པ་
སོགས་གཉིས་འཛིན་ལ་སྤྱོད་པ་ཐམས་ཅད་ནི་མཚན་མར་སྤྱོད་པ་གསུངས་པ་དང་། ཡང་
དག་སྤྱོར་བའི་རྒྱུད་ལས་ཀྱང་། སྟོང་པ་བསྒོམ་པར་མི་བྱ་སྟེ། །སྟོང་མིན་བསྒོམ་པར་མི་
བྱའོ། །སྟོང་པ་མི་སྤོང་རྣལ་འབྱོར་པས། །སྟོང་མིན་ཡོངས་སུ་མི་སྤང་ངོ༌། །སྟོང་དང་སྟོང་
མིན་གཟུང་བ་ལས། །རྟོག་པ་ཉུང་མིན་སྐྱེ་བར་འགྱུར། །ཞེས་སྟོང་པ་དང་སྟོང་མིན་སོགས་
སུ་ཞེན་ནས་སྒོམ་པ་ཐམས་ཅད། རྟོག་སྒོམ་སྐྱོན་ཅན་ཁོ་ནར་གསུངས་པ་དེ་ཡང་ཆོས་ཅན།
ས



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྒྱ་ནག་གི་ལྟ་བ་སྒོམ་པ་ཉིད་དང་ཁྱད་མེད་དུ་ཧ་ཅང་ཐལ་བར་འགྱུར་ཏེ། སྟོང་པ་དང་སྟོང་
མིན་གྱི་ཞེན་པ་གཉིས་ཆར་སྤངས་པའི་སྒོམ་པ་ཡིན་པའི་ཕྱིར་རོ། །ཁྱབ་པ་དངོས་སོ། །
གསུམ་པ་ལ་གཉིས། ཧ་ཅང་ཐལ་བའི་ལུང་འགལ་དངོས། དེ་ཡི་ཉེ་སྤོང་རྣམ་གཉིས་དགག་
པའོ། །དང་པོ་ནི། མགོན་པོ་བྱམས་པས་རྒྱུད་བླ་མར། གང་ཞིག་ཡོད་མིན་མེད་མིན་ཡོད་
མེད་ལས་གཞན་དུའང་། །བརྟག་པར་མི་ནུས། ཞེས་འགོག་བདེན་ཡོད་པ་དང་མེད་པ་དང་
གཉིས་ཀ་དང་། གཉིས་ཀ་མིན་པ་བཞིར་བརྟག་པར་མི་ནུས་པར་གསུངས་པ་དང་། དབུ་
མ་རྩ་བའི་བསྟན་བཅོས་ལས། སྟོང་ངོ་ཞེས་ཀྱང་མི་བརྗོད་དེ། །མི་སྟོང་ཞེས་ཀྱང་མི་བྱ་
ཞིང་། །གཉིས་དང་གཉིས་མིན་མི་བྱ་སྟེ། །ཞེས་གསུངས་པ་དང་། གཞན་ཡང་དེ་ཉིད་ལས།
བཅོམ་ལྡན་བཞུགས་དང་མྱང་འདས་ལ་མཐའ་བཞི་ཡི་སྤྲོས་པ་བཀག་པར་མཛད་པ་དང་།
རིགས་ལྡན་པདྨ་དཀར་པོ་ཡི་འགྲེལ་ཆེན་དྲི་མེད་འོད་དང་། འཕགས་པ་ལྷ་ཡིས་ཡེ་ཤེས་
སྙིང་པོ་ཀུན་ལས་བཏུས་ལས་འདི་སྐད་དུ། ཡོད་མིན་མེད་མིན་ཡོད་མེད་མིན། །གཉིས་
ཀའི་བདག་ཉིད་མིན་པའང་མིན། །མཐའ་བཞི་ལས་གྲོལ་དབུ་མ་པ། །མཁས་པ་རྣམས་ཀྱི་
དེ་ཁོ་ན། །ཞེས་གནས་ལུགས་ལ་དཔྱོད་པའི་ཚེ། གནས་ལུགས་དེ་ཉིད་ཡོད་མེད་སོགས་མུ་
བཞི་གང་དུ་ཡང་གཟུང་དུ་མི་རུང་བར་གསུངས་པ་ཡང་ཆོས་ཅན། རྒྱ་ནག་གི་ལྟ་བ་ཉིད་
དང་ཁྱད་མེད་དུ་ཧ་ཅང་ཐལ་བར་འགྱུར་ཏེ། ལྟ་བས་སྤྲོས་པ་གཅོད་པའི་ཚེ་སྤྲོས་པའི་
མཐའ་ཐམས་ཅད་བཀག་པའི་ལྟ་བ་ཡིན་པའི་ཕྱིར་ཁྱབ་པ་དངོས་སོ། །གཉིས་པ་ཉེས་སྤོང་
དགག་པ་ལ་གཉིས། བདེན་པ་གཉིས་ལ་སྦྱོར་ན་ཁས་བླངས་འགལ། བཞི་པོ་ཆོས་ཅན་
ཡིན་ན་གཞུང་དང་འགལ་བའོ། །དང་པོ་ནི། རི་བོ་དགེ་ལྡན་པའི་རྗེས་འབྲང་ཁ་ཅིག་ན་རེ།
ཡོད་མིན་མེད་མིན་སོགས་སུ་གསུངས་པའི་ལུང་གིས་ངེད་ཀྱི་ལྟ་བ་ལ་གནོད་པ་མེད་དེ། །
ལུང་དེའི་དོན་ནི། དོན་དམ་དུ་ཡོད་པ་ཡང་མིན། ཀུན་རྫོ་བ་ཏུ་མེད་པ་ཡང་མིན། དེ་གཉིས་
ཀ་ཡང་མིན་གཉིས་ཀ་མིན་པའང་མིན་པ་ལ་དགོངས་པའི་ཕྱིར་ཞེས་ཟེར། འོ་ན་སྣང་བའི་
88



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དངོས་པོ་ཀུན་ཆོས་ཅན། དོན་དམ་དུ་ཡོད་པ་དང་ཀུན་རྫོབ་ཏུ་མེད་པ་གཉིས་ཀ་ཡིན་པར་
ཐལ་བར་འགྱུར་ཏེ། དེ་གཉིས་ཀ་མིན་པ་མ་ཡིན་པའི་ཕྱིར། རྣམ་པ་གསུམ་ཆར་ཁས་
བླངས་དངོས་འགལ་གྱི་འཁོར་གསུམ་ཡིན་པ་དྲན་པར་གྱིས་ཤིག །གཉིས་པ་ནི་མཁས་
གྲུབ་རྗེའི་སྐལ་བཟང་མིག་འབྱེད་ཀྱི་རྗེས་འབྲང་ཁ་ཅིག་ན་རེ། ཡོད་མིན་མེད་མིན་གྱི་ལུང་
དོན། ཡོད་མེད་ལ་སོགས་པ་བཞི་བདེན་པར་མེད་པའི་དོན་ཡིན་ཏེ། ཆོས་ཅན་དེ་ལ། ཡོད་
པ་དང་མེད་པ་དང་གཉིས་ཀ་དང་གཉིས་མིན་གྱི་མུ་བཞི་ལས་མི་སྲིད་ཅིང་། མུ་དེ་བཞི་གང་
ལ་ཡང་བདེན་གྲུབ་ཀྱི་ཆ་མེད་ཅེས་པའི་དོན་ཡིན་པའི་ཕྱིར་ཞེས་ཟེར་རོ། །དེ་དགག་པ་ནི།
གནས་ལུགས་ལ་དཔྱད་པའི་ཚེ་ན་ཡོད་མེད་ལ་སོགས་པ་བཞི་པོ་ཆོས་ཅན་དུ་གཟུང་ནས།
དེ་བཞིའི་སྟེང་དུ་བདེན་པ་བཀག་པ་སྒྲུབ་ཆོས་སུ། འཕགས་པ་ཡབ་སྲས་རྗེས་འབྲང་དང་
བཅས་པའི་གཞུང་ལས་མ་གསུང་སྟེ། ཐམས་ཅད་བཅོམ་ལྡན་གཤེགས་བཞུགས་དང༌། །
གཉིས་མེད་ཡེ་ཤེས་ལ་སོགས་ལ། །ཡོད་མེད་ལ་སོགས་པའི་མུ་བཞི་པོ་བཀག་པར་གསུང་
པ་ཁོ་ན་ཡོད་པའི་ཕྱིར་རོ། །རྩ་ཤེ་ལས། རྟག་དང་མི་རྟག་ལ་སོགས་བཞི། །ཞི་བ་འདི་ལ་ག་
ལ་ཡོད། །མཐའ་དང་མཐའ་མེད་ལ་སོགས་བཞི། །ཞི་བ་འདི་ལ་ག་ལ་ཡོད། །གང་གིས་དེ་
བཞིན་གཤེགས་ཡོད་ཅེས། །འཛིན་པ་སྟུག་པོས་གཟུང་གྱུར་པ། །དེ་ནི་མྱ་ངན་འདས་པ་
ལ༑ ༑མེད་ཅེས་རྣམ་རྟོག་རྟོག་པར་བྱེད། །རང་བཞིན་གྱིས་ནི་སྟོང་དེ་ལ། །སངས་རྒྱས་མྱ་
ངན་འདས་ནས་ནི། །ཡོད་དོ་ཞེས་སམ་མེད་དོ་ཞེས། །བསམ་པ་འཐད་པ་ཉིད་མི་འགྱུར། །
ཞེས་གསུངས་པའི་ཕྱིར་རོ། །གཞན་ཡང་དེ་ཉིད་ལས། བཅོམ་ལྡན་མྱ་ངན་འདས་གྱུར་
ནས། །ཡོད་པར་མི་མངོན་དེ་བཞིན་དུ། །མེད་དོ་ཞེའམ་གཉིས་ཀ་དང་། །གཉིས་མིན་ཞེས་
ཀྱང་མི་མངོན་ནོ། །བཅོམ་ལྡན་བཞུགས་པར་གྱུར་ན་ཡང་། །ཡོད་པར་མི་མངོན་དེ་
བཞིན་དུ། །མེད་དོ་ཞེའམ་གཉིས་ཀ་དང་། །གཉིས་མིན་ཞེས་ཀྱང་མི་མངོན་ནོ། །ཞེས་
གསལ་བར་བཤད་པའི་ཕྱིར་རོ། །
30



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འདིར་དཔྱད་དོགས་པའི་དགོས་པ་ནི། མཁས་གྲུབ་དགེ་ལེགས་དཔལ་བའི་སྐལ་
བཟང་མིག་འབྱེད་ལས། འདི་འདྲ་བའི་འཁྲུལ་པ་རྣམས་ནི། ཡོད་ཅེས་བྱ་བ་རྟག་པར་ལྟ། །
ཞེས་བྱ་བ་ལ་སོགས་པའི་ལུང་དོན་མ་གོ་བའི་དབང་གིས་བྱུང་བ་ཡིན་པས་བཤད་པར་བྱ་སྟེ།
དེ་ཡང་ཡོད་པ་དང་ཡོད་པའི་མཐའ་དང་མེད་པ་དང་མེད་པའི་མཐའི་ཁྱད་པར་ཆེན་པོ་མ་
རིག་པར་ཡོད་པ་གང་ཡིན་ཡོད་པའི་མཐར་གཟུང་བས་རིང་དུ་འཁྱམས་པ་ཡིན་ནོ། །ཞེས་
སོགས་བཤད་ཅིང་། སྤྱིར་དབུ་མའི་སྐབས་འགའ་ཞིག་གི་གནད་སྙིང་པོར་དྲིལ་ན་ཡང་འདི་
ལྟར་མཐོང་སྟེ། རྟེན་འབྲེལ་གྱི་རྟགས་ལས་ཆོས་ཐམས་ཅད་བདེན་མེད་དུ་རྟོགས་ནས་ཆོས་
ཐམས་ཅད་བདེན་མེད་ཡིན་སྙམ་དུ་ཞེན་པའི་ངེས་ཤེས་འདི་ཆོས་ཅན། རྟག་པའི་མཐར་
འཛིན་དང་ཆད་པའི་མཐར་འཛིན་གཉིས་ཀྱི་ཟླས་ཕྱེ་བའི་རྟག་པའི་མཐར་འཛིན་ཡིན་པར་
ཐལ། ཡོད་པའི་མཐར་འཛིན་དང་མེད་པའི་མཐར་འཛིན་གཉིས་ཀྱི་ཟླས་ཕྱེ་བའི་ཡོད་པའི་
མཐར་འཛིན་ཡིན་པའི་ཕྱིར། རྟགས་ཁས་བླངས་ཏེ། ཁྱོད་ཀྱི་དབུ་མའི་ལྟ་བ་ལ་བདེན་པ་
ཡོད་མེད་ལ་སོགས་པའི་མུ་གང་དུ་ཡང་མི་འཛིན་པ་ཞིག་དགོས་པའི་ཕྱིར། རྩོད་གཞི་དེ་
ཆོས་ཅན། ཁྱོད་གང་དག་རང་བཞིན་གྱིས་ཡོད་པ། །དེ་ནི་མེད་ཉིད་མིན་པས་རྟག །ཞེས་
པའི་དངོས་བསྟན་གྱི་རྟག་ལྟ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཐམས་ཅད་བདེན་མེད་དུ་རྟོགས་པའི་གང་ཟག་གི་རྒྱུད་ཀྱི་ཤེས་པ་ཡིན་པའི་ཕྱིར། ཁྱབ་སྟེ།
རྟག་ཆད་ཀྱི་ལྟ་བ་གཉིས་པོ་གང་རུང་ཡིན་ན། བདེན་འཛིན་དང་བདེན་འཛིན་གྱི་རྩ་བ་ཅན་
གང་རུང་ཡིན་དགོས་ཀྱི། བདེན་མེད་རྟོགས་པའི་རྒྱུད་ལ། རྟག་ཆད་ཀྱི་ལྟ་བ་འབྱུང་བའི་གོ་
སྐབས་མེད་པའི་ཕྱིར། གལ་ཏེ་དེ་ཆད་པའི་མཐར་འཛིན་ཡིན་ན་ཡང་སྐྱོན་སྔ་མ་དེ་ཉིད་དུ་
འགྱུར་རོ། །གལ་ཏེ་ཆོས་ཐམས་ཅད་ལ་བདེན་འཛིན་གྱིས་སྒྲོ་འདོགས་ཆོད་པའི་གང་ཟག་
གི་རྒྱུད་ལ་རྟག་ཆད་ཀྱི་ལྟ་བ་གང་ཡང་མེད་དོ་སྙམ་ན། མཐའ་བཞིའི་དང་པོ་ཁེགས་ན་
མཐའ་ཕྱི་མ་གསུམ་ཡང་ཁེགས་པས་ཁྱབ་པར་ཐལ་བ་དང༌། བར་དུ་བདག་ཟློག་པའི་
90



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གནས་སྐབས་ཀྱི་ལྟ་བ་སྐྱེས་ན། ཐ་མར་ལྟ་བ་ཀུན་ཟློག་པའི་གནས་སྐབས་ཀྱི་ལྟ་བ་རྒྱུད་ལ་
སྐྱེས་པས་ཁྱབ་པར་འགྱུར་རོ་ཞེ་ན། འདི་ལ་མཁས་པ་ཤཱཀྱ་མཆོག་ལྡན་དང༌། སྒྲ་པ་ཤེར་
རིན་སོགས། རི་བོ་དགེ་ལྡན་པའི་ལྟ་བ་དེ་བར་དུ་བདག་ཟློག་གི་གནས་སྐབས་ཀྱི་ལྟ་བ་
ཙམ་ཡིན་ཀྱང་། ཐ་མར་ལྟ་བ་ཀུན་ཟློག་གི་གནས་སྐབས་ཀྱི་ལྟ་བ་མིན་ཞེས་པ་ལྟ་བུ་ཞིག་
བཞེད་པར་སྣང་ཡང་། དབུ་མའི་ལྟ་བའི་རིམ་པ་གཉིས་བཤད་པ་ལྟ་བུ་དེ་དང་མཐུན་པའི་
ལེགས་བཤད་ཆེན་པོ་ཡིན་མོད། འོ་ན་བར་དུ་བདག་ཟློག་གི་གནས་སྐབས་ཀྱི་ལྟ་བ་དེ།
དབུ་མའི་ལྟ་བ་ཡིན་ནམ་དངོས་སྨྲ་བའི་ལྟ་བ་གང་ཡིན་ཞེས་དཔྱད་ན་དཀའ་བའི་གནས་སུ་
འགྱུར་ཏེ། མཐའ་བཞིའི་སྤྲོས་པ་མ་ཁེགས་པས་དབུ་མའི་ལྟ་བ་མ་ཡིན། དངོས་འཛིན་གྱི་
སྒྲོ་འདོགས་ཆོད་པས་དངོས་སྨྲ་བའི་ལྟ་བ་ཡང་མ་ཡིན་པའི་ཕྱིར་རོ། ཁོ་བོ་ནི་འདི་ལྟར་
སེམས་ཏེ། དབུ་མའི་ལྟ་བ་འདི་ལ་ཞིབ་ཏུ་བརྟགས་ན། ཐར་པ་ཙམ་གྱི་རྒྱུར་གྱུར་པའི་དབུ་
མའི་ལྟ་བ་དང་། ཐམས་ཅད་མཁྱེན་པ་ཐོབ་བྱེད་ཀྱི་དབུ་མའི་ལྟ་བ་གཉིས་ཡོད་པར་མཐོང་སྟེ།
བར་དུ་བདག་ནི་ཟློག་པ་དང་། །ཞེས་དང༌། སྟོང་ཉིད་བག་ཆགས་གོམས་པ་ཡིས། །ཞེས་
དང་། རིགས་པ་གང་གིས་ཡོད་ཉིད་ཀྱང་། །ཟློག་པར་འགྱུར་བ་མཉན་པར་གྱིས། །ཞེས་
སོགས་ཀྱི་སྐབས་ཀྱི་ལྟ་བ་ནི། དངོས་སྨྲ་བ་ལས་འདས་པའི་དབུ་མའི་ལྟ་བ་ཡིན་ཞིང་།
ཐེག་པ་གསུམ་གྱི་བྱང་ཆུབ་ཐོབ་པ་ལ་ལྟ་བ་འདི་མེད་མི་རུང་ཁོ་ན་ཡིན་ལ། ཐ་མར་ལྟ་བ་
ཀུན་ཟློག་པ། །ཞེས་དང་། ཅི་ཡང་མེད་ཅེས་གོམས་པ་ལས། །ཞེས་དང་། བདག་མེད་
འགའ་མེད་ཅེས་ཀྱང་བསྟན། །ཞེས་པའི་སྐབས་ཀྱི་ལྟ་བ་ནི། མཐའ་བཞིའི་སྤྲོས་བྲལ་གྱི་
དབུ་མའི་ལྟ་བ་ཡིན་ཞིང་། ཐེག་པ་འོག་མའི་བྱང་ཆུབ་ཐོབ་པ་ལ་ལྟ་བ་འདི་མི་དགོས་མོད།
ཐེག་ཆེན་གྱི་བྱང་ཆུབ་ཐོབ་པ་ལ་ལྟ་བ་འདི་མེད་དུ་མི་རུང་བ་ཡིན་ནོ། ། །
འོ་ན་ལྟ་བ་འདི་གཉིས་ཀྱི་ཁྱད་པར་ནི་གང་། འདི་ལ་ཤེས་བྱེད་ཀྱི་ལུང་རིགས་ཇི་
ལྟར་ཡོད་སྙམ་ན། བཤད་པར་བྱ་སྟེ། ཆོས་ཐམས་ཅད་བདེན་མེད་དུ་རྟོགས་ནས་རྟག་ཆད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཀྱི་མཐའ་གཉིས་དང་བྲལ་ཙམ་གྱི་ལྟ་བ་འདི་ནི། ཐེག་པ་གསུམ་ཐུན་མོང་བའི་དབུ་མ་པའི་
ལྟ་བ་སྟེ། ཆོས་ཐམས་ཅད་བདེན་མེད་དུ་ལྟ་བ་འདི་རྒྱུད་ལ་མ་སྐྱེས་ན། ཉོན་མོངས་པའི་
འཆིང་བ་ལས་གྲོལ་བར་མི་ནུས་ཏེ། རིགས་པ་དྲུག་ཅུ་པ་ལས། དངོས་པོར་ཁས་ལེན་ཡོད་
ན་ནི། །འདོད་ཆགས་ཞེ་སྡང་འབྱུང་བ་ཡི། །ལྟ་བ་མི་ཟད་མ་རུངས་འབྱུང་། །དེ་ལས་བྱུང་
བའི་རྩོད་པར་འགྱུར། །ཞེས་དང་། རིན་ཆེན་འཕྲེང་བ་ལས། ཇི་སྲིད་ཕུང་པོར་འཛིན་
ཡོད་པ། །དེ་སྲིད་དེ་ལ་ངར་འཛིན་ཡོད། །ཅེས་སོགས་དང་། རྩ་ཤེ་ལས། གང་དག་རང་
བཞིན་གྱིས་ཡོད་པ། །དེ་ནི་མེད་ཉིད་མིན་པས་རྟག །སྔོན་བྱུང་ད་ལྟར་མེད་ཅེས་པ། །དེ་ནི་
ཆད་པར་ཐལ་བར་འགྱུར། །ཞེས་སོགས་ཀྱི་གནད་བསྡུས་ན། དངོས་པོ་བདེན་འཛིན་དེ། །
རྟག་ཆད་ཀྱི་ལྟ་བའི་རྩ་བ་དང་། ལྟ་བ་དེ་ལས་ཆགས་སོགས་ཉོན་མོངས་འབྱུང་ཞིང་།
དངོས་པོ་བདེན་མེད་དུ་རྟོགས་ན། རྟག་ཆད་ཀྱི་ལྟ་བ་ལས་གྲོལ་བས་ཆགས་སོགས་ཉོན་
མོངས་སྤོང་ནུས་ཤིང་། དེ་མ་རྟོགས་ན་དེ་སྤོང་མི་ནུས་པར་གསལ་བར་བསྟན་ཅིང་། ཆོས་
ཐམས་ཅད་བདེན་མེད་དུ་རྟོགས་པའི་སྟེང་དུ་གཉིས་སྣང་གི་སྤྲོས་པ་ཐམས་ཅད་ལས་གྲོལ་
བའི་ལྟ་བ་འདི་ནི། ཐེག་ཆེན་ཐུན་མོང་པའི་དབུ་མའི་ལྟ་བ་སྟེ། ཐ་མར་ལྟ་བ་ཀུན་ཟློག་པའི་
སྐབས་ཀྱི་གཞུང་། ཡོད་མིན་མེད་མིན་ཡོད་མེད་མིན། །ཞེས་སོགས་ཀྱི་གནད་བསྡུས་ན་མུ་
བཞི་པོ་གང་རུང་དུ་འཛིན་པའི་གཉིས་སྣང་གི་མཚན་མ་ཅུང་ཟད་གཅིག་བྱུང་ན་ཡང་ཐེག་
ཆེན་བྱང་ཆུབ་ཐོབ་མི་ནུས་པར་བཤད་པའི་ཕྱིར་རོ། །དེས་ལྟ་བ་འདི་གཉིས་ཀྱི་ཁྱད་པར་ནི།
མཐར་འཛིན་གྱི་སྤྲོས་པ་མེད་ཙམ་དུ་མཚུངས་ཀྱང་། གཉིས་སྣང་ངམ་མཚན་མའི་སྤྲོས་པ་
ཅུང་ཟད་ཡོད་མེད་ཀྱི་སྒོ་ནས་ཕྱེ་ལ། གནད་དེས་ན། མཐའ་བཞི་ལས་ནི་རྣམ་གྲོལ་བ། །
ཞེས་པའི་མཐའ་ཕྱི་མ་གཉིས་ནི། གཉིས་སྣང་གི་མཚན་མ་ལ་མཐར་འཛིན་གྱི་མིང་
བཏགས་པ་ཡིན་གྱི་མཐར་འཛིན་མཚན་ཉིད་པ་མ་ཡིན་ཏེ། རྟག་ཆད་ཀྱི་ལྟ་བ་གང་ཡང་མ་
ཡིན་པའི་ཕྱིར་རོ་ཞེས་ཁོ་བོ་སྨྲ་བའི་ཕྱིར་རོ། །དེས་ན་རི་བོ་དགེ་ལྡན་པའི་ལྟ་བ་དེ་ཡང་ལྟ་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
བའི་རིམ་པ་གཉིས་བཤད་པའི་སྔ་མའི་ཁོངས་སུ་གཏོགས་པའི་ལྟ་བ་མཚན་ཉིད་པ་ཡིན་ལ།
ཕྱི་མའི་ཁོངས་སུ་གཏོགས་པའི་མཐར་ཐུག་ལྟ་བ་དེ་ནི་མ་ཡིན་ནོ་ཞེས་ཁོང་དུ་ཆུད་པར་
བྱའོ། །དབུ་མའི་ལྟ་བ་ལ་རིམ་པ་གཉིས་སུ་ཕྱེ་བ་ནི། ཐ་སྙད་སྔོན་ཆད་མ་གྲགས་པས་ཐོས་
ཆུང་གི་བློ་ཡུལ་དུ་མི་ཤོང་ཡང་། དོན་དབུ་མའི་གཞུང་ལུགས་ན་གསལ་བར་བཞུགས་པས།
འདི་ལས་གཞན་དུ་སྨྲ་བ་པོ་མེད་དོ་སྙམ་དུ་ཁོ་བོས་སེམས་སོ། །དེ་ཡང་ལྟ་བའི་རིམ་པ་
གཉིས་པ་དེ་ལས། སྔ་མ་ཁོ་ན་མཆོག་ཏུ་གཟུང་བའི་མཁས་རློམ་དག་གིས་ནི། ཐ་མར་ལྟ་
བ་ཀུན་ཟློག་པའི་ལུང་རིགས་ཀྱི་གནད་རྒྱང་རིང་དུ་དོར་བར་སྣང་ཞིང་། རིམ་པ་སྔ་མ་དེ་
དབུ་མའི་ལྟ་བ་མིན་པར་བཞེད་པ་དག་གིས་ནི། ལྟ་བ་སྔ་མ་དེ་རྟག་ཆད་ཀྱི་མཐའ་ལས་
གྲོལ་ཚུལ་གྱི་གནད་ལ་ཐུགས་གཞིབ་ཅུང་ཟད་མ་ཆུད་པར་སྣང་ངོ་། །
གཉིས་པ་བདེན་པ་བཀག་ཙམ་མཐར་ཐུག་ཡིན་པ་དགག་པ་ནི། རྟེན་འབྲེལ་ལ་
སོགས་པའི་རྟགས་ལས་ཆོས་ཐམས་ཅད་བདེན་པར་གྲུབ་པ་བཀག་པའི་མེད་དགག་ཆོས་
ཅན། ཁྱོད་ལ་མཐར་ཐུག་དབུ་མའི་ལྟ་བར་ཞེན་པ་ནི། མཁས་པའི་རྣམ་འགྱུར་མ་ཡིན་ཏེ།
ཁྱོད་ལ་དེར་ཞེན་པ་ལ་ཐ་མར་ལྟ་བ་ཀུན་ཟློག་པའི་གནས་སྐབས་ཀྱི་སྔར་བཤད་པའི་ཡིད་
ཆེས་ཀྱི་ལུང་གིས་གནོད་པའི་ཕྱིར་དང་། རྒྱུད་ལས། མིང་སོགས་བྲལ་བའི་ཆོས་རྣམས་ལ། །
དེར་རྟོག་པ་དེ་བཅུ་གཅིག་པ། །ཞེས་རྩ་བའི་ལྟུང་བར་གསུངས་པའི་ཡང་ཕྱིར་རོ། །དེས་ན་
འཕགས་པ་ལྷས། བསོད་ནམས་མིན་པ་དང་པོར་ཟློག །བར་དུ་བདག་ནི་ཟློག་པ་དང་། །
ཐ་མར་ལྟ་བ་ཀུན་ཟློག་པ། །གང་གིས་ཤེས་དེ་མཁས་པ་ཡིན། །ཞེས་རིམ་པ་གསུམ་བཤད་
པའི་རིམ་པ་དང་པོའི་ཚེ་དབུ་མའི་ལྟ་བ་བསྟན་པ་མེད་དེ། དབུ་མའི་ལྟ་བའི་སྣོད་དུ་མ་གྱུར་
པའི་ཕྱིར་རོ། །གཉིས་པའི་ཚེ་ཐེག་ཆེན་དང་ཐུན་མོང་བའི་དབུ་མའི་ལྟ་བ་ཞིག་བསྟན་ཏེ།
སྲིད་པའི་རྩ་བར་གྱུར་པའི་ཕུང་པོ་བདེན་འཛིན་འཇོམས་པའི་ཕྱིར་ཆོས་ཐམས་ཅད་བདེན་
མེད་དུ་བསྟན་པའི་ཕྱིར་རོ། །འདི་ཉིད་དབུ་མའི་ལྟ་བ་ཡིན་ཏེ། རྟག་ཆད་ཀྱི་མཐའ་གཉིས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང་བྲལ་བའི་ལྟ་བ་ཡིན་པས། སྙིང་རྗེའི་སེམས་དང་གཉིས་སུ་མེད་བློ་དང་། །ཞེས་པའི་
སྐབས་ཀྱི་གཉིས་མེད་ཀྱི་བློ་ཡིན་པའི་ཕྱིར་དང་། རིགས་པ་དྲུག་ཅུ་པ་ལས། གང་དག་གི་
བློ་ཡོད་མེད་ལས། །རྣམ་པར་འདས་ཤིང་མི་གནས་པ། །དེ་དག་གིས་ནི་རྐྱེན་གྱི་དོན། །
ཟབ་མོ་དམིགས་མེད་རྣམ་པར་རྟོགས། །ཞེས་པས་བསྟན་པའི་ཡོད་མེད་ཀྱི་མཐའ་གཉིས་
ལས་འདས་པའི་དམིགས་མེད་ཀྱི་ལྟ་བ་དེ་ཡང་ཡིན་པའི་ཕྱིར་རོ། །འདི་ཉིད་ཐེག་ཆེན་ཐུན་
མོང་མ་ཡིན་པའི་དབུ་མའི་ལྟ་བ་མཐར་ཐུག་པ་ནི་མ་ཡིན་ཏེ། མུ་བཞིའི་འཛིན་པ་ལས་གྲོལ་
བའི་ལྟ་བ་མ་ཡིན་པའི་ཕྱིར་རོ། །འདི་ཉིད་ཐེག་པ་ཐུན་མོང་བའི་ལྟ་བ་ཡིན་པའི་གནད་
ཀྱིས། ཉན་རང་དགྲ་བཅོམ་དང་། བྱང་སེམས་ས་དྲུག་པ་མན་ཆད་ལྟ་བ་ལ་ཁྱད་པར་ཆེར་
མེད་པའི་ཕྱིར་ན། དེ་མན་ཆད་དུ་དེ་དག་བློའི་སྟོབས་ཀྱིས་ཟིལ་གྱིས་གནོན་མི་ནུས་པར་
བཤད་པའི་གནད་དམ་པ་དེ་ཉིད་ཡིན་པའི་ཕྱིར་རོ། །རིམ་པ་གསུམ་པའི་ཚེ་མུ་བཞི་གང་
རུང་གི་འཛིན་པ་མཐའ་དག་ལས་གྲོལ་བའི་མཐར་ཐུག་གི་དབུ་མའི་ལྟ་བ་བསྟན་པ་ཡིན་ལ།
ལྟ་བ་འདི་ས་བདུན་པ་ནས་མངོན་དུ་གྱུར་པའི་གནད་ཀྱིས། ས་བདུན་པ་ནས་ཉན་རང་བློ་
སྟོབས་ཀྱིས་ཟིལ་གྱིས་གནོན་ནུས་པར་བཤད་པའི་ལེགས་བཤད་ཀྱི་སྙིང་པོ་ཁོ་བོས་
རྟོགས་པ་འདི་ཤེས་ལྡན་དག་དགའ་སྟོན་མཛོད་ཅིག །
གསུམ་པ་ཐེག་གསུམ་ལྟ་བ་ཁྱད་པར་མེད་པ་དགག་པ་ནི། ཁྱེད་ཐེག་པ་གསུམ་གྱི་
འཕགས་པ་ལ་ལྟ་བ་ཁྱད་པར་གཏན་ནས་མེད་པར་འདོད་ན། དེ་ཉིད་བྱམས་པའི་ལུང་དང་
འགལ་ཏེ། མི་ཕམ་མགོན་པོས་ཐེག་པ་གསུམ་ལ་བདག་མེད་རྟོགས་པའི་ལྟ་བ་རིམ་པ་
གསུམ་དང་། ཐེག་ཆེན་སྦྱོར་མཐོང་སྒོམ་པ་དམན་པའི་སྦྱོར་མཐོང་སྒོམ་གསུམ་ལས་ལྟ་
བས་ཁྱད་པར་འཕགས་ཚུལ་མངོན་རྟོགས་རྒྱན་ལས་གསུངས་པ་དང་འགལ་བ་གང་ཞིག །
མངོན་རྟོགས་རྒྱན་ཐལ་འགྱུར་བའི་གཞུང་དུ་ཁས་བླངས་ནས། རྒྱན་དང་ཀླུ་སྒྲུབ་ཀྱི་རིགས་
ཚོགས་དགོངས་པ་གཅིག་པར་ཁྱེད་ཀྱིས་སྨྲས་པའི་ཕྱིར་རོ། །རྒྱན་ལས་ཇི་ལྟར་གསུངས་ན།
9+



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
སྐབས་གཉིས་པར་ཉན་ཐོས་ཀྱི་གང་ཟག་གིས་བདག་མེད་ཀྱི་ལྟ་བ་ཙམ་རྟོགས་ཤིང་། རང་
རྒྱལ་གྱིས་དེའི་སྟེང་དུ་གཟུང་བ་ཆོས་ཀྱི་བདག་མེད་ཀྱི་ལྟ་བ་རྟོགས་པ་དང་། ཐེག་ཆེན་པས་
དེའི་སྟེང་དུ་འཛིན་པ་ཆོས་ཀྱི་བདག་མེད་ཀྱི་ལྟ་བ་ཡང་རྟོགས་པར་བཤད་པའི་ཕྱིར་དང་།
སྐབས་དང་པོར། དམིགས་པ་དང་ནི་རྣམ་པ་དང་། །ཞེས་སོགས་ཀྱིས་ཐེག་ཆེན་གྱི་སྦྱོར་
ལམ་དེ། མི་རྟག་ལ་སོགས་བཅུ་དྲུག་ལ་མངོན་ཞེན་བཀག་པའི་སྒོ་ནས་ཐེག་དམན་སྦྱོར་
ལམ་ལས་ཁྱད་པར་འཕགས་པར་བསྟན། འགོག་པ་མེད་པའི་རང་བཞིན་ལ། །མཐོང་ཞེས་
བྱ་བའི་ལམ་གྱིས་ནི། །ཞེས་སོགས་ཀྱིས། ཐེག་ཆེན་མཐོང་ལམ་གྱི་བསལ་གཞག་དང་
བྲལ་བའི་ཆོས་ཉིད་མངོན་སུམ་དུ་རྟོགས་པའི་སྒོ་ནས་ཐེག་དམན་མཐོང་ལམ་ལས་ཁྱད་
པར་འཕགས་པར་བསྟན། སྒོམ་པའི་ལམ་ནི་ཟབ་པ་སྟེ། །ཞེས་སོགས་ཀྱིས། ཐེག་ཆེན་
སྒོམ་ལམ་དེས་སྒྲོ་སྐུར་དང་བྲལ་བའི་སྟོང་ཉིད་མངོན་སུམ་དུ་རྟོགས་པའི་སྒོ་ནས་ཐེག་
དམན་སྒོམ་ལམ་ལས་ཁྱད་པར་འཕགས་པར་བསྟན་པའི་ཕྱིར་རོ། །
འདི་ལ་རི་བོ་དགེ་ལྡན་པས། རྒྱན་ལས་ཉན་རང་ལ་ཆོས་ཀྱི་བདག་མེད་མ་རྟོགས་
པར་བཤད་པ་ནི། ཕྲ་བའི་ཆོས་ཀྱི་བདག་མེད་སྟོན་པའི་སྣོད་དུ་མ་གྱུར་པའི་གདུལ་བྱའི་
དབང་དུ་བྱས་པའི་དྲང་དོན་ལྟ་བུ་ཡིན་གྱི། དོན་ལ་རྒྱན་གྱི་དགོངས་པ། ཉན་རང་ལ་ཆོས་
ཀྱི་བདག་མེད་རྟོགས་སོ་ཞེས་རྒྱ་ཆེར་གྲགས་པ་ནི་ཤིང་རྟའི་སྲོལ་ཆེན་པོ་གཉིས་དགོངས་པ་
སོ་སོར་འབྱེད་མ་ཤེས་པའི་རྣམ་འགྱུར་ཡིན་ཏེ། འཕགས་པའི་གང་ཟག་ཐམས་ཅད་ཀྱིས།
ཆོས་ཀྱི་བདག་མེད་དང་། རྟེན་འབྲེལ་གྱི་གནད་དང་། རྟེན་འབྲེལ་གྱི་ཆོས་ཉིད་དང་། བདེ་
གཤེགས་སྙིང་པོ་དང་། དེ་བཞིན་གཤེགས་པའི་རང་བཞིན་དང་། ཆོས་ཐམས་ཅད་བདེན་
མེད་ཡིན་པ་སོགས་མངོན་སུམ་དུ་རྟོགས་པ་ལ་ཁྱད་པར་མེད་པ་ཀླུ་སྒྲུབ་ཡབ་སྲས་ཀྱི་ཤིང་
རྟའི་སྲོལ་ལས་བྱུང་བ་དང༌། ཐེག་ཆེན་འཕགས་པ་དང་ཐེག་དམན་འཕགས་པ་ལ་དེ་དག་
མངོན་སུམ་དུ་རྟོགས་མ་རྟོགས་སོ་སོར་ཕྱེ་བ་ནི་ཐོགས་མེད་སྐུ་མཆེད་ཀྱི་ཤིང་རྟའི་སྲོལ་
95



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལས་བྱུང་བ་ནི། རྣམ་དཔྱོད་ཀྱི་མིག་སྐྱོན་མེད་ཀྱིས་ལྟ་དུས་གསལ་བར་མཐོང་བའི་ཕྱིར་རོ། །
གཞན་ཡང་ཁྱེད་ཐེག་པ་གསུམ་ལ་ལྟ་བ་ཁྱད་མེད་དུ་འདོད་པ་དེ། ཀླུ་སྒྲུབ་རྗེས་འབྲང་དང་
བཅས་པའི་ལུང་དང་ཡང་འགལ་ཏེ། ཀླུ་སྒྲུབ་ཞབས་ཀྱིས། མཚན་མ་མེད་པ་མ་རྟོགས་
པར། ཁྱོད་ཀྱིས་ཐར་པ་མེད་པར་གསུངས། །ཞེས་སོགས་ལས། ཐེག་གསུམ་ལ་མཚན་
མེད་ནི་ཚང་བར་རྟོགས་པ་དང་མ་རྟོགས་པའི་ཁྱད་པར་གསུངས་ཞིང་དཔལ་ལྡན་ཟླ་བས་
ཀྱང་། འཇུག་པ་རང་འགྲེལ་ལས་འཁོར་གསུམ་མ་དམིགས་པའི་ཤེས་རབ་དང༌། བསམ་
གྱིས་མི་ཁྱབ་པའི་ཆོས་ཉིད་རྟོགས་མ་རྟོགས་སོགས་ལྟ་བའི་ཁྱད་པར་གསུངས་པ་དང་
འགལ་བའི་ཕྱིར་རོ། །ལུང་གི་གནོད་པར་མ་ཟད་ཐེག་གསུམ་ལྟ་བ་ཁྱད་པར་མེད་པ་ལ་
རིགས་པས་ཀྱང་གནོད་པ་སྟེ། ཐེག་པ་དམན་པའི་མཐོང་ལམ་ཉིད་ནས་ཆོས་ཅན། བདེ་
གཤེགས་སྙིང་པོ་མངོན་སུམ་དུ་མཐོང་བར་འགྱུར་བར་ཐལ། ཆོས་དབྱིངས་མངོན་སུམ་དུ་
མཐོང་བའི་ཕྱིར། རྟགས་དངོས་སོ། །འདོད་ན་ཐེག་ཆེན་འཕགས་པ་ཆོས་ཅན། ཁྱོད་ལས་
ཉོན་ལས་བྱུང་བའི་སྐྱེ་རྒ་ན་འཆི་སོགས་ལས་འདས་པར་འགྱུར་ཞིང་སྟེ་འགྱུར་བར་ཐལ།
ཁྱེད་བདེ་གཤེགས་སྙིང་པོ་མངོན་སུམ་དུ་མཐོང་བའི་གང་ཟག་ཡིན་པའི་ཕྱིར། ཁྱབ་པ་ཚད་
མས་གྲུབ། རྟགས་དངོས་སོ། །གཞན་ཡང་ཉན་རང་འཕགས་པ་ཆོས་ཅན། ཁྱོད་ཀྱིས་བདེ་
གཤེགས་སྙིང་པོ་མངོན་སུམ་དུ་མི་མཐོང་བར་ཐལ། ཁྱོད་ཀྱིས་དེ་མངོན་སུམ་དུ་མཐོང་ན།
ཁྱོད་བདེ་གཤེགས་སྙིང་པོ་མངོན་སུམ་དུ་ལྟ་བ་ལ་མིག་དང་མིག་ལྡན་པའི་གང་ཟག་ཏུ།
བཀའ་ཐ་མའི་མདོ་འགའ་ཞིག་དང་། དེའི་དགོངས་འགྲེལ་རྒྱུད་བླ་དང་། དེའི་འགྲེལ་པ་
ཐོགས་མེད་ཞབས་ཀྱི་འགྲེལ་ཆེན་དུ་གསུངས་པ་དང་འགལ་བའི་ཕྱིར། ཁྱབ་སྟེ། ལུང་དེ་
དག་ཀླུ་སྒྲུབ་ཀྱི་དགོངས་པ་དང་བསྲེས་ནས་ཁྱོད་ཀྱིས་ཚད་མར་ཁས་བླངས་པའི་ཕྱིར་རོ། །
དེ་ཡང་དེ་དག་ལས་ཇི་ལྟར་གསུངས་ན། མདོ་ལས། བཅོམ་ལྡན་འདས་དེ་བཞིན་གཤེགས་
པའི་སྙིང་པོ་འདི་ནི་འཇིགས་ཚོགས་ལ་ལྟ་བར་ལྟུང་བ་རྣམས་དང་། ཕྱིན་ཅི་ལོག་ལ་མངོན་
Nཔར་
96



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
པར་དགའ་བ་རྣམས་དང་། སྟོང་པ་ཉིད་ལ་སེམས་རྣམ་པར་གཡེང་བ་རྣམས་ཀྱི་སྤྱོད་ཡུལ་
མ་ལགས་སོ་ཞེས་དང་། རྒྱུད་བླ་ལས། ཉི་མའི་དཀྱིལ་འཁོར་འོད་འབར་བ། །མིག་མེད་
པས་ནི་མཐོང་བ་མེད། །ཅེས་དང༌། ཐོགས་མེད་འགྲེལ་ཆེན་ལས། མདོར་བསྡུས་ན་གང་
ཟག་བཞི་པོ་འདི་ནི་དེ་བཞིན་གཤེགས་པའི་སྙིང་པོ་མཐོང་བ་ལ་མིག་དང་མི་ལྡན་པར་རྣམ་
པར་བཞག་སྟེ། བཞི་གང་ཞེ་ན། སོ་སོ་སྐྱེ་བོ་དང་། ཉན་ཐོས་དང་། རང་སངས་རྒྱས་དང་།
ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སྟེ། ཞེས་ལམ་མ་ཞུགས་པའི་སོ་སྐྱེ་
དང༌། ཉན་རང་དང་ཐེག་ཆེན་སོ་སྐྱེ་སྟེ་གང་ཟག་དེ་བཞི་སྙིང་པོ་མངོན་སུམ་དུ་མཐོང་བའི་
མིག་ལྡན་མིན་པར་མངོན་སུམ་དུ་གསལ་བར་བཤད་པས་སོ། །
གཞན་ཡང་ཐོགས་མེད་འགྲེལ་ཆེན་ལས། འདོད་ཆེན་པ་དང་མུ་སྟེགས་དང་ཉན་
ཐོས་དང་རང་སངས་རྒྱས་ཏེ་དེ་དག་ལ་ཡང་དེ་བཞིན་གཤེགས་པའི་ཁམས་མི་རྟོགས་པ་
དང་མངོན་སུམ་དུ་བྱེད་པར་མི་འགྱུར་བའི་སྒྲིབ་པ་འདི་བཞི་ཡང་དག་པར་གནས་སོ། །
ཞེས་པས་དེ་བཞིན་གཤེགས་པའི་སྙིང་པོ་མངོན་སུམ་དུ་མ་མཐོང་བར་བཤད་པ་ལ་བསྙོན་
དུ་མེད་མོད། འདི་ལ་སྐལ་བཟང་མིག་འབྱེད་ལས། འགྲེལ་ཆེན་གྱི་ལུགས་སྔ་མ་དེའི་དོན།
གང་ཟག་གི་བདག་མེད་ཕྲ་བ་མ་རྟོགས་པའི་ཉན་རང་དང་། ཆོས་ཀྱི་བདག་མེད་ཕྲ་བ་མ་
རྟོགས་པའི་བྱང་སེམས་ཀྱིས་དེ་མ་རྟོགས་པའི་དོན་ཡིན་ནོ་ཞེས་ཁྱོགས་བཤད་མཛད་པ་ནི།
གཞུང་དེའི་དོན་མ་ཡིན་ཏེ། དེ་ལྟར་ན་ཆོས་ཀྱི་སྐུ་ལ་ཕྱིན་ཅི་ལོག །རྣམ་པ་བཞི་ལས་ཟློག་
པ་ཡི། །གཉེན་པོས་རབ་ཏུ་ཕྱེ་བ་ཉིད། །ཅེས་པའི་སྐབས་ཀྱི་རྟག་སོགས་ཕྱིན་ཅི་ལོག་
བཞིའི་གཉེན་པོ། མི་རྟག་སོགས་ཕྱིན་ཅི་མ་ལོག་པ་བཞི་སྒོམ་པའི་ཉན་རང་དེ་ཡང་། གང་
ཟག་གི་བདག་མེད་ཕྲ་བ་མ་རྟོགས་པའི་ཉན་རང་སོ་སྐྱེ་ཁོ་ན་ལ་བྱེད་དགོས་ལ། དེ་ལྟར་ན་
སོ་སོ་སྐྱེ་བོ་ཕྱིན་ཅི་ལོག །བདེན་པ་མཐོང་བ་བཟློག་པ་སྟེ། །ཞེས་པའི་སྐབས་ཀྱི་བདེན་པ་
མཐོང་བའི་ཉན་རང་དེ་ཡང་ཉན་རང་སོ་སྐྱེ་ཁོ་ན་ལ་བྱེད་དགོས་པར་ཐལ་བའི་སྐྱོན་ཡོད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
པའི་ཕྱིར་རོ། །ལུང་ཕྱི་མའི་དོན། འདོད་ཆེན་པ་སོགས་བཞིས་དྲི་མ་མེད་པའི་ཁམས་མངོན་
སུམ་དུ་མ་རྟོགས་པ་ལ་ཀྱོག་བཤད་མཛད་པའང་ལུང་དོན་མ་ཡིན་ཏེ། དེ་ལྟར་ན་འཕགས་
པ་རྣམས་ཀྱིས་དྲི་མེད་ཀྱི་ཁམས་མངོན་སུམ་དུ་མཐོང་བར་ཐལ་བའི་སྐྱོན་ཡོད་པའི་ཕྱིར་རོ། །
དེས་ན་བྱམས་པ་རྗེས་འབྲང་དང་བཅས་པའི་སྐབས་སུ། ཉན་རང་གིས་ཆོས་ཀྱི་བདག་
མེད་དང༌། བདེ་གཤེགས་སྙིང་པོ་སོགས་མངོན་སུམ་དུ་མཐོང་བར་འདོད་པ་ནི། སྲོལ་དེ་
ཉིད་ཀྱི་གནད་ལ་ཟབ་མོའི་བློ་གྲོས་མེད་པའི་བབ་ཅོལ་དུ་ཤེས་པར་མཛོད་ཅིག །ཀླུ་སྒྲུབ་
རྗེས་འབྲང་ཟླ་གྲགས་སོགས་ཀྱི་ལུགས་ལ། ཀུན་མཁྱེན་དེ་ཉིད་ཀྱི་གསུང་གི་ཆ་ཤས་
འགའ་ཞིག་ལས། ཉན་རང་ལ་ཆོས་ཀྱི་བདག་མེད་རྟོགས་པ་ཡོད་ཀྱང་། བདེ་གཤེགས་
སྙིང་པོ་སོགས་མངོན་སུམ་དུ་མཐོང་བ་མེད་ཅིང་། ཐེག་པ་གསུམ་ལ་ལྟ་བའི་ཁྱད་པར་རིམ་
བཞིན་ཕྱེ་བ་ནི་གནས་སྐབས་ཀྱི་དགོངས་པ་ཡིན་གྱི། མཐར་ཐུག་ཐེག་པ་གསུམ་ཆར་གྱི་
འཕགས་པས། བདེ་གཤེགས་སྙིང་པོ་མངོན་སུམ་དུ་མཐོང་བ་ནི། ཀླུ་སྒྲུབ་ཟླ་བ་གྲགས་
དང་བཅས་པའི་དགོངས་པའི་དབྱིངས་སུ་གདོན་མི་ཟ་བར་ཁས་བླངས་དགོས་ཏེ། རིགས་
པ་དྲུག་ཅུ་པའི་འགྲེལ་པར་ཟླ་བ་གྲགས་པས། དེ་མཐོང་བས་མྱ་ངན་ལས་འདས་པ་ཡང་
མཐོང་བས་ན་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ༌། །ཆོས་ཀྱི་
ངོ་བོ་ཉིད་དང་སངས་རྒྱས་བཅོམ་ལྡན་འདས་ཐ་མི་དད་པས་ན་དེ་མཐོང་བས་སངས་རྒྱས་
མཐོང་བ་ཡིན་ནོ་ཞེས། ཐེག་པ་གསུམ་གྱི་མཐོང་ལམ་གྱི་ཚེ་རྟེན་འབྲེལ་སྐྱེ་འགག་མེད་པའི་
གནད་མངོན་སུམ་དུ་རྟོགས་ཤིང་། དེ་རྟོགས་པས་ཆོས་མྱང་འདས་དང་སངས་རྒྱས་ཀྱི་རང་
བཞིན་ནམ་སྙིང་པོ་ཡང་མངོན་སུམ་དུ་མཐོང་བ་ཡིན་ཞེས་གསལ་བར་བཤད་པའི་ཕྱིར་རོ། །
དེས་ན་ཀླུ་སྒྲུབ་རྗེས་འབྲང་གིས་སྲོལ་ཕྱེ་བ་ལྟར་ན། འཕགས་པའི་གང་ཟག་ཐམས་ཅད་
ཀྱིས། ཆོས་ཀྱི་བདག་མེད་དང་། བདེ་གཤེགས་སྙིང་པོ་དང་། ཆོས་ཐམས་ཅད་བདེན་མེད་
དུ་མངོན་སུམ་དུ་རྟོགས་པར་འདོད་པ་ནི། རྣམ་དཔྱོད་ཀྱི་མིག་གིས་གསལ་བར་མཐོང་ངོ༌། །
98



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
གསུམ་པ་ཐལ་རང་ལྟ་བ་ཁྱད་པར་ཡོད་པ་དགག་པ་ལ་གསུམ། རང་རྒྱུད་དགག་བྱ་
འགོག་ཚུལ་ཁས་བླངས་འགལ། ཐལ་གྱུར་དགག་བྱ་འགོག་ཚུལ་རིགས་པས་གནོད། ཞེན་
འགོག་ལོག་རྟོགས་ཡིན་ན་ཧ་ཅང་ཐལ་བའོ། །དང་པོ་ནི། རང་རྒྱུད་པའི་དགག་བྱ་འགོག་
པའི་སྐབས་སུ། བློ་ལ་མ་ལྟོས་པར་ཡུལ་རང་ངོས་ནས་གྲུབ་པ། རང་རྒྱུད་པ་ཀུན་གྱིས་
འགོག་ན་ཁས་བླངས་འགལ་ཏེ་སློབ་དཔོན་བྷ་བྱས་ཏེ་ལེགས་ལྡན་འབྱེད་ཀྱིས། ཕྱི་དོན་
རང་ངོས་ནས་སམ། རང་གི་ངོ་བོ་གྲུབ་པར་ཁས་བླངས་སོ་ཞེས་ཁྱེད་རང་གིས་སྨྲས་པ་དང་
འགལ་བའི་ཕྱིར་རོ། །གཉིས་པ་ལ་གཉིས། ཐ་སྙད་ཚེ་ན་མ་རྙེད་གཞུང་དང་འགལ། དམ་
པའི་དོན་དུ་མ་རྙེད་ཁྱད་ཆོས་མིན་པའོ། །དང་པོ་ནི། བཏགས་དོན་བཙལ་བའི་ཚེ་མ་རྙེད་
པ་དེ་ཐལ་འགྱུར་བའི་ཐུན་མོང་མ་ཡིན་པའི་ཁྱད་ཆོས་ཡིན་པ་མི་འཐད་པར་ཐལ། མིང་གི་
བཏགས་དོན་བཙལ་བའི་ཚེ་མ་རྙེད་པའི་དོན། ཐ་སྙད་དང་དོན་དམ་གང་དུ་འདོད་དཔྱད་
ན་འཇིག་པའི་ཕྱིར། དེ་ཡང་ཇི་ལྟར་ཞེ་ན། དེའི་དོན་ཐ་སྙད་དུ་མ་རྙེད་པ་ཡིན་ཏེ། འདོགས་
བྱེད་ཀྱི་མིང་ཡང་ཐ་སྙད་དུ་མེད་པར་འགྱུར་ཏེ། འདོགས་བྱེད་ཀྱི་མིང་དང་མིང་གི་བཏགས་
དོན་དེ་དག་ཐ་སྙད་དུ་ཕན་ཚུན་ལྟོས་གྲུབ་ཡིན་པའི་ཕྱིར་ན། དེ་གཉིས་ཐ་སྙད་དུ་ཡོད་ན་
ཡོད་མཚུངས་དང་མེད་ན་མེད་མཚུངས་ཡིན་པའི་ཕྱིར། རྟགས་གྲུབ་སྟེ། མིང་དང་བཏགས་
དོན་ལྟོས་གྲུབ་ཡིན་པ་དེ་སྐད་དུ་ཡང་དབུ་མ་རྩ་བ་ལས། བྱེད་པོ་ལས་ལ་བརྟེན་བྱས་ཤིང་། །
ལས་ཀྱང་བྱེད་པོ་དེ་ཉིད་ལ། །བརྟེན་ནས་བྱུང་བ་མ་གཏོགས་པ། །འགྲུབ་པའི་རྒྱུ་ནི་མ་
མཐོང་ངོ༌། །བྱེད་པ་པོ་དང་ལས་དབང་གིས། །དངོས་པོ་ལྷག་མ་ཤེས་པར་བྱ། །ཞེས་བྱེད་
པོ་དང་ལས་སོགས་ལྟོས་གྲུབ་ཏུ་གསུངས་ཤིང་། དེ་སྐབས་ཀྱི་དངོས་པོ་ལྷག་མ་ནི། མིང་གི་
རྗོད་བྱེད་ཀྱི་མིང་དོན་མཐུན་སོགས་ལྟོས་གྲུབ་ཀུན་ལ་འཇུག་པར་གསུངས་པའི་ཕྱིར་རོ། །
གཉིས་པ་ནི། དམ་པའི་དོན་དུ་མ་རྙེད་པ་དེ། བཏགས་དོན་བཙལ་བའི་ཚེ་མ་སྙེད་པའི་དོན་
མ་ཡིན་ན་དེ་དབུ་མ་ཐལ་འགྱུར་བ་གཅིག་གི་ཁྱད་ཆོས་སུ་ཇི་ལྟར་འགྱུར་ཏེ་མི་འགྱུར་བར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཐལ། ཆོས་ཐམས་ཅད་དམ་པའི་དོན་དུ་མི་རྙེད་པར་ཐལ་རང་གཉིས་ཅར་མཐུན་པའི་
ཕྱིར་རོ། །
གསུམ་པ་ཞེན་འགོག་ལོག་རྟོག་ཡིན་ན་ཧ་ཅང་ཐལ་བ་ལའང་། མཁས་གྲུབ་ཀུན་ལ་
སྐུར་པ་བཏབ་པར་ཐལ་བ། ཞེན་ཡུལ་བདེན་གྲུབ་འགོག་ཏུ་མི་རུང་བར་ཐལ་བ། གནོད་
བཅས་ཐུག་མེད་འདོད་པ་སྐྱོན་དུ་མི་འགྱུར་བ། འཕགས་པའི་མཉམ་གཞག་ལ་དེ་དག་
མེད་པའི་རྒྱུ་མཚན་བསྟན་པའོ། །དང་པོ་ནི། སངས་རྒྱས་ནས་གཟུང་སྟེ་རྒྱ་བོད་ཀྱི་མཁས་
གྲུབ་ཀུན་འགོག་ཏུ་མི་རུང་བ་བཀག་པའི་ལོག་རྟོག་དེ་དང་ལྡན་པར་འགྱུར་ཏེ། མཁས་
གྲུབ་དེ་དག་གིས་སྟོང་པ་སྟོང་མིན་སོགས་སུ་ཞེན་པའི་གཉིས་འཛིན་གྱི་ཞེན་ཡུལ་ཐམས་
ཅད་དབུ་མའི་ལྟ་བའི་སྐབས་སུ་བཀག་པའི་ཕྱིར་རོ། །གཉིས་པ་ནི། ཞེན་ཡུལ་བདེན་གྲུབ་
འགོག་ཏུ་མི་རུང་བར་ཐལ། གཅིག་དང་དུ་བྲལ་གྱི་གཏན་ཚིགས་ཀྱིས། རྟོག་བློས་ཞེན་
ཡུལ་བདེན་གྲུབ་པ་འགོག་ན། ཁྱོད་ཀྱིས་གང་དུ་ཞེན་པའི་ཞེན་ཡུལ་ཐམས་ཅད་མི་འགོག་
པར་དམ་བཅས་པའི་དམ་བཅའ་ཉམས་ལ། མི་འགོག་ན་ནི་བདེན་འཛིན་གྱི་ལོག་རྟོག་
རིགས་པ་གང་གིས་ཁེགས་པར་འགྱུར་ཏེ་མི་འགྱུར་བའི་ཕྱིར་རོ། །ཚིགས་བཅད་འདི་ལ་
ནུས་པ་ཆེར་མི་སྣང་བས། ཡི་གེ་མ་དག་པ་འདྲ་ནའང་དེ་ཙམ་ལས་སྨྲ་བར་མ་ནུས་སོ། །
གསུམ་པ་ནི། ཁོ་བོ་མཐར་ཐུག་གི་དབུ་མའི་ལྟ་བ་ལ། མུ་བཞིའི་སྤྲོས་པ་ཐམས་ཅད་འགོག་
པའི་ཚེ། བློ་སྔ་མ་གནོད་བཅས་དང་། ཕྱི་མ་ཐུག་མེད་དུ་ཐལ་བ་སོགས་ཀྱི་རིགས་པ་གང་
གིས་གནོད་དེ་མི་གནོད་པར་ཐལ། མཐོང་ལམ་མ་ཐོབ་པ་ཇི་སྲིད་དུ་བློས་ཡུལ་གྱི་གནས་
ལུགས་དཔྱོད་པར་བྱེད་པའི་ཚེ། བློ་སྔ་ཕྱི་གཉིས་ཀྱི་སྔ་མ་གནོད་བཅས་དང་ཕྱི་མ་ཐུག་མེད་
ཡིན་པ་གཉིས་ཁོ་བོ་འདོད་ཐོག་ཡིན་ན་སྟེ་དེའི་ཕྱིར་རོ། །གཞན་ཡང་ཁོ་བོ་ཅག་མཐར་ཐུག་
པ་མུ་བཞིའི་སྤྲོས་པ་འགོག་པའི་ཚེ། གནོད་བཅས་ཐུག་མེད་སོགས་ཀྱི་སྐྱོན་གནོད་བྱེད་
གང་བརྗོད་པ་འདི་ལ། དབུ་མ་རྩ་བའི་བསྟན་བཅོས་ལས། བདག་གོ་ཞེས་ཀྱང་བསྟན་
GU
1OO



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
འགྱུར་ཞིང་། །བདག་མེད་ཅེས་ཀྱང་བསྟན་པར་འགྱུར། །སངས་རྒྱས་རྣམས་ཀྱིས་བདག་
དང་ནི། །བདག་མེད་འགའ་མེད་ཅེས་ཀྱང་བསྟན། །ཅེས་གསུངས་པ་དང༌། གཞན་ཡང་དེ་
ཉིད་ལས། ཐམས་ཅད་ཡང་དག་ཡང་དག་མིན། །ཡང་དག་ཡང་དག་མ་ཡིན་ཉིད། །ཡང་
དག་མིན་མིན་ཡང་དག་མིན། །འདི་ནི་སངས་རྒྱས་རྗེས་བསྟན་པའོ། །ཞེས་གསུངས་པ་ལ་
ཅིས་མི་གནོད་དེ་གནོད་པར་ཐལ། གཞུང་དེ་དག་གིས་མཐར་ཐུག་བདག་དང་བདག་མེད་
ཀྱི་ཞེན་པ་སོགས་ཐམས་ཅད་བཀག་པའི་ཕྱིར་རོ། །བཞི་པ་ནི། བློ་རྟོག་པས་གནས་ལུགས་
ལ་དཔྱོད་པའི་ཚེ་གནོད་བཅས་ཐུག་མེད་ཡིན་མོད་འོན་ཀྱང་། ཐེག་ཆེན་འཕགས་པའི་
མཉམ་གཞག་གི་ངོར་མུ་བཞིའི་སྤྲོས་པ་ཐམས་ཅད་ཉེ་བར་ཞི་བའི་ཚེ་གནོད་བཅས་ཐུག་
མེད་གཉིས་པོའི་སྐྱོན་ཡོད་པ་མ་ཡིན་ཏེ། བློ་སྔ་མས་གང་དུའང་ཞེན་པ་མེད་པས་ཕྱི་མས་
དགག་མི་དགོས་ཞིང་ཕྱི་མ་ཐུག་མེད་དུ་འགྲོ་རྒྱུ་ཡང་མེད་པའི་ཕྱིར་རོ། །འདིར་ཀུན་མཁྱེན་
ཆེན་པོས། ཇི་སྲིད་རྟོག་བློས་ཡུལ་གྱི་ནི། །གནས་ལུགས་དཔྱོད་པར་བྱེད་པའི་ཚེ། །སྔ་ཕྱི་
གནོད་བཅས་ཐུག་མེད་གཉིས། །འདོད་ཐོག་ཡིན་ན་གང་གིས་གནོད། །ཅེས་གནས་
ལུགས་མངོན་སུམ་དུ་མ་མཐོང་བའི་སྐབས་སུ། གནོད་བཅས་ཐུག་མེད་ལ་བདེན་ལན་
གསུང་མོད། །གཅིག་དུ་བྲལ་ལ་སོགས་པའི་གཏན་ཚིགས་ཀྱིས་མཐའ་དང་པོ་བདེན་པ་
བཀག་པའི་ཚེ་རིགས་ཤེས་དེའི་བྱེད་པ་ནི། བདེན་པ་བཀག་པ་ཡིན་པས་བདེན་མེད་དུ་
མངོན་པར་ཞེན་པ་སྐྱོན་མ་ཡིན་ཏེ། རྟོག་པས་བདེན་པ་བཀག་པ་ལ་བདེན་མེད་དུ་ཞེན་པ་
ལས་མ་འདས་པའི་ཕྱིར། བློ་ཕྱི་མ་ལ་ལྟོས་ནས་དེ་ཉིད་སྐྱོན་ཡིན་པས་ཞེན་ཡུལ་བདེན་མེད་
མ་རྙེད་པའི་སྒོ་ནས་བདེན་མེད་དུ་ཞེན་པ་ཉིད་ཀྱང་བཀག་དགོས་ཏེ། དེའི་ཚེ་བློ་དེའི་བྱེད་
པ་ནི་བདེན་མེད་དུ་ཞེན་པ་བཀག་པ་ཡིན་པས། བདེན་མེད་མ་ཡིན་ནོ་སྙམ་དུ་མངོན་པར་
ཞེན་པ་སྐྱོན་མ་ཡིན་པ་ནི་སྔར་དང་འདྲའོ། །དེ་ཡང་བློ་གསུམ་པ་ལ་ལྟོས་ནས་སྐྱོན་དུ་སོང་
བས་གསུམ་པས་བདེན་མེད་མ་ཡིན་པར་མངོན་པར་ཞེན་པ་ཡང་བཀག་ལ། དེ་ཡང་བློ་
101



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
བཞི་པ་ལ་ལྟོས་ནས་སྐྱོན་དུ་སོང་བས་དེ་ཡང་བཀག་སྟེ། མདོར་ན་མཐའ་བཞི་རིམ་ཅན་དུ་
འགོག་པའོ། །བཞི་པ་ཕན་ཆད་ཀྱི་འཛིན་པ་མི་སྲིད་པས་ཐུག་མེད་དུ་ཡང་མི་འགྱུར་རོ། །
ཞེས། གཞི་བུམ་པ་ལྟ་བུའི་སྟེང་དུ། བདེན་པར་འཛིན་པ་ནི་མཐར་འཛིན་དང་པོ། བདེན་
མེད་དུ་འཛིན་པ་གཉིས་པ། བདེན་མེད་མ་ཡིན་པར་འཛིན་པ་གསུམ་པ། བདེན་མེད་མ་
ཡིན་པ་མ་ཡིན་པར་འཛིན་པ་མཐར་འཛིན་བཞི་ཡིན་ལ། དེ་བཞིན་རིམ་ཅན་དུ་བཀག་
ནས། ཁེགས་པའི་ཚེ་བློ་སྔ་ཕྱི་གནོད་བཅས་ཐུག་མེད་དུ་མི་འགྱུར་ཏེ། དེ་བཞི་ལས་གཞན་
པའི་འཛིན་པ་མི་འདྲ་བའི་ཕྱིར་ཞེས་བཤད་པ་ཡིན་ཅིང་། གནོད་བཅས་དང་ཐུག་མེད་དུ་མི་
འགྱུར་བའི་ཚུལ་ནི། དེ་ལྟ་བུའི་སྒོ་ནས་སྐྱོན་སྤོང་བ་ལེགས་བཤད་ཡིན་པར་སེམས་ལ།
མཐར་འཛིན་བཞི་ཡི་ངོས་འཛིན། ཕྱི་མ་གཉིས་སྔ་མ་གཉིས་ལས་འཛིན་པ་མི་འདྲ་བ་མ་
སོང་བ་འདྲ་སྙམ་དུ་སེམས་པ། དེས་ན་ཁོ་བོ་འདི་ལྟར་སེམས་ཏེ་གཞི་བུམ་པ་ལྟ་བུའི་སྟེང་
དུ་བདེན་པར་འཛིན་པ། བདེན་མིན་དུ་འཛིན་པ། དེ་གཉིས་ཆར་དུ་འཛིན་པ། དེ་གཉིས་
མིན་དུ་འཛིན་པ་ནི། མཐའ་བཞི་ཞེས་གྲགས་པའི་འཛིན་པ་བཞི་ཡིན་ལ། རྟེན་འབྲེལ་གྱི་
རྟགས་ལས་བུམ་པ་བདེན་མེད་དུ་རྟོགས་ཏེ། མཐར་འཛིན་དང་པོ་ཁེགས་པའི་ཚེ། བར་དུ་
བདག་ཟློག་གི་གནས་སྐབས་ཀྱི་དབུ་མའི་ལྟ་བ་རྒྱུད་ལ་སྐྱེས་པ་ཡིན་ཞིང་། དེའི་ཚེ་བདེན་
མེད་དུ་ཞེན་པ་དང་། གཉིས་མིན་དུ་ཞེན་པ་གཉིས་མ་ཁེགས་ཀྱང་། ཐར་པ་ཙམ་ཐོབ་བྱེད་
ཀྱི་བདེན་མེད་རྟོགས་པའི་དབུ་མའི་ལྟ་བ་འདི་ལ་སྐྱོན་མ་ཡིན་ཏེ། བདེན་འཛིན་དང་དེས་
དྲངས་པའི་རྟག་ཆད་ཀྱི་ལྟ་བ་གང་ཡང་མ་ཡིན་པས་ལྟ་བ་འདི་ལ་མི་སྒྲིབ་པའི་ཕྱིར་རོ། །དེ་
གཉིས་ཆར་དུ་འཛིན་པ་ནི། རྟག་པ་མཐའ་གཟུང་བ་ཙམ་ཡིན་གྱི་དེ་ལྟ་བུ་དེ་བདེན་མེད་
རྟོགས་པའི་གང་ཟག་ལ་འབྱུང་བའི་གོ་སྐབས་མེད་དེ། མཐའ་དང་པོ་ཁེགས་པའི་ཚེ། མུ་
གསུམ་པའི་འཛིན་པ་དེ་ཡང་མ་ཁེགས་པ་མི་སྲིད་པའི་ཕྱིར་རོ། །དེས་ན་མཐའ་དང་པོ་
ཁེགས་ན། ཕྱི་མ་གསུམ་ཆར་མ་ཁེགས་པའི་ལྟ་བ་འདི། དབུ་མའི་ལྟ་བ་ཡིན་ཀྱང་། ཐེག་
102



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཆེན་ཐུན་མོང་མ་ཡིན་པའི་མཐར་ཐུག་གི་དབུ་མའི་ལྟ་བ་མ་ཡིན་ཏེ། གཟུང་འཛིན་གཉིས་
སྣང་གི་ཞེན་པའི་དྲི་མ་མཐའ་དག་དྲུངས་ནས་མ་ཕྱུང་བས། ཐ་མར་ལྟ་བ་ཀུན་ཟློག་པའི་
གནས་སྐབས་ཀྱི་ལྟ་བ་དེར་མ་སླེབ་པའི་ཕྱིར་རོ། །བདེན་མེད་རྟོགས་པའི་སྒོ་ནས་མུ་བཞི་
གང་རུང་གི་སྤྲོས་པ་བཀག་པའི་ལྟ་བ་འདི། མཐར་ཐུག་གི་ལྟ་བ་ཡིན་ཏེ། བར་དུ་བདག་
ཟློག་གི་ལྟ་བ་ལས་གོང་དུ་གྱུར་པའི་ཐ་མར་ལྟ་བ་ཀུན་ཟློག་གི་ལྟ་བ་རྣམ་དག་ཡིན་པའི་
ཕྱིར་རོ། །ལྟ་བ་འདི་ལ། མུ་ཕྱི་མར་འཛིན་པ་དེ་དག་སྐྱོན་ཡིན་ཏེ། ལྟ་བ་འདི་ལ་མཐར་
འཛིན་མ་ལུས་པར་བཀག་པའི་སྟེང་དུ་མཚན་མའམ་སྤྲོས་པའི་དྲི་མ་མཐའ་དག་བཀག་
དགོས་པའི་ཕྱིར་རོ། །
འདི་ལྟ་བུའི་ལྟ་བའི་རིམ་པ་ལ་དམིགས་རྣམ་ལེགས་པར་ཕྱེད་པ་ནི། འཕགས་པ་ཀླུ་
སྒྲུབ་ཡབ་སྲས་ཀྱི་གཞུང་ལ་ལེགས་པར་གནས་པ། བསོད་ནམས་དཔག་ཏུ་མེད་པས་
བསྐྲུན་པའི་རྣམ་དཔྱོད་ཀྱི་ནུས་པ་ལྷག་པའི་སྐལ་ལྡན་དག་གི་དཔལ་དུ་ཁོ་བོས་ལེགས་
པར་སྙེད་པ་ཡིན་ཏེ། རྩ་ཤེ་ལས། ལས་དང་ཉོན་མོངས་རྣམ་རྟོག་ལས། །དེ་དག་སྤྲོས་ལས་
སྤྲོས་པ་ནི། །སྟོང་པ་ཉིད་ཀྱིས་འགག་པར་འགྱུར། །ཞེས་དང༌། བརྒྱ་པ་ལས། བསོད་
ནམས་མིན་པ་དང་པོར་ཟློག །ཅེས་སོགས་དང་། ཡོད་དང་མེད་དང་གཉིས་ཀ་དང༌། །
གཉིས་ཀ་མིན་ཞེས་ཀྱང་བསྟན་ཏེ། །ནད་ཀྱི་དབང་གིས་ཐམས་ཅད་ཀྱང་། །སྨན་ཞེས་བྱ་
བར་འགྱུར་མིན་ནམ། །ཞེས་དང་། དེའི་འགྲེལ་པར། དཔལ་ལྡན་ཟླ་བས་ཐམས་ཅད་མེད་
པར་ལྟ་བའི་དྲི་མ་བཀྲུ་བའི་ཕྱིར་ནི་བཅོམ་ལྡན་འདས་ཀྱིས་འདུལ་བ་རྣམས་ལ་ཡོད་དོ་ཞེས་
བསྟན་ལ། དངོས་པོར་མངོན་པར་ཞེན་པ་ཐམས་ཅད་སྤོང་བའི་ཕྱིར་འགའ་ཞིག་ཏུ་མེད་དོ་
ཞེས་གསུངས་སོ། །ཡང་རྣམ་པ་གཉིས་ཀར་ལྟ་བ་སྤངས་པའི་ཕྱིར་ནི་ཡོད་པ་དང་མེད་པ་
ཞེས་གསུངས་ལ། སྤྲོས་པ་རྣམ་པ་ཐམས་ཅད་དུ་གཅོད་པའི་ཕྱིར་ནི་གཉིས་ཀ་མིན་པ་ཞེས་
བྱ་བ་ཡང་རབ་ཏུ་བསྟན་ཏོ། །ཞེས་ལས་འབྲས་མེད་པར་ལྟ་བའི་ཆད་ལྟའི་གཉེན་པོར་
103



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འཇིག་རྟེན་པའི་ཡང་དག་པའི་ལྟ་བ་དང་། བདེན་འཛིན་གྱི་གཉེན་པོ་བདེན་མེད་རྟོགས་
པའི་དབུ་མའི་ལྟ་བ་དང༌། མཚན་འཛིན་གྱི་གཉེན་པོ་སྤྲོས་པ་ཀུན་གཅོད་པའི་དབུ་མའི་ལྟ་
བ་བསྟན་པའི་རིམ་པ་གསུམ་གསལ་བར་བཞུགས་པའི་ཕྱིར་རོ། །དེས་ན་བློ་རྟོག་བཅས་
ཀྱིས་མུ་བཞིའི་སྤྲོས་པ་བཀག་པའི་ཚེ་ན་ཡང་། སོང་ཚོད་ལ་མུ་བཞི་གང་རུང་གི་འཛིན་པ་
ཞིག་ཏུ་སོང་སྲིད་པས་ཕྱིན་ཅི་ལོག་ཡིན་ཀྱང་། རློམ་ཚོད་ལ་མུ་བཞི་གང་དུ་ཡང་མི་འཛིན་
པས་གནོད་བཅས་དང་ཐུག་མེད་ཀྱི་སྐྱོན་ལས་གྲོལ་བ་ཡིན་ནོ་ཞེས་ཁོ་བོས་སྨྲའོ། ། །
ལྔ་པ་དཔྱད་པའི་ཚེ་ན་རྣལ་མ་གོ་བ་དགག་པ་ལ་གཉིས། ལུང་གི་གནོད་བྱེད་བསྡུས་
ཏེ་བཤད། རིགས་པས་གནོད་བྱེད་བསྡུས་ཏེ་བཤད་པའོ། །དང་པོ་ནི། རིགས་པས་གནས་
ལུགས་ལ་དཔྱད་པའི་ཚེ། བདེན་མེད་བཀག་ན་བདེན་གྲུབ་ཏུ་འགྱུར་ཞེས། དགག་པ་
གཉིས་ཀྱིས་སྣལ་མར་ནི་གོ་བར་སྨྲ་བ་ཆོས་ཅན། མགོན་པོ་ཀླུ་སྒྲུབ་ཀྱི་དགོངས་པ་མ་
ཡིན་ཏེ། མགོན་པོ་ཀླུ་སྒྲུབ་ཀྱིས། ཡང་དག་ཇི་བཞིན་ཡོངས་ཤེས་པས། །མེད་དང་ཡོད་
པར་མི་འདོད་པ། །དེ་ཕྱིར་མེད་པ་པར་འགྱུར་ན། །ཅི་ཕྱིར་ཡོད་པ་པར་མི་འགྱུར། །གལ་
ཏེ་ཡོད་པ་སུན་ཕྱུང་བས། །དོན་གྱིས་འདི་ནི་མེད་པར་སླན། །དེ་བཞིན་མེད་པས་སུན་ཕྱུང་
བས། །ཡོད་པར་ཅི་ཡི་ཕྱིར་མི་སླན། །ཞེས་གསུངས་པ་དང་ཅིས་མི་འགལ་ཏེ་འགལ་བའི་
ཕྱིར་རོ། །ལུང་དེའི་དོན་ཡང་འདི་ལྟར་ཡིན་ཏེ། རིན་ཆེན་ཕྲེང་བ་དེ་ཉིད་ལས། མེད་པ་པ་
ནི་ངན་འགྲོར་འགྲོ། །ཡོད་པ་པ་ནི་བདེ་འགྲོར་འགྲོ། །ཡང་དག་ཇི་བཞིན་ཡོངས་ཤེས་
པས། །གཉིས་ལ་མི་བརྟེན་ཐར་པར་འགྱུར། །ཞེས་པ་དང་། འདིའི་ཤློ་ཀ་དང་པོ་གནད་
གཅིག་པས། ལས་འབྲས་ཐ་སྙད་དུ་ཡང་མེད་པར་ལྟ་བས་ངན་འགྲོ་དང༌། ལས་འབྲས་ལ་
བདེན་འཛིན་གྱིས་ཡོད་པར་ལྟ་བས་བདེ་འགྲོ་དང་། ལས་འབྲས་ཐ་སྙད་དུ་ཡོད་ཅིང་དོན་
དམ་པར་མེད་པར་ལྟ་བས་ཐར་པ་ཐོབ་བོ་ཞེས་བཤད་པ་ཡིན་ལ། དེ་ལ་ཕྱོགས་སྔ་མས།
ལས་འབྲས་མེད་པར་ཐལ། དེ་ཡོད་པ་རིགས་པས་སུན་ཕྱུང་བའི་ཕྱིར། ཞེས་པ་ནི། གློ་ཀ་
104



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རྗེས་མའི་ཚིག་རྐང་སྔ་མ་གཉིས་ཀྱི་དོན་ཡིན་ལ། དེ་ལ་དབུ་མ་པས། མེད་པ་སུན་ཕྱུང་བས་
ཡོད་པར་འགྱུར་བར་ཐལ། ཡོད་པ་སུན་ཕྱུང་བས་མེད་པར་འགྱུར་བའི་ཕྱིར། རྟགས་ཁས་
བླངས་སོ་ཞེས་པ་ནི་རྐང་པ་འོག་མ་གཉིས་ཀྱི་དོན་ཡིན་ལ། དེས་ན་དངོས་སྨྲ་བ་མན་ཆད་
ཀྱི་ཆོས་གང་ཞིག་ཡོད་མེད་གང་རུང་དུ་ཁམས་བླངས་ན་སྐྱོན་འབྱུང་གི །ངེད་དབུ་མ་པས་
གནས་ལུགས་ལ་དཔྱོད་ཚེ་དེ་ལྟར་ཁས་མ་བླངས་ཀྱང་སྐྱོན་མི་འབྱུང་སྟེ། དེའི་ཚེ་མུ་བཞིའི་
སྤྲོས་པ་འགོག་པའི་སྐབས་ཡིན་པས། བདེན་མེད་བཀག་ཀྱང་བདེན་གྲུབ་ཏུ་མི་འགྱུར་བའི་
ཕྱིར་ཏེ། དེའི་ཚེ་བདེན་མེད་དུ་ཞེན་པ་བཀག་པ་གཙོ་བོ་ཡིན་གྱི། དེ་བཀག་ཤུལ་དུ་ཆོས་
གཞན་འཕེན་པའི་བློ་མེད་པའི་ཕྱིར། གནད་དེས་ན་ཐལ་འགྱུར་བ་དོན་དམ་ལ་དཔྱོད་པའི་
ཚེ་རང་རྒྱུད་ཀྱི་རྟགས་མི་བཞེད་པ་ཡང་ལེགས་པར་ཤེས་ནུས་པའི་ཕྱིར་ཏེ། རིན་ཆེན་ཕྲེང་
བ་ལས། གང་དག་ཕུང་པོར་སྨྲ་བ་ཡི། །འཇིག་རྟེན་གྲངས་ཅན་འུག་ཕྲུག་དང་། །གོས་མེད་
བཅས་པ་གལ་ཏེ་ཞིག །ཡོད་མེད་འདས་པར་སྨྲ་ན་དྲིས། །ཞེས་བཤད་པ་དང་། ཚིག་
གསལ་ལས། གལ་ཏེ་དབུ་མ་པ་ཡིན་ན་ནི། རང་རྒྱུད་ཀྱི་རྗེས་སུ་དཔག་པ་རིགས་པ་མ་
ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ་ཞེས་བཤད་པས་སོ། །ཚིག་གསལ་
གྱི་ལུང་དེའི་དོན་ཡང་། རྟེན་འབྲེལ་གྱི་རྟགས་ལས་མྱུ་གུ་བདེན་མེད་དུ་གཏན་ལ་འབེབས་
པའི་ཚེ་རྟགས་དེ་དེ་སྒྲུབ་ཀྱི་རང་རྒྱུད་ཀྱི་རྟགས་མིན་ཏེ། དེའི་ཚེ་མྱུ་གུ་བདེན་གྲུབ་ལས་
གཞན་མྱུ་གུ་བདེན་མེད་ཀྱང་ཁས་མི་ལེན་པའི་ཕྱིར་ཞེས་པ་གནད་ཀྱི་སྙིང་པོ་ཡིན་པའི་
ཕྱིར་རོ། །
གཉིས་པ་རིགས་པའི་གནོད་བྱེད་ནི། འོ་ན་ཁྱོད་ལ་དབུ་མའི་ལྟ་བའི་ཐ་སྙད་ཙམ་
ཡང་མི་རུང་སྟེ། རྟག་པའི་མཐའ་བཀག་པས་ཆད་པའི་མཐར་འགྱུར་བ་སོགས་མཐའ་
གཉིས་པོ་གང་རུང་བཀག་པའི་ཚེ་མཐའ་གཅིག་ཤོས་དེར་ནི་འགྱུར་བའི་ཕྱིར། རིགས་པ་
འདི་ཕྱོགས་སྔ་མ་ལ་ཅུང་ཞིག་འགྲོ་བར་དཀའ་སྟེ། ཕྱོགས་སྔའི་བཞེད་པ་ནི། རྟག་མི་རྟག་
105



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང༌། ཡོད་མེད་སོགས་དངོས་འགལ་རྣམས་ལ་གཅིག་བཀག་པས་གཅིག་ཤོས་སུ་འགྱུར་
བར་ཁས་ལེན་གྱི། རྟག་མཐའ་བཀག་པས་ཆད་མཐར་མི་འགྱུར་ཏེ། རྟག་ཆད་ཀྱི་མཐའ་
གཉིས་དངོས་འགལ་མ་ཡིན་པའི་ཕྱིར། རྟག་པ་དང་རྟག་མཐའི་ཁྱད་དང་། ཡོད་པ་དང་
ཡོད་མཐའི་ཁྱད་སོགས་ཕྱོགས་སྔ་མས་ལེགས་པར་ཕྱེ་འདུག་པའི་ཕྱིར་རོ། །
སྐབས་འདིར་དཔྱད་དགོས་པའི་དོགས་པ་ནི། གལ་ཏེ་རིགས་པས་དཔྱད་པའི་ཚེ།
དགག་པ་གཉིས་ཀྱིས་རྣལ་མ་མ་གོ་ན། དབུ་མ་རྩོད་ཟློག་གི །རྩོད་པ་དང་པོ་ཟློག་པའི་
སྐབས་སུ་དེ་ལྟར་གོ་བར་བཤད་པ་དང་འགལ་བ་ཡིན་ཏེ། དེ་ཉིད་ལས། འོན་ཏེ་རང་
བཞིན་མེད་ཉིད་ཀྱིས། །གལ་ཏེ་རང་བཞིན་མེད་པ་ཟློག །རང་བཞིན་མེད་པ་ཉིད་ཟློག་ན། །
རང་བཞིན་ཉིད་དུ་རབ་གྲུབ་འགྱུར། །ཞེས་པས་བསྟན་པའི་རིགས་པ་ནི་འདི་ལྟར། དངོས་
པོ་རང་བཞིན་མེད་ཅེས་པའི་ཚིག་རང་བཞིན་མེད་པ་དེས། དངོས་པོ་རང་བཞིན་མེད་པ་
ཟློག་པར་བྱེད་ན། དངོས་པོ་ཆོས་ཅན། ཁྱོད་རང་བཞིན་གྱིས་གྲུབ་པར་ཐལ། ཁྱོད་རང་
བཞིན་མེད་པ་དེའི་ཚིག་དེས་ལྡོག་པའི་ཕྱིར། ཞེས་པ་ནི་གཞུང་དེས་གསལ་བར་བསྟན་
པའི་ཕྱིར་རོ། །དོན་འདི་ལ་མཁས་པ་ཤཱཀྱ་མཆོག་ལྡན། བར་དུ་བདག་ཟློག་པའི་སྐབས་
དེར་དགག་པ་གཉིས་ཀྱིས་རྣལ་མ་གོ་བ་གཞུང་དེའི་དོན་དང་། ཐ་མར་ལྟ་བ་ཀུན་ཟློག་
པའི་ཚེ། དེ་ལྟར་མི་གོ་བ་རིན་ཆེན་ཕྲེང་བའི་གཞུང་དེས་སོགས་ཀྱི་དོན་ཡིན་གསུང་བ་ནི་
ལེགས་ལེགས་འདྲ་ཡང་བརྟགས་ན་སྙིང་པོ་མེད་དེ། བར་དུ་བདག་ཟློག་པའི་སྐབས་སུ་དེ་
ལྟར་མི་གོ་བའི་གནད་ཅི་ཡིན་དྲིས་པས། སྐབས་དེར་བདེན་གྲུབ་ཀྱི་ཆོས་ཁས་ལེན་པའི་
གནད་ཀྱིས་ཡིན་གསུང་བར་སྣང་མོད། འདི་ནི་མཁས་པ་ཆེན་པོའི་གསུང་ཡིན་ཀྱང་དཔལ་
མགོན་འཕགས་པ་ཡབ་སྲས་ཀྱི་དགོངས་པ་གཏན་ནས་མ་ཡིན་པར་སེམས་ཏེ། རྟེན་
འབྲེལ་གྱི་རྟགས་ལས་འདུས་བྱས་ཐམས་ཅད་བདེན་མེད་དུ་རྟོགས་པ་ནི། བར་དུ་བདག་
ཟློག་པའི་སྐབས་ཀྱི་ལྟ་བའི་གཙོ་བོ་ཡིན་ལ། འདུས་བྱས་ཕྱོགས་གཅིག་བདེན་མེད་དུ་
106



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
རྟོགས་ནས་འདུས་བྱས་གཞན་བདེན་མེད་དུ་མ་རྟོགས་པ་དང་། འདུས་བྱས་ཐམས་ཅད་
བདེན་མེད་དུ་རྟོགས་ནས་འདུས་མ་བྱས་མྱང་འདས་ལྟ་བུ་བདེན་མེད་དུ་མ་རྟོགས་པར་
འདོད་པ་ནི། རྟེན་འབྲེལ་གྱི་གནད་མ་རྟོགས་པའི་བབ་ཅོལ་ཆེན་པོ་ཡིན་པར་རིགས་པ་
དྲུག་ཅུ་པ་རྩ་འགྲེལ་ན་ཤིན་ཏུ་གསལ་བའི་ཕྱིར་དང་། འདུས་བྱས་ཀྱི་གཟུང་ཆ་བདེན་མེད་
དུ་རྟོགས་ཀྱང་འཛིན་ཆ་བདེན་མེད་དུ་མ་རྟོགས་པར་འདོད་པ་ནི། དངོས་སྨྲ་བ་སོགས་
ཕྱོགས་གཞན་གྱི་ལུགས་ལ་ཡོད་ཀྱི། རྟེན་འབྲེལ་གྱི་རྟགས་ལས་ཆོས་གཅིག་བདེན་མེད་དུ་
རྟོགས་པས། འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་བདེན་མེད་དུ་རྟོགས་པ་ནི།
ཆོས་ཐམས་ཅད་རང་བཞིན་མེད་པར་སྨྲ་བའི་འཕགས་པ་ཀླུ་སྒྲུབ་ཀྱི་བཞེད་དོན་གྱི་གཙོ་བོ་
ཡིན་པའི་ཕྱིར་རོ། །འདི་ལ་རི་བོ་དགེ་ལྡན་པ་འགག་ཞིག་གིས། འཕགས་པའི་གང་ཟག་ལ་
དེ་ལྟར་ཡིན་ཀྱང་སོ་སྐྱེ་ལ་དེ་ལྟར་མ་ཡིན་ཏེ། རྟེན་འབྲེལ་གྱི་རྟགས་ལས་མྱུ་གུ་བདེན་མེད་
དུ་རྟོགས་པའི་ཕྱིར་རྒོལ་དེས། མཐུན་དཔེ་བདེན་མེད་དུ་རྟོགས་ཀྱང་། ཆོས་ཅན་མྱུ་གུ་
བདེན་མེད་དུ་མ་རྟོགས་པའི་ཕྱིར་ཞེས་སྨྲ་བ་ནི། རྟོག་གེའི་རིགས་པའི་འགྲོས་དབུ་མ་ལ་
སྦྱར་བའི་བབ་ཅོལ་ཡིན་ཏེ། རྟེན་འབྲེལ་ཡིན་ན་བདེན་མེད་ཡིན་པས་ཁྱབ་པ་རྟོགས་པའི་
རྒོལ་བ་ཞིག་གིས། བདེན་མེད་དུ་མ་རྟོགས་པའི་ཆོས་ཡོད་ན་རྒོལ་བ་དེས་རྟེན་འབྲེལ་གྱི་
རྟགས་ལས་ཆོས་འགའ་ཙམ་ཡང་བདེན་མེད་དུ་མ་རྟོགས་པས་ཁྱབ་པ་ནི། ཆོས་ཤེས་པ་ཡི་
འོག་ཏུ་ནི། །ཞེས་སོགས་ཀྱི་རིགས་པའི་འགྲོས་ཀྱིས་ཤེས་པའི་ཕྱིར་རོ། །དེས་ན་ཁོ་བོ་རྩོད་
ཟློག་གི་ལུང་དོན་འདི་ལྟར་སེམས་ཏེ། ཡུལ་གྱི་ངོས་ནས་དངོས་འགལ་གཅིག་བཀག་པས་
གཅིག་ཤོས་སུ་གོ་བར་འགྱུར་བ་ལུང་དེའི་དོན་ཡིན་མོད་མུ་བཞིའི་སྤྲོས་པ་གཅོད་པའི་ཚེ།
བདེན་མེད་བཀག་ཀྱང་བདེན་གྲུབ་ཏུ་མི་འགྱུར་ཏེ། དེའི་ཚེ་ཡུལ་བདེན་མེད་ཉིད་ལ་སྐྱོན་དུ་
ལྟས་ནས་བཀག་པ་མ་ཡིན་གྱི། ཡུལ་ཅན་བདེན་མེད་དུ་ཞེན་པ་དེ་གཉིས་སྣང་གི་དྲི་མ་
ཡིན་པས་བཀག་པ་ཡིན་པའི་ཕྱིར། འོ་ན་ཞེན་ཡུལ་མ་བཀག་པར་ཞེན་པའི་བློ་འགོག་པ་
107



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
ཡོད་པར་འགྱུར་རོ་ཞེ་ན། འདོད་པ་ཡིན་ཏེ་བདེན་འཛིན་ལྟ་བུ་ལ་ཞེན་ཡུལ་མ་བཀག་ན་
ཞེན་བློ་མི་ཁེགས་པ་ཡིན་གྱི་བློ་གཞན་ལ་དེ་ལྟར་མ་ཡིན་ཏེ། ཡུལ་གྱི་སྒོ་ནས་དགག་དགོས་
པ་དང་། ཡུལ་ཅན་གྱི་སྒོ་ནས་དགག་དགོས་པའི་རིགས་གཉིས་ཡོད་པའི་ཕྱིར་རོ། །ཡང་
དག་པའི་གཏམ་དུ་ཡིད་ལ་སེམས་མོད་ད་དུང་དཔྱད་པར་བགྱིའོ། །
བཞི་པ་ཀུན་རྫོབ་མཐའ་བཞི་སྤྲོས་བྲལ་སྨྲ་བ་དགག་པ་ལ་གཉིས། ཕྱོགས་སྔ་བརྗོད་
པ་དང་། དེ་དགག་པའོ། །དང་པོ་ནི་པདྨོ་བཞད་པ་ལས། ཐ་སྙད་ཀྱི་རྣམ་གཞག་ལའང་
ཡོད་མིན་མེད་མིན་སྨྲ་བ་ནི་ལོ་ཙཱ་བ་སྐྱབས་མཆོག་དཔལ་ལོ་ཞེས་པ་ལྟར། ལོ་ཆེན་སྐྱབས་
མཆོག་སོགས་ཁ་ཅིག་ན་རེ། དོན་དམ་དུ་མ་ཟད་ཐ་སྙད་ཀྱི་ཚེ་ན་ཡང་ཡོད་མིན་མེད་མིན་
སོགས་མཐའ་བཞི་སྤྲོས་བྲལ་སྨྲ་བར་བྱེད་དེ། དེར་ཁས་བླངས་ན་རྟག་ཆད་ཀྱི་ལྟ་བ་ཁས་
བླངས་པར་འགྱུར་བའི་ཕྱིར་ཞེས་བཞེད་དོ། །གཉིས་པ་དེ་དགག་པ་ལ་བཞི། ལུང་དང་
འགལ་བས་དགག །རིགས་པ་དང་འགལ་བས་དགག །མྱོང་བ་དང་འགལ་བས་དགག །
ཁས་ལེན་ཚུལ་སོ་སོར་ཕྱེ་བའོ། །དང་པོ་ནི། ཀུན་རྫོབ་ཡོད་མིན་མེད་མིན་དུ་སྨྲ་བ་འདི་ནི་
ཆོས་ཅན། ལུང་དང་འགལ་ཏེ། མདོ་ལས་སྟོན་པ་ཡིས། འཇིག་རྟེན་ང་དང་རྩོད་ཀྱི་ང་ནི་
འཇིག་རྟེན་དང་མི་རྩོད་དེ། འཇིག་རྟེན་པ་ཡོད་པར་གང་སྨྲ་བ་ང་ཡང་ཡོད་པར་སྨྲ་ཞེས་
གསུངས་པ་དང་འགལ་བའི་ཕྱིར་དང་། དོན་འདི་ལ་དགོངས་ནས་ཟླ་བས་ཀྱང་། ཐ་སྙད་
འཇོག་ཚེ་ཡོད་མེད་སོགས་འགོག་ན་འཇིག་རྟེན་གྱིས་གནོད་པས་ཐ་སྙད་དུ་ཡོད་མེད་སོ་
སོར་སྨྲོས་ཞེས་གསུངས་པའི་ཕྱིར། གཉིས་པ་ནི། དོན་འདི་ལ་རིགས་པས་ཀྱང་ནི་གནོད་
པ་སྟེ་ཇི་ལྟར་ཞེ་ན། ཁྱོད་ཀྱི་ལུགས་ལ་ཀུན་རྫོབ་ཀྱི་རྣམ་གཞག་མི་རུང་བར་འགྱུར་བར་
ཐལ། ཀུན་རྫོབ་ཐམས་ཅད་མཐའ་བཞིའི་སྤྲོས་བྲལ་ཉིད་ལས་མ་འདས་པའི་ཕྱིར། གསུམ་
པ་ནི། དོན་འདི་ལ་ལུང་རིགས་དང་འགལ་བར་མ་ཟད། མྱོང་བ་དང་འགལ་བའི་ཚུལ་ཡང་
བཤད་པར་བྱ་སྟེ། ཇི་ལྟར་ཞེ་ན། ཟས་གོས་མེ་ཆུ་ལ་སོགས་པ་ཐ་སྙད་དུ་ཡོད་མེད་དྲིས་
108



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
པའི་ཚེ། དེའི་ལན་དུ་དབུ་མ་པས་ཡོད་མིན་མེད་མིན་ཞེས་སྨྲ་བར་བྱེད་ན་དེ་མི་རིགས་པར་
ཐལ། དེ་ལ་དེ་ལྟར་སྨྲ་བར་བྱེད་ན་ཐ་སྙད་དུ་ལན་སྨྲ་བ་པོ་རང་གི་སྐབས་ཀྱི་དངོས་དོན་
ཡང་མི་འགྲུབ་ཅིང་། དྲི་བ་བྱེད་པོ་གཞན་ལ་སུན་འབྱིན་དུ་གོ་བའི་ཀླན་ཀར་འགྱུར་བ་
མཐོང་བའི་ཕྱིར། བཞི་པ་ནི། ཀུན་རྫོབ་ཏུ་ཡང་ཡོད་མིན་མེད་མིན་གྱི་ལན་དགོས་པ་དང་
མི་དགོས་པའི་རྣམ་དབྱེ་སོ་སོར་ཕྱེད་དགོས་ཏེ། ཀུན་རྫོབ་ལ་ཡང་བསྐལ་དོན་ལྟ་བུ་དང་།
རྒྱུའི་དུས་ན་འབྲས་བུ་སོགས་ཡོད་མེད་དྲིས་པའི་ལན་དུ་ཡོད་མིན་མེད་མིན་གྱི་ལན་སྨྲ་
དགོས་པའང་ཡོད་པའི་ཕྱིར་དང་། ལྷག་མ་སྣང་རུང་གི་ཆོས་རྣམས་ལ་ཐ་སྙད་ཡོད་མེད་
དང་ཡིན་མིན་ལ་སོགས་པ་སོ་སོར་སྨྲ་བ་དབུ་མའི་ལུགས་ཡིན་པའི་ཕྱིར་རོ། །
གཉིས་པ་བདག་དང་གང་ཟག་སོ་སོར་ཕྱེ་བ་དགག་པ་ལ་ཕྱོགས་སྔ་བརྗོད་པ་དང་།
དེ་དགག་པ་གཉིས། དང་པོ་ལ། ཕྱོགས་སྔ་སྨྲ་བ་པོ་ནི། པདྨོ་བཞད་པ་ལས། བདག་དང་
གང་ཟག་གཉིས་རྣམ་གྲངས་སུ་སྨྲ་བ་མུ་སྟེགས་པའི་གཞུང་ཡིན་པས་ཐ་སྙད་དུ་ཡང་བདག་
མེད་ཅིང་གང་ཟག་ཡོད་པར་འདོད་པ་དང་། དེའི་རྗེས་སུ་ཐ་སྙད་དུ་བདག་ཡོད་པ་བཞིན་དུ་
གང་ཟག་གི་བདག་ཀྱང་ཡོད་པར་འདོད་པ་དང་གཉིས་ནི་སྔར་གྱི་ཟོལ་ཅན་དེ་ཉིད་ཀྱི་གྲུབ་
མཐའ་སྔ་ཕྱིའི་ཞེས་དེ་གཉིས་ཀ་མཁས་པ་པཎ་ཆེན་ཤཱཀྱ་མཆོག་ལྡན་གྱི་གྲུབ་མཐར་མཛད་
པར་སྣང་ཡང་། པཎ་ཆེན་པའི་དབུ་མའི་ཡིག་ཆ་རྣམས་ལ་གཞིགས་པས། ངར་འཛིན་ལྷན་
སྐྱེས་ཀྱི་གཟུང་བྱར་གྱུར་པའི་ང་དེ་ཉིད། ལས་འབྲས་ཀྱི་རྟེན་དུ་གྱུར་པའི་བདག་དང་། གང་
ཟག་བདག་འགོག་གི་རིགས་པས་དགག་དགོས་པའི་བདག་གི་གཞི་མཐུན་ཡིན་གྱི། དབུ་
མ་རང་ལུགས་ལ་ཁས་བླངས་རྒྱུའི་ལས་འབྲས་ཀྱི་རྟེན་དུ་གྱུར་པའི་བདག་དང་རིགས་པས་
དགག་དགོས་པའི་གང་ཟག་གི་བདག་ཅེས་པ་གཉིས་སོ་སོར་འབྱེད་པ་དབུ་མའི་གཞུང་
ལུགས་ཀྱི་དགོངས་པ་མིན། ཞེས་གསལ་བར་བཤད་པས། གང་ཟག་དང་། གང་ཟག་གི་
བདག་གཉིས་སོ་སོར་མི་འབྱེད་པ་པཎ་ཆེན་པས་དབུ་མའི་ཡིག་ཆའི་དངོས་བསྟན་ལ་
109



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བཞུགས་ཤིང་། གང་ཟག་ཐ་སྙད་དུ་ཡོད་ཅིང་། བདག་ཐ་སྙད་དུ་མེད་ཅེས་པ་གསལ་བར་
གསུངས་པ་མེད་མོད། པཎ་ཆེན་པས་གསུང་འཕྲོས་སྔ་མ་འགའ་ཞིག་ལས་བྱུང་བ་ཡང་
སྲིད་ཅིང་། གཞན་ཡང་མཁས་པ་མང་དག་འདི་བཞེད་པས་ཤིན་ཏུ་དཔྱད་དགོས་པའི་
གནས་སོ། །དེས་ན་མཁས་པ་ལ་ལ་ཐ་སྙད་དུའང་བདག་མེད་པ་བཞིན་དུ་གང་ཟག་ཐ་སྙད་
དུ་མེད་པར་འདོད་དེ་བདག་དང་གང་ཟག་གཉིས་རྣམ་གྲངས་ཡིན་པར་སྨྲ་བ་མུ་སྟེགས་
པའི་གཞུང་ལུགས་ཡིན་པའི་ཕྱིར་དང་། རིགས་པའི་སྒྲུབ་བྱེད་བདག་མེད་རྟོགས་པའི་བློས་
ཡུལ་གྱི་གནས་ཚུལ་རྟོགས་པའི་ཕྱིར་དང་། བདག་འཛིན་ཡུལ་གྱི་གནས་ཚུལ་ལ་མ་ཞུགས་
པའི་ཕྱིར་ཞེས་སྨྲ་བ་ཐོས་སོ། །
གཉིས་པ་དེ་དགག་པ་ལ་བཞི་སྟེ། ཧ་ཅང་ཐལ་བའི་རིགས་པས་དགག །རང་ལ་
སྒྲུབ་བྱེད་མེད་པས་དགག །གཞན་ལ་སུན་འབྱིན་མེད་པས་དགག །ཚིག་དོན་མ་འདྲེས་
གཟུང་བར་གདམས་པའོ། །དང་པོ་ནི། འོ་ན་ཡུམ་གྱི་མདོ་རྣམས་དང་ཀླུ་སྒྲུབ་ཡབ་སྲས་ཀྱི་
གཞུང་ལུགས་རྣམས་ཆོས་ཅན། མུ་སྟེགས་པའི་གཞུང་ལུགས་སུ་འགྱུར་ཏེ། བདག་དང་
གང་ཟག་དེ་དག་རྣམ་གྲངས་སུ་གསུངས་པའི་ཕྱིར་ཏེ། དེ་ཡང་ཡུམ་གྱི་མདོ་ལས་བདག་
དང་ནི། །སེམས་ཅན་སྲོག་དང་གང་ཟག་དང་། །གསོ་བ་སྐྱེས་བུ་ཤེད་བདག་དང་། །ཤེད་
སྐྱེས་བྱེད་པོ་ཚོར་པོ་དང༌། །ཤེས་པ་པོ་དང་མཐོང་པོ་སྟེ། །བྱེད་པའི་སྐྱེས་བུ་བཅུ་གཉིས་
གསུངས་ཤིང་། གསུངས་པ་དེའི་དོན་འཕགས་པ་ཀླུ་སྒྲུབ་ཀྱིས། རིན་ཆེན་ཕྲེང་བར། ཇི་
སྲིད་ཕུང་པོར་འཛིན་ཡོད་པ། །ཇི་སྲིད་དེ་ལ་ངར་འཛིན་ཡོད། །ཅེས་པའི་སྐབས་ཀྱི་ངར་
འཛིན་ལྷན་སྐྱེས་ཀྱི་དམིགས་ཡུལ་ང་ཙམ་ལ་བྱེད་པའི་སྐྱེས་བུ་བཅུ་གཉིས་ཀྱི་མིང་གི་རྣམ་
གྲངས་བཏགས་པར་བཞེད་ཅིང་། རྣམ་གྲངས་བཅུ་གཉིས་དང་ལྡན་པའི་བདག་དེ་ཉིད།
གདགས་པའི་རྒྱུ་ཕུང་པོ་རྣམས་ལ་ནི། གང་ཟག་བདག་འགོག་གི་རིགས་པ་རྣམ་པ་བདུན་
གྱིས་བཙལ་བའི་ཚེ་མི་རྙེད་ཀྱང་རིགས་པས་མ་དཔྱད་པའི་འཇིག་རྟེན་གྲགས་པའི་ངོར།
10



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རང་གི་ཉེ་བར་བླང་བྱ་ཕུང་པོ་ལྔ་ལ་བརྟེན་ནས་ཉེ་བར་ལེན་པ་པོ་དང་ནི་རང་གི་ཆ་ཤས་
ཕུང་པོ་ལྔ་ལ་བརྟེན་ནས་ནི་ཆ་ཤས་ཅན་དང་། རང་གི་ཡན་ལག་ཕུང་པོ་ལྔ་ལ་བརྟེན་ནས་
ཡན་ལག་ཅན་དུ་འཇོག་པ། ཤིང་རྟ་རང་གི་ཉེ་བར་བླང་བྱ་དང་ཆ་ཤས་དང་ཡན་ལག་
འཕང་ལོ་སོགས་ལ་བརྟེན་ནས་ཉེ་བར་ལེན་པོ་སོགས་སུ་འཇོག་པའི་དཔེ་དང་སྦྱར་བ་
དཔལ་ལྡན་ཟླ་བས་འཇུག་པར་གསུངས་པའི་ཕྱིར་ཏེ། འཇུག་པ་ལས། འདི་ནི་དེ་ཉིད་
དུའམ་འཇིག་རྟེན་དུ། །རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །རྣམ་དཔྱད་མེད་
པར་འཇིག་རྟེན་ཉིད་ལས་འདིར། །རང་གི་ཡན་ལག་བརྟེན་ནས་འདོགས་པ་ཡིན། །དེ་
ཉིད་ཡན་ལག་ཅན་ཏེ་ཆ་ཤས་ཅན། །ཤིང་རྟ་དེ་ཉིད་བྱེད་པོ་ཞེས་འགྲོར་བསྙད། །སྐྱེ་བོ་
རྣམས་ལ་ལེན་པོ་ཉིད་དུ་གྲུབ། །འཇིག་རྟེན་གྲགས་པའི་ཀུན་རྫོབ་མ་རླགས་ཤིག །ཅེས་
སོགས་བཤད་པའི་ཕྱིར། བདག་ཆོས་ཅན། ཁྱོད་ཕུང་པོ་ལ་རྣམ་པ་ལྔའམ་བདུན་གྱི་རིགས་
པས་བཙལ་ན་མི་རྙེད་པ་ཡང་ཡིན་ཏེ། ཁྱོད་ཕུང་པོ་དང་གཅིག་གམ་ཐ་དད་དམ་རྟེན་ནམ་
བརྟེན་པའམ་ལྡན་པ་སྟེ་ལྔའམ་དབྱིབས་སམ། ཚོགས་པ་སྟེ་བདུན་གྱིས་དཔྱད་ན་མི་རྙེད་
པའི་ཕྱིར་རོ། ། །
དེས་ན་གང་ཟག་གི་བདག་དང་ཆོས་ཀྱི་བདག་གཉིས་མེད་མོད། བདག་ཙམ་ཞིག་
རིགས་པས་དཔྱད་ན་མེད་ཀྱང་། ཐ་སྙད་དུ་ལས་འབྲས་ཀྱི་རྟེན་དུ་ཡོད་པ་འདི་ཆོས་ཅན།
ཁྱོད་ལ་རྩོད་པའི་ཚེ་འདི་ལས་གཞན་དུ་མ་སྟོན་ཅིག་ཅེས་བྱ་ཞིང་། འཆད་པའི་ཚེ་སློབ་མ་མ་
སླ་བར་ཚུལ་འདི་བཞིན་དུ་ཤོད་ཅིག་ཅེས་བྱ་སྟེ། ཁྱོད་རྣམ་བདུན་གྱི་རིགས་པས་དཔྱད་པའི་
ཚེ་མི་རྙེད་ཀྱང་། ཐ་སྙད་དུ་ལས་ཀྱི་བྱེད་པོ་སོགས་ཡིན་པར་ཁས་ལེན་པ་ནི། ཁྱོད་གང་
ཟག་ལ་རྟག་ཆད་ཀྱི་མཐའ་གཉིས་སྤངས་པའི་གང་ཟག་གི་བདག་མེད་རྟོགས་པའི་ཐབས་
ཡིན་པའི་གནད་དམ་པ་ཡིན་པ་དང༌། རྟེན་འབྱུང་གི་སྐྱེ་བ་རྟེན་འབྲེལ་གྱི་རིགས་པས་
དཔྱད་པའི་ཚེ་མ་རྙེད་ཀྱང་ཐ་སྙད་དུ་ཁས་ལེན་པ་ནི། ཆོས་ལ་རྟག་ཆད་ཀྱི་མཐའ་གཉིས་
1 11



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྤངས་པའི་ཆོས་ཀྱི་བདག་མེད་རྟོགས་པའི་ཐབས་བླ་ན་མེད་པ་ཡིན་པ་ནི་མཁས་པའི་རྣམ་
དཔྱོད་ལས་རྟོགས་པའི་ཕྱིར་རོ། །དེས་ན་རྟག་ཆད་སྤོང་ཚུལ་འདི་ལ་ཚུལ་གཉིས་མཐོང་སྟེ་
ཆོས་དང་གང་ཟག་ཐ་སྙད་དུ་རྟེན་འབྱུང་དུ་ཁས་བླངས་པས་ཆད་པའི་མཐའ་སེལ། དོན་
དམ་པར་དཔྱད་ན་མི་རྙེད་པས་རྟག་པའི་མཐའ་སེལ་བ་ནི། གཞིའི་རྟག་ཆད་སྤོང་བའི་ཚུལ་
ཏེ་ཚུལ་དེས་གཞི་ཆོས་ཅན་གང་ཟག་དང་བུམ་པ་ལྟ་བུའི་སྟེང་དུ། བདེན་གཉིས་ཟུང་འཇུག་
གམ་སྣང་སྟོང་ཟུང་འཇུག་གི་གནད་ལེགས་པར་རྟོགས་ནུས་པའི་ཕྱིར་རོ། །ཆོས་དང་གང་
ཟག་རང་བཞིན་གྱིས་སྐྱེ་བར་ཁས་མ་བླངས་པས་རྟག་པའི་མཐའ་སེལ། རང་བཞིན་ཞིག་
ལའམ་རྒྱུན་ཆད་པར་ཁས་མ་བླངས་པས་ཆད་པའི་མཐའ་སེལ་བ་ནི། ལམ་གྱི་རྟག་ཆད་
སྤོང་ཚུལ་ཏེ། ཚུལ་དེས་ཆོས་དང་གང་ཟག་བདེན་མེད་དུ་རྟོགས་པའི་ལྟ་བ་དེ། རྟག་ཆད་ཀྱི་
མཐར་མ་ལྷུང་བའི་དབུ་མའི་ལྟ་བ་ཡིན་པ་ལ་ངེས་པ་ལེགས་པར་རྙེད་ནུས་པའི་ཕྱིར་རོ། །
གཉིས་པ་རང་ལ་སྒྲུབ་བྱེད་མེད་པ་ནི། ཁྱོད་ཀྱི་བདག་མེད་དེ། བདག་མེད་རྟོགས་
པའི་བློ་ཡུལ་གྱི་གནས་ཚུལ་ལ་ཞུགས་པའི་ཕྱིར་ཞེས་སོགས་ཀྱི་སྒྲུབ་བྱེད་ཀྱང་ནི་ལྟར་
སྣང་སྟེ། ཇི་ལྟར་ཞེ་ན། སྐྱེ་མེད་དང་མཚན་མེད་དང་སྤྲོས་མེད་རྣམས་རྟོགས་པའི་བློ་ལ་སྐྱེ་
བ་དང་མཚན་མ་སོགས་མེད་པར་ཐལ། སྐྱེ་མེད་རྟོགས་པའི་བློ་སོགས་ཡུལ་གྱི་གནས་ཚུལ་
ལ་ཞུགས་པའི་ཕྱིར་ཞེས་པའི་རིགས་པ་མཚུངས་ཏེ། སྐྱེ་སོགས་ཐ་སྙད་དུ་ཡོད་པའི་ཕྱིར་
དང༌། སྐྱེ་མེད་རྟོགས་པའི་བློ་སོགས་ཀྱང་གནས་ཚུལ་ལ་ཞུགས་པའི་ཕྱིར་རོ། །དེས་ན་
བདག་ཡོད་ཀྱང་བདག་མེད་རྟོགས་ཞེས་པ་ནི་བདག་དཔྱད་ནས་མེད་པར་རྟོགས་པ་ལ་
བདག་མེད་རྟོགས་ཞེས་བར་གྱི་ཚིགས་མི་མངོན་པར་བྱས་པ་ཡིན་ནོ་ཞེས་བསྟན་བཅོས་
འདིའི་དགོངས་པར་ངེས་དགོས་སོ། །
གསུམ་པ་གཞན་ལ་སུན་འབྱིན་མི་འཐད་པ་ནི། ཁྱོད་ཀྱིས་གཞན་ལ་སྐྱོན་བརྗོད་
པའི་ཚེ་ན། བདག་མེད་པར་རྟོགས་པས་གྲོལ་བ་མ་ཡིན་པར་བདག་དོན་དམ་དུ་མེད་པར་
112



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
མཐོང་བས་གྲོལ་བར་འགྱུར་ན། མོ་གཤམ་གྱི་བུ་མེད་པར་མཐོང་བས་ཀྱང་གྲོལ་བར་
འགྱུར་རོ་ཞེས་པའི་སུན་འབྱིན་སྨྲ་མོད། སུན་འབྱིན་འདི་ནི་ཀླུ་སྒྲུབ་ཀྱིས། བདག་ཡོད་
བདག་གི་ཡོད་ཅེས་པ། །འདི་ནི་དམ་པའི་དོན་དུ་ལོག །གང་ཕྱིར་ཡང་དག་ཇི་ལྟ་བ། །
ཡོངས་སུ་ཤེས་པས་གཉིས་མི་འབྱུང་། །ཞེས་གསུངས་པ་ལ་བརྗོད་པར་སྣང་སྟེ། གཞུང་
དེས་བདག་དང་བདག་གི་བ་དོན་དམ་དུ་མེད་པར་རྟོགས་པའི་བློས། བདག་དང་བདག་གི་
བ་དོན་དམ་དུ་ཡོད་པར་འཛིན་པའི་བློ་ཕྱིན་ཅི་ལོག་དེ་སྤོང་ནུས་པར་བཤད་འདུག་པའི་
ཕྱིར་རོ། །དེས་ན་དེ་སྐད་སྨྲ་བ་པོ་ཆོས་ཅན། ཁྱོད་ཕྲ་མོའི་རྣམ་གཞག་ལ་ཇི་ལྟར་སྨྲ་ནུས་
པར་འགྱུར་ཏེ་མི་ནུས་པར་ཐལ། རགས་པའི་རྣམ་གཞག་འདི་ལའང་འཁྲུལ་ནས་འདུག་
པའི་ཕྱིར་རོ། །གཞན་ཡང་ཁྱོད་རང་ལུགས་ལ་ཐ་སྙད་དུའང་བདག་མེད་པ་དང་། ཕུང་པོ་
ཁམས་སོགས་དོན་དམ་པར་མེད་པར་འདོད་པ་ལའང་། མོ་གཤམ་གྱི་བུ་མེད་པར་མཐོང་
བས་གྲོལ་བར་ཐལ་གྱི་རིགས་པ་དེ་ནི་མཚུངས་པར་འགྱུར་ཏེ། རིགས་པའི་རྣམ་གཞག་
ཤེས་ན་དཔྱོད་ཅིག་སྟེ་དཔྱད་པས་གསལ་བའི་ཕྱིར་རོ། །ཁྱོད་ཀྱི་རྣམ་འགྱུར་འདི་ཆོས་ཅན།
མཁས་པས་མཐོང་ན་བཞད་གད་ཀྱི་གནས་ཡིན་ཏེ། གཞུང་ལུགས་ཀྱི་རྣམ་གཞག་དོར་
ནས་ནི་ཕལ་པའི་ངག་ཙམ་ལ་བརྟེན་ནས་གྲུབ་མཐའི་རྣམ་གཞག་འཇོག་པར་བྱེད་པ་ཙམ་
ཡིན་པའི་ཕྱིར་རོ། །
བཞི་པ་ཚིག་དོན་མ་འདྲེས་གཟུང་བར་གདམས་པ་ནི། བདག་གིས་སྒྲས་བསྟན་པའི་
བདག་དེ་ལ་ཐ་སྙད་དུ་ཡོད་མེད་ཀྱི་རྣམ་དབྱེ་མ་འདྲེས་པར་ཕྱེ་དགོས་ཏེ། ཆོས་དང་གང་
ཟག་ཚིག་ཟུར་ལ་སྦྱར་བའི་ཆོས་ཀྱི་བདག་དང་གང་ཟག་གི་བདག་གཉིས་དང་། ཆོས་
ཐམས་ཅད་བདག་མེད་ཅེས་པའི་སྐབས་ཀྱི་བདག་གི་དོན་ནི། རང་གི་ངོ་བོས་གྲུབ་པ་ལ་
བཤད་ནས་ཐ་སྙད་དུ་ཡང་མེད་པར་སངས་རྒྱས་བསྐྱངས་དང་ཟླ་བ་ཡིས་བཞེད་པའི་ཕྱིར་
དང༌། དེ་ལྟ་བུའི་བདག་དང་། བྱེད་པའི་སྐྱེས་བུ་ལ་བདག་ཅེས་བརྗོད་པའི་བདག་གཉིས་
OR



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པོ་སོ་སོར་སྨྲོས་ཤིག་སྟེ་སྨྲ་དགོས་པའི་ཕྱིར་ཏེ། བྱེད་པའི་སྐྱེས་བུ་ལ་བདག་ཏུ་བྱས་པའི་
བདག་དེ་ཐ་སྙད་དུ་ཡོད་པའི་ཕྱིར་རོ། ། །
བཞི་པ་བདག་གཉིས་ཐ་སྙད་བདེན་པར་སྨྲ་བ་དགག་པ་ལ་གཉིས་འདོད་པ་བརྗོད་
པ་དང་། སུན་འབྱིན་བཤད་པའོ། །དང་པོ་ནི་མཁས་པ་ལ་ལ། གང་ཟག་དང་གང་ཟག་གི་
བདག་གཉིས་ཀ་ཡང་ཐ་སྙད་དུ་ཡོད་ཅིང་དོན་དམ་དུ་མེད་པ་དབུ་མའི་ལུགས་ཡིན་ཞེས་
སྨྲས་ཏེ། རྒྱུ་མཚན་གང་ཟག་གི་བདག་འགོག་པའི་རིགས་པའི་གཙོ་བོ་ནི། གང་ཟག་ཉིད་
ཕུང་པོ་ལྔ་ལ་རྣམ་བདུན་གྱི་རིགས་པས་བཙལ་བའི་ཚེ་མ་རྙེད་པ་ཡིན་པས་གང་ཟག་དང་
གང་ཟག་གི་བདག་གཉིས་ཡོད་མེད་ཁྱད་པར་མེད་པའི་ཕྱིར་ཞེས་ཟེར་རོ། །པདྨོ་བཞད་པ་
ལས། འདི་དང་གོང་གི་གང་ཟག་ཡོད་ཅིང་བདག་མེད་ཅེས་སོ་སོར་ཕྱེ་བ་གཉིས། པཎ་ཆེན་
ཤཱཀྱ་མཆོག་ལྡན་གྱི་གྲུབ་མཐའ་སྔ་ཕྱི་ཡིན་པར་བཤད་ཀྱང་། པཎ་ཆེན་པས། དབུ་མའི་སྤྱི་
དོན་གྱི་གང་ཟག་གི་བདག་འགོག་གི་ལེའུ་བཅུ་པ་ལས། རི་བོ་དགེ་ལྡན་པས་བདག་ཡོད་
པར་ཁས་བླངས་པ་ལ་ལུང་རིགས་ཀྱི་གནོད་བྱེད་མང་དུ་བསྟན་པས། པཎ་ཆེན་པའི་
དགོངས་པ་ཡིན་མིན་དཔྱད་པར་བྱའོ། །
གཉིས་པ་སུན་འབྱིན་པ་ལ། དབུ་མའི་གཞུང་གི་དགོངས་པ་མིན་པས་དགག །མགོ་
མཚུངས་རིགས་པའི་གནོད་བྱེད་ཡོད་པས་དགག །སྒྲུབ་བྱེད་བློ་གྲོས་འཆལ་པའི་རྟགས་སུ་
བསྟན་པའོ། །དང་པོ་ནི། གང་ཟག་དང་གང་ཟག་གི་བདག་གཉིས་པོ་ཡོད་པ་ལ་ཁྱད་པར་
མེད་པ་ནི་མུ་སྟེགས་པ་དང་མང་བཀུར་བ་ཁོ་ནའི་ལུགས་ཡིན་གྱི། མང་བཀུར་བ་ལས་
གཞན་པའི་ནང་པ་སངས་རྒྱས་པའི་ལུགས་འདི་ལ་མེད་དེ། གཞན་དུ་ན། ཆོས་དང་གང་
ཟག་གི་ཟླས་ཕྱེ་བའི་ཆོས་ཀྱང་ཆོས་བདག་ཏུ་འགྱུར་ཏེ། ཆོས་དེ་ཉིད་ལ་རྟེན་འབྲེལ་ལ་
སོགས་པའི་རིགས་པས་བཙལ་བའི་ཚེ་ན་མ་རྙེད་པ་ལ་ཆོས་ཀྱི་བདག་མེད་དུ་འཇོག་པས།
གང་ཟག་དང་ཆོས་ཀྱི་བདག་མེད་བཙལ་ཚུལ་མཚུངས་པའི་ཕྱིར་རོ། །དེ་ཡང་འདོད་ན།
1 14



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
འཕགས་པའི་རྗེས་ཐོབ་ཀྱི་ཆོས་བདག་མེད་རྟོགས་པའི་ཚེ་ན་ཆོས་ཙམ་མེད་པ་རྟོགས་པར་
འགྱུར་ཏེ། ཆོས་ཙམ་ཆོས་བདག་ཏུ་ཁས་བླངས་པའི་ཕྱིར་རོ། ། །
ས་བཅད་དང་པོ་གཉིས་ཐུན་མོང་དུ་བསྟན་ནས། གསུམ་པ་ནི། ཁྱོད་ཀྱི་སྒྲུབ་བྱེད་བློ་
གྲོས་བརྩིང་པའི་འབྲས་རྟགས་ཉིད་དུ་ཤེས་པར་བྱ་སྟེ། དེའི་དོན་གང་ཟག་ཕུང་པོ་ལྔ་ལ་
རྣམ་བདུན་གྱི་རིགས་པས་བཙལ་བའི་ཚེ་རྙེད་ན་གང་ཟག་གི་བདག་ཏུ་འགྱུར་བའི་དོན་
ཡིན་པའི་ཕྱིར་རོ། །འདིར་དོགས་པ་ཅུང་ཟད་དཔྱད་ན། བསྟན་བཅོས་མཛད་པ་འདིའི་
དགོངས་པ་ནི། གང་ཟག་གི་བདག་དང་ཆོས་ཀྱི་བདག་གཉིས་མེད་ཀྱང་། བདག་ཙམ་ཞིག་
ཡོད་པར་ཁས་བླངས་དགོས་ཏེ། བྱེད་པའི་སྐྱེས་བུ་བཅུ་གཉིས་ཀྱི་ཟླས་ཕྱེ་བའི་བདག་དང་
གང་ཟག་དང་སྐྱེས་བུ་ལ་སོགས་པ་དོན་གཅིག་མིང་གི་རྣམ་གྲངས་གང་ཞིག །གང་ཟག་
དང་སྐྱེས་བུ་སོགས་ཡོད་པར་ཁས་བླངས་དགོས་པའི་ཕྱིར་ཏེ། དེ་དག་མེད་ན། ལས་བྱེད་
པ་པོ་དང་། ལས་ཀྱི་རྣམ་སྨིན་མྱོང་བ་པོ་སོགས་ཀྱང་མེད་དགོས་པས། ལས་འབྲས་ལ་ཡང་
སྐུར་པ་བཏབ་པར་འགྱུར་པའི་ཕྱིར་དང་། བདག་དང་གང་ཟག་དོན་དམ་པར་མེད་ཀྱང་།
གང་ཟག་གི་བདག་མེད་རྟོགས་པའི་ཐབས་སུ་ཐ་སྙད་དུ་ཡོད་པར་ཁས་བླངས་དགོས་ཏེ།
རྟེན་འབྱུང་གི་སྐྱེ་བ་དོན་དམ་པར་མེད་ཀྱང་། ཐ་སྙད་དུ་ཡོད་པ་ནི། དོན་དམ་བདེན་པ་
རྟོགས་པའི་ཐབས་ཡིན་པ་དང་གནད་གཅིག་པའི་ཕྱིར་རོ། །དེས་ན་བདག་རྫས་ཡོད་དུ་
འདོད་པའི་ཉན་ཐོས་མང་བཀུར་བའི་ལུགས་ལ། གང་ཟག་གི་བདག་འཛིན་ལྷན་སྐྱེས་ཀྱི་
དམིགས་པ་དང་། བདག་དོན་གཅིག་ཏུ་འདོད་པས། ཕུང་པོ་དེའི་དམིགས་པར་མི་འདོད།
བདག་བརྟགས་ཡོད་དུ་འདོད་པའི་ཁ་ཆེ་བྱེ་སྨྲ་བ་ནས། དབུ་མ་རང་རྒྱུད་པའི་བར་ནི། ཕུང་
པོ་གང་ཟག་གི་བདག་འཛིན་ལྷན་སྐྱེས་ཀྱི་དམིགས་པ་དང་གང་ཟག་གི་གདགས་གཞིར་
ཁས་ལེན་ཞིང་། དེའི་འཛིན་སྟངས་ཀྱི་ཡུལ་དུ་གྱུར་པའི་ང་ཙམ་ཞིག་བདག་ཏུ་ཁས་ལེན་
པས་ངར་འཛིན་ལྷན་སྐྱེས་ཀྱི་དམིགས་པ་དང་བདག་དོན་གཅིག་ཏུ་མི་འདོད། ཐལ་འགྱུར་
115



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བའི་ལུགས་ལ་ཕུང་པོ་ནི་གང་ཟག་ཏུ་གདགས་པའི་རྒྱུ་ཙམ་ཡིན་གྱི། གང་ཟག་གི་གདགས་
གཞི་དང༌། གང་ཟག་གི་བདག་འཛིན་ལྷན་སྐྱེས་ཀྱི་དམིགས་པ་གཉིས་གང་དུ་ཡང་ཁས་མི་
ལེན་པས། དེའི་དམིགས་པ་དང་བདག་དོན་གཅིག་ཏུ་འདོད། དེས་ན་གང་ཟག་བདག་
འཛིན་ལྷན་སྐྱེས་ཀྱི་དམིགས་པ་ཡོད་པས། དེ་ཉིད་ཡུལ་ཅན་ཡང་དག་ཀུན་རྫོབ་བདེན་པ་
ཡིན་ཞིང་། ལྷན་སྐྱེས་ཀྱི་བདག་ཀྱང་ཡོད་པར་འདོད། གང་ཟག་གི་བདག་འཛིན་ཀུན་
བཏགས་ཀྱི་དམིགས་པ་མེད་པས། དེ་ཉིད་ཡུལ་ཅན་ལོག་པའི་ཀུན་རྫོབ་བདེན་པ་ཡིན་
ཞིང་། ཀུན་བཏགས་ཀྱི་བདག་མེད་པར་འདོད་ཅེས་པ་ནི་འཇུག་པ་དཀའ་འགྲེལ་སོགས་
ཀྱི་དགོངས་པ་བླ་ན་མེད་པའོ། །རི་བོ་དགེ་ལྡན་པས། གང་ཟག་གི་བདག་འཛིན་ལྷན་སྐྱེས་
ཀྱི་དམིགས་པར་གྱུར་པའི་བདག་དང་། འཛིན་སྟངས་ཀྱི་ཡུལ་དུ་གྱུར་པའི་བདག་གཉིས་
སུ་ཕྱེ་ནས། དང་པོ་ངོས་འཛིན་པའི་ཚེ། ངར་འཛིན་ལྷན་སྐྱེས་ཀྱི་དམིགས་པར་གྱུར་པའི་ང་
ཙམ་དེ། བདག་ཡིན་པར་འདོད་པ་ལ་ནང་པའི་གྲུབ་མཐའ་རྣམས་མི་མཐུན་པ་མེད་ཀྱང་།
དམིགས་ཡུལ་ང་ཙམ་དེའི་མཚན་གཞི་འཛིན་ཚུལ་མི་མཐུན་ཏེ། མང་བཀུར་བའི་ནང་ཚན་
འགའ་ཞིག །ཕུང་པོ་ལྔའམ། སེམས་ཉིད་དེའི་མཚན་གཞིར་འདོད། ཁ་ཆེ་བྱེ་སྨྲ་བ་ཕུང་
པོའི་རྒྱུན་དང་། མདོ་སྡེ་པ་ཡིད་ཀྱི་རྣམ་ཤེས་དང་། སེམས་ཙམ་པ་དང་། རང་རྒྱུད་པ་ཀུན་
གཞིའི་རྣམ་ཤེས་དང་། ཐལ་འགྱུར་བ་ཕུང་པོ་ལ་བརྟེན་ནས་བཏགས་པའི་ང་ཙམ་དེ་ངར་
འཛིན་ལྷན་སྐྱེས་ཀྱི་དམིགས་པར་གྱུར་པའི་ངའམ་བདག་གི་མཚན་གཞི་ཡིན། དེས་ན་དེའི་
དམིགས་པར་གྱུར་པའི་བདག་དང་། ལས་འབྲས་ཀྱི་རྟེན་དུ་གྱུར་པའི་བདག་སོགས་ཡོད་
པར་འདོད་པས། སྤྱིར་བདག་ཡོད། །དེའི་འཛིན་སྟངས་ཀྱི་གཟུང་བྱར་གྱུར་པའི་བདག་
མེད་པས། གང་ཟག་གི་བདག་ནི་མེད། དེ་ཡང་རང་རྒྱུད་པ་མན་ཆད་ཀྱི། གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པ་ཉིད་གང་ཟག་གི་བདག་འཛིན་ལྷན་སྐྱེས་ཀྱི་འཛིན་པ་ཡིན་
པར་འདོད་ཅིང་། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པ་རྣམ་པར་བཅད་ཙམ་དེ་
16



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རྟོགས་པས། གང་ཟག་གི་བདག་མེད་རྫོགས་པར་རྟོགས་པར་འདོད། བདག་མེད་གཉིས་
ཀྱི་ཁྱད་པར་ཡང་དགག་བྱའི་སྒོ་ནས་འབྱེད། ཐལ་འགྱུར་བས། གང་ཟག་རང་བཞིན་གྱིས་
གྲུབ་པར་འཛིན་པ་ཉིད་གང་ཟག་གི་བདག་འཛིན་ལྷན་སྐྱེས་ཀྱི་འཛིན་སྟངས་སུ་འདོད་
ཅིང་། གང་ཟག་རང་བཞིན་གྱིས་མ་གྲུབ་པར་རྟོགས་པས། གང་ཟག་བདག་མེད་རྫོགས་
པར་རྟོགས་པར་འདོད། བདག་མེད་གཉིས་ཀྱི་ཁྱད་པར་ཡང་ཆོས་ཅན་གྱི་སྒོ་ནས་འབྱེད་ཀྱི།
དགག་བྱ་ལ་ཁྱད་པར་མེད་པར་འདོད། ཅེས་པ་ནི་སྐལ་བཟང་མིག་འབྱེད་སོགས་ཀྱི་
དགོངས་པ་བླ་ན་མེད་པའོ། ། །
དཔལ་འབུམ་ཕྲག་གསུམ་པའི་བཞེད་པར་བྱེད་པའི་སྐྱེས་བུ་བཅུ་གཉིས་ཀྱི་ཟླས་ཕྱེ་
བའི་བདག་དང་། ལས་འབྲས་ཀྱི་རྟེན་དུ་གྱུར་པའི་བདག་ཙམ་ཞིག་ཡོད་ཀྱང་། བདག་ནི་
ཡོད་པར་ཁས་མི་བླང་སྟེ། བྱེད་པའི་སྐྱེས་བུ་བཅུ་གཉིས་ཀྱི་ཟླས་ཕྱེ་བའི་བདག་ནི། གང་
ཟག་དང་། སེམས་ཅན་སོགས་ཀྱི་མིང་གི་རྣམ་གྲངས་ཙམ་ཡིན་པས། དེ་ཡིན་ན་བདག་མ་
ཡིན་དགོས་པའི་ཕྱིར་དང༌། ལས་འབྲས་ཀྱི་རྟེན་དུ་གྱུར་པའི་བདག་ཀྱང་། སྔ་མ་དང་
གནད་གཅིག་པས། བདག་ཡོད་པ་གཏན་ནས་མ་ཡིན་ཏེ། བདག་ཡོད་པ་ཁས་ལེན་པ་ནི།
ཆོས་ཐམས་ཅད་བདག་མེད་དུ་ཁས་ལེན་པའི་ཁ་ཆེ་བྱེ་སྨྲ་བ་ནས། ཐལ་འགྱུར་བའི་བར་དུ་
སུའི་ལུགས་ལ་ཡང་མེད་པའི་ཕྱིར་ཞེས་བཞེད། དཔལ་ཤཱཀྱ་མཆོག་ལྡན་གྱི་བཞེད་པར།
རང་གི་ཁས་བླང་རྒྱུའི་བདག་དང་། རིགས་པས་འགོག་རྒྱུའི་བདག་གཉིས་ཀྱི་ཕྱེད་གསལ་
བྱེད་པ་ནི། དཔལ་ལྡན་ཟླ་བས་མ་བཤད་པས་མི་འཐད་ཅིང་། དེས་ན་གང་ཟག་གི་བདག་
མེད་ཀྱང༌། སྤྱིར་བདག་དང་། ཁྱད་པར་ལས་འབྲས་ཀྱི་རྟེན་དུ་གྱུར་པའི་བདག་ཡོད་ཅེས་
པ་འདི་ཡང་མི་འཐད་དེ། ཀུན་རྫོབ་བདེན་པ་ཡིན་ན། ཡོད་པ་མིན་པས་ཁྱབ་པའི་ཕྱིར་
དང༌། སྤྱིར་བདག་ཡོད་པ་ཁས་ལེན་པ་ལ། དཔལ་ལྡན་ཟླ་བས་གང་ཟག་གི་བདག་འགོག་
གི་རིགས་པ་བཅུ་སོགས་ལུང་རིགས་ཁས་བླངས་གསུམ་གྱི་གནོད་བྱེད་ཆར་ལྟར་འབབ་
117



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་ཕྱིར། དེས་ན་གང་ཟག་གི་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་གཟུང་བྱར་གྱུར་
པའི་ང་དེ་ཉིད། གང་ཟག་དང་བདག་ཡིན་གྱི་གང་ཟག་གི་བདག་དང་ཆོས་བདག་གང་ཡང་
མིན་པའི་བདག་ཕུང་པོ་གསུམ་པོ་དེ་འདྲ་གཏན་ནས་ཁས་མི་ལེན་ལ། དེ་ལྟ་བུའི་ངའམ་
བདག་དེ་ཉིད་འཇིག་རྟེན་ཐ་སྙད་དུ་ནི་ཡོད་པར་ཁས་བླངས་དགོས་ཏེ། དེ་འཛིན་ལྷན་སྐྱེས་
དེ་འཇིག་རྟེན་གྱི་ཡང་དག་ཀུན་རྫོབ་བདེན་པ་ཡིན་པའི་ཕྱིར། འོན་ཀྱང་དེ་འདྲ་དེ། སྤྱིར་ཐ་
སྙད་དུ་ནི་ཡོད་པར་ཁས་མི་བླངས་ཏེ། དེ་འཕགས་པའི་ཐ་སྙད་དུ་མེད་པའི་ཕྱིར་ཞེས་
སོགས་རྒྱས་པར་གསུངས་སོ། །
དོན་དེ་དག་ལ། བློ་གཟུ་བོས་རྣམ་པར་དཔྱད་ན། འདི་ལྟར་མཐོང་སྟེ། བདག་ཡོད་
པར་བཞེད་པ་དག་གསོན་ཅིག །བདག་ཆོས་ཅན། ཁྱོད་ལ་སྐད་ཅིག་སྔ་ཕྱིའི་རིམ་པ་མང་དུ་
ཡོད་པར་ཐལ། ཁྱོད་རྒྱུ་བཅས་ཀྱི་མི་རྟག་པ་ཡིན་པའི་ཕྱིར། རྟགས་དོན་གྱིས་ཁས་བླངས་ཏེ།
བདག་དེ་གང་ཟག་ཏུ་ཁས་བླངས་པས་འདུ་བྱེད་ཀྱི་ཕུང་པོ་ཡིན་པའི་ཕྱིར། ཡང་བདག་ཆོས་
ཅན། རྫས་སུ་ཡོད་པར་ཐལ། འདུ་བྱེད་ཀྱི་ཕུང་པོ་ཡིན་པའི་ཕྱིར། ཡང་གང་ཟག་གི་བདག་
འཛིན་ལྷན་སྐྱེས་ཆོས་ཅན། འཛིན་སྟངས་ཕྱིན་ཅི་མ་ལོག་པའི་དོན་དང་མཐུན་པའི་ཤེས་པ་
ཡིན་པར་ཐལ། ཁྱོད་ཀྱི་འཛིན་སྟངས་ཀྱི་ཡུལ་དུ་གྱུར་པའི་བདག་དེ་རྫས་སུ་ཡོད་པའི་ཕྱིར།
ཡང་རྣམ་སྨིན་གྱི་ཕུང་པོ་མྱང་འདས་མངོན་དུ་བྱས་པའི་ཚེ་ན་བདག་རྒྱུན་ཆད་པར་ཐལ། དེ་
མངོན་དུ་མ་བྱས་པའི་ཚེ་བདག་ཡོད་ཅིང་། དེ་ཉིད་མངོན་དུ་བྱས་པའི་གནས་སྐབས་ན་
བདག་མེད་པའི་ཕྱིར་ཏེ། གནས་སྐབས་དེ་ན་བདག་འཛིན་མེད་པའི་ཕྱིར། རིགས་པ་བཞི་
པོ་འདི་ཉིད་ལན་གྱིས་ཟློག་པར་ནུས་པ་ཡང་མ་ཡིན་ཏེ། དཔལ་ལྡན་ཟླ་བས། གལ་ཏེ་ཕུང་
པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར། །བདག་ནི་རྫ་ས་སུ་
འགྱུར་ཞིང་དེར་ལྟ་བ། །རྫས་ལ་འཇུག་པས་ཕྱིན་ཅི་ལོག་མི་འགྱུར། །མྱ་ངན་འདས་ཚེ་ངེས་
པར་བདག་ཆད་འགྱུར། །ཞེས་བཤད་པའི་རིགས་པ་དྲི་མ་མེད་པ་ཡིན་པའི་ཕྱིར། གཞན་
བས
118



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཡང་གཞན་གྱིས་བསགས་པའི་རྣམ་སྨིན་གཞན་གྱིས་མྱོང་བར་ཡོད་པར་ཐལ། ལས་
གསོག་པོའི་བདག་དེ། རྣམ་སྨིན་མྱོང་བའི་ཚེ་འགགས་ནས་མེད་པའི་ཕྱིར་ན་དེ་གཉིས་
གཞན་ཡིན་པའི་ཕྱིར། ཡང་བདག་རྟག་མི་རྟག་དྲིས་པའི་ཚེ་བདག་མི་རྟག་ཅེས་ལུང་བསྟན་
རིགས་པར་ཐལ། བདག་མི་རྟག་པ་ཡིན་པའི་ཕྱིར། ཡང་བདག་ཆོས་ཅན། བདག་མེད་
མཐོང་བའི་རྣལ་འབྱོར་མངོན་སུམ་དེས་ཁྱོད་མེད་པར་མཐོང་བར་ཐལ། ཁྱོད་བདག་ཡིན་
པའི་ཕྱིར། གལ་ཏེ་མ་ཁྱབ་སྟེ་བདག་མེད་མཐོང་བའི་རྣལ་འབྱོར་མངོན་སུམ་གྱིས། བདག་
རང་བཞིན་མེད་པར་མཐོང་བས་བདག་མེད་མཐོང་བར་འཇོག་གི་བདག་ཁོ་རང་མེད་པར་
མཐོང་མི་དགོས་པའི་ཕྱིར་ཟེར་ན། འོ་ན་བདག་རང་གཞན་གྱིས་གྲུབ་པ་དེ་བདག་ཡིན་
པར་ཁས་ལོངས་ལ། བདག་དེ་ཉིད་བདག་མ་ཡིན་པར་ཁས་བླངས་རིགས་ཏེ། བདག་མེད་
མཐོང་བའི་རྣལ་འབྱོར་མངོན་སུམ་གྱིས་བདག་རང་བཞིན་མེད་པར་མཐོང་གི་བདག་མེད་
པར་མ་མཐོང་བའི་ཕྱིར་རོ། །དེ་ལྟ་བུའི་རིགས་པ་གསུམ་ཉེས་སྤོང་གི་ལན་དང་བཅས་པ་
ཡང་དཔལ་ལྡན་ཟླ་བས་བཤད་པ་ཡིན་ཏེ། གཞན་གྱིས་བསགས་ལ་གཞན་གྱིས་ཟ་བར་
འགྱུར། །འཇིག་རྟེན་མཐའ་ལྡན་ལ་སོགས་མེད་ཕྱིར་རོ། ཁྱོད་ཀྱི་རྣལ་འབྱོར་བདག་མེད་
མཐོང་བ་ལ། །དེ་ཚེ་ངེས་པར་དངོས་རྣམས་མེད་པར་འགྱུར། །རྟག་བདག་སྤོང་ན་དེ་ཚེ་དེ་
ཡི་ཕྱིར། ཁྱོད་ཀྱི་སེམས་སམ་ཕུང་པོ་བདག་མི་འགྱུར། །ཞེས་བཤད་པའི་ཕྱིར་རོ། ། །
མདོར་ན་བདག་མེད་མཐོང་བའི་རྣལ་འབྱོར་མངོན་སུམ་གྱིས་མེད་པར་མཐོང་བ་
ལས་གཞན་པའི་དེས་མེད་པར་མ་མཐོང་བའི་བདག་གཞན་ཞིག་ཁས་བླང་བ་ནི་མི་རིགས་ཏེ།
འཇུག་འགྲེལ་ལས། གལ་ཏེ་ཆོས་ཐམས་ཅད་བདག་མེད་དོ་ཞེས་བྱ་བ་འདིར་ཕུང་པོ་ལ་
བདག་གི་སྒྲ་འཇུག་པར་མི་འདོད་ན་འདིར་ཡང་མི་འདོད་པར་བྱ་དགོས་སོ་ཞེས་བཤད་
པའི་ཕྱིར་རོ། །ཡང་བདག་མེད་རྟོགས་པའི་རྣལ་འབྱོར་མངོན་སུམ་གྱིས། གང་ཟག་གི་
བདག་ལྟ་སུན་འབྱིན་མི་ནུས་པར་ཐལ། བདག་མེད་མཐོང་བའི་རྣལ་འབྱོར་མངོན་སུམ་
9



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྱིས་བདག་རང་བཞིན་མེད་པར་མཐོང་བ་ཙམ་ཡིན་གྱི་བདག་མེད་པར་མ་མཐོ་བའི་ཕྱིར་
དང་། བདག་གམ་རང་བཞིན་གྱིས་གྲུབ་པ་དེ་བདག་འཛིན་ལྷན་སྐྱེས་ཀྱི་རྟེན་ནམ་འཛིན་
སྟངས་ཡིན་གྱི། བདག་གམ་ང་དེའི་འཛིན་སྟངས་ཀྱི་གཟུང་བྱ་ཡང་མིན་པའི་ཕྱིར། དེ་ལྟར་
ཡང་། བདག་མེད་རྟོགས་ཚེ་རྟག་པའི་བདག་སྤོང་ཞིང་། །འདི་ནི་ངར་འཛིན་རྟེན་དུའང་མི་
འདོད་པ། །དེ་ཕྱིར་བདག་མེད་ཤེས་པས་བདག་ལྟ་བ། །དཔྱིས་ཀྱང་འབྱིན་ཞེས་སྨྲ་བ་ཞིན་
ཏུ་འཚར། །ཞེས་པ་ཅི་རིགས་པའི་འགྲོས་ལ་བརྟགས་ན་ཤིན་ཏུ་གསལ་བའི་ཕྱིར་རོ། །
མཁས་པའི་དབང་པོ་ཤཱཀྱ་མཆོག་ལྡན་བདག་མེད་ཀྱང་བདག་འཇིག་རྟེན་གྱི་ཐ་སྙད་བདེན་
པ་ཡིན་གསུང་བ་ལ་ཡང་། འོ་ན་བདག་དེ་དངོས་པོ་དངོས་མེད་དུ་ཁས་ལེན་དཔྱད་ན་
དཀའ་བའི་གནས་ན་བཞུགས་ཏེ། བདག་དེ་དངོས་མེད་ཡིན་ན། བདག་རྟག་པ་ལ་བརྗོད་
པའི་སྐྱོན་འབྱུང་ཞིང་། དངོས་པོ་ཡིན་ན། མི་རྟག་པར་ཡང་ཁས་བླངས་དགོས་པ་སྐྱོན་སྔ་མ་
ཕལ་ཆེར་འཇུག་པ་ཡིན་པའི་ཕྱིར་རོ། །མཁས་པ་རྣམས་ཀྱི་ལེགས་པར་དཔྱད་དགོས་པར་
གསལ་ལོ། །
གཉིས་པ་སྒོམ་པས་ཉམས་ལེན་གནད་ལ་འཁྲུལ་པ་དགག་པ་ལ་གཉིས། ལོག་རྟོག་
བརྗོད་པ་དང་། སུན་འབྱིན་པའོ། །དང་པོ་ལ་ཕྱོགས་སྔ་སྨྲ་བ་པོ་ནི། པདྨོ་བཞད་པ་ལས།
དབུ་མ་ལྟ་ཁྲིད་ཀྱི་ཚེ་ཐོག་མར་ང་བགྲངས་པའི་སྒོ་ནས་ངར་འཛིན་ལྷན་སྐྱེས་ཀྱི་ཞེན་ཡུལ་
བཙལ་ཞིང་། དེ་རྙེད་པའི་ཚེ་ང་མེད་ཅེས་བགྲང་བར་འདོད་པ་ནི་ལྕང་ར་མཁན་པོའི་རྗེས་
སུ་འབྲང་བའི་དགེ་ལྡན་པ་རྣམས་ཏེ། འདི་ལ་ཡང་འདུལ་བ་པ་དང་། དེའི་བླ་མ་དང་། དེའི་
གདན་ས་གསུམ་གྱིས་རིམ་པ་ལྟར་ང་སྣང་ཚུལ་ལ་མེད་ཅེས་བགྲང་དགོས་པ་དང་། ང་མེད་
ཅེས་བགྲངས་པ་ཉིད་ཀྱི་ཆོག་པ་དང༌། ང་ཞེས་ཀྱང་བརྗོད་དུ་མི་རུང་བར་མེད་ཅེས་པའི་
ཚིག་ཁོ་ན་བགྲང་དགོས་པར་འདོད་པའི་རིམ་པ་གསུམ་ཡོད་པར་གྲགས་ཏེ། གསུམ་ཀའང་
སྙིང་རྗེའི་ཡུལ་ལོ། །ཞེས་པ་ལྟར་ཏེ། དེ་ཡང་དགེ་ལྡན་པ་ཁ་ཅིག་དབུ་མའི་ལྟ་བ་ཡིས་
HIC
120



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
གདུལ་བྱའི་སེམས་རྒྱུད་འཁྲིད་པའི་ཚེ་འདི་ལྟར་འཆད་དེ། ཐོག་མར་ང་ཞེས་བརྗོད་པ་ཡི་
རྗེས་འབྲང་རྟོག་པའི་འཕྲེང་བ་ཉིད་གོམས་པས་ངར་འཛིན་ལྷན་སྐྱེས་ཀྱི་ཞེན་ཡུལ་ང་ཉིད་
རྙེད་པའི་རྟགས་མཚན་ཅི་རིགས་འབྱུང་བར་འདོད་ལ། དེ་རྗེས་ང་མེད་ཅེས་བརྗོད་པའི་
རྗེས་འབྲང་རྟོག་པ་གོམས་པ་ལས། བདག་ཡོད་བཀག་ཙམ་གྱི་མེད་དགག་བློ་ལ་ཤར་བ་
ཉིད་གནས་ལུགས་མཐར་ཐུག་རྟོགས་པ་ཡི་ལྷག་མཐོང་ཡིན་ཞེས་སྒྲོག་པར་བྱེད་པའི་
ཕྱིར་རོ། །
གཉིས་པ་སུན་འབྱིན་ལ་ལྔ་སྟེ། གྲུབ་མཐའ་རྣམ་བཞིའི་ལུགས་ལ་མེད་པས་དགག །
དུས་གསུམ་མཁྱེན་པས་སྔོན་ནས་བཀག་པས་དགག །ཐོས་བསམ་དོན་མེད་ཐལ་བའི་
རིགས་པས་དགག །སྒོམ་པའི་གནད་ལ་འཁྲུལ་པའི་འཚང་གིས་དགག །སྨད་པའི་གནས་
སུ་བསྟན་པའི་བཅའ་བས་དགག་པའོ། །དང་པོ་ནི། བདག་ལྟའི་ཞེན་ཡུལ་གོམས་པའི་
སྒོམ་པ་འདི་ཆོས་ཅན། ཁྱོད་རྒྱལ་བའི་བསྟན་པ་ལ་ཕན་པའི་སྒོམ་རྣམ་དག་མ་ཡིན་ཏེ། ཕྱི་
ནང་གཉིས་ཀྱི་ནང་ནས་མུ་སྟེགས་པ་ཁོ་ན་གཙོ་ཆེའི་ལུགས་ཡིན་གྱི། ནང་པའི་བསྟན་
འཛིན་ཁ་ཆེ་བྱེ་བྲག་སྨྲ་བ་ནས་གཟུང་སྟེ། དབུ་མའི་བར་ལ་ལུགས་ཁྱོད་མེད་པའི་ཕྱིར་རོ། །
གཉིས་པ་ནི། དེ་ལྟ་བུའི་ལུགས་འདི་ཉིད་ཆོས་ཅན། ཁྱོད་གདུལ་བྱ་སྐལ་ལྡན་གྱི་ཉམས་སུ་
བླང་བྱ་མ་ཡིན་ཏེ། མགོན་པོ་བྱམས་པ་ཡིས་མདོ་སྡེ་རྒྱན་དུ། བདག་དུ་ལྟ་བ་སྐྱེས་མི་
དགོས། །གོམས་པ་ཐོག་མ་མེད་དུས་ཅན། །ཞེས་གསུངས་པ་ཡིས་ཁྱོད་འདི་བཀག་ཟིན་
པའི་ཕྱིར་རོ། །གསུམ་པ་ནི། དབུ་མའི་གཞུང་ལུགས་རྒྱ་མཚོ་ལས་གསུངས་པའི་རིགས་
པའི་རྣམ་གཞག་ལ་ཐོས་བསམ་བྱས་པ་དོན་མེད་པ་ཉིད་དུ་འགྱུར་ཏེ། ང་མེད་ཅེས་ནི་
བརྗོད་པ་ཡི་རྗེས་འབྲང་རྟོག་པ་གོམས་ཙམ་གྱིས་དབུ་མའི་ལྟ་བ་རྟོགས་ན་ནི་སྟེ་རྟོགས་
པའི་ཕྱིར་རོ། །
གསུམ་པ་ནི། ཁྱོད་ཀྱི་སྒོམ་འདི་ནི་སྒོམ་པའི་གནད་བཅོས་པའི་ཉམས་ལེན་འཁྲུལ་
12



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བ་ཁོ་ན་ཡིན་ཏེ། ཁྱོད་ཀྱི་སྒོམ་པའི་ཡུལ་འདི་ལ་བླུན་པོ་ཅི་ཡང་མི་ཤེས་པ་དང་། མཁས་པ་
རིགས་ལམ་གྱི་གནད་ཤེས་པ་གཉིས་ལ་སྒོམ་བྱེད་ལུགས་ཁྱད་པར་ཅི་ཡང་མི་འདུག་པའི་
ཕྱིར་དང༌། ཁྱོད་ཀྱི་སྒོམ་འདི་ལ་བརྟེན་པའི་ཉམས་མྱོང་འདི་འདྲ་ལྷག་མཐོང་ཡིན་ན་ནི།
ལྷག་མཐོང་འདི་དང་ཞི་གནས་ཟུང་འབྲེལ་དུ་སྒོམ་པ་མི་སྲིད་པ་ཉིད་དུ་འགྱུར་ཏེ། ཁྱོད་ཀྱི་
ལྷག་མཐོང་དེ་ནི་བརྗོད་པའི་རྗེས་འབྲང་ཉིད་དེ། ཁོ་ན་ཡིན་པའི་ཕྱིར་རོ། །ལྔ་པ་ནི། ཀྱེ་མ་
སྙིགས་མའི་དུས་འདི་འཚར་ཆེ་སྟེ། ཁྱོད་ཀྱི་སྒོམ་འདི་འདྲ་བླུན་པོས་སྒོམ་རྣམ་དག་ཏུ་འཛིན་
སྲིད་ནའང་། དབུ་མའི་གཞུང་ལུགས་སྦྱངས་པས་ཀྱང་། སྒོམ་འདི་འདྲ་ལ་སྒོམ་དག་ཏུ་ཡིད་
ཆེས་པ་ནི་རྒྱུ་མཚན་ཅི་ཞིག་ཡིན་ཏེ། བདུད་ཀྱི་སླུས་པ་ལས་འོས་གཞན་མེད་པའི་ཕྱིར་རོ། །
བཞི་པ་གནད་ཀྱི་དོན་བསྡུས་ཏེ་བསྟན་པ་ནི། མདོར་ན་ཐེག་ཆེན་ཕ་རོལ་ཏུ་ཕྱིན་
པའི་ལྟ་སྤྱོད་གཉིས་མ་འཁྲུལ་བར་ཉམས་སུ་ལེན་འདོད་ན། གཟུར་གནས་དཔྱོད་ལྡན་
སྐལ་བཟང་དག་གིས་འདི་ལྟར་བྱ་སྟེ། མཐའ་བཞིས་དབེན་པའི་སྟོང་པ་ཉིད་རྟོགས་པའི་ལྟ་
བ་དང་། བདག་གཞན་བརྗེ་བའི་སྙིང་རྗེའི་སྙིང་པོ་ཅན་ཡིན་ནོ། །དེ་གཉིས་ཟུང་འཇུག་ཏུ་
ཉམས་སུ་ལེན་པ་ཡིན་པའི་ཕྱིར་རོ། །
གསུམ་པ་རིག་འཛིན་སྡོམ་པའི་སྐབས་ལ་གསུམ། སྨིན་གྲོལ་ལམ་གྱི་རྣམ་གཞག་
སྤྱིར་བསྟན། དེ་ཉིད་རྣམ་དག་ཏུ་སྒྲུབ་པ་རྒྱས་པར་བཤད། གྲུབ་པའི་འབྲས་བུ་བསྡུས་ཏེ་
བསྟན་པའོ། །དང་པོ་ནི། རིག་འཛིན་སྡོམ་པའི་ཉམས་ལེན་གྱི་གནད་བསྡུས་ན་སྨིན་གྲོལ་
གཉིས་སུ་འདུས་ཏེ། དབང་བསྐུར་ལས་ཐོག་མར་ཐོབ་པ་སྨིན་བྱེད་ཀྱི་ལམ་དང་། དེ་ཉིད་
བསྲུང་ཞིང་སྤེལ་བ་ལ་གྲོལ་བྱེད་ཅེས་ནི་རྒྱུད་ལས་གསུངས་པའི་ཕྱིར་རོ། །གཉིས་པ་ལ་
གཉིས། ལམ་གྱི་གཙོ་བོ་རྣམ་དག་ཏུ་སྒྲུབ། ལམ་གྱི་ཡན་ལག་རྣམ་དག་ཏུ་སྒྲུབ་པའོ། །དང་
པོ་ལ་གཉིས། སྨིན་བྱེད་རྣམ་དག་ཏུ་སྒྲུབ། གྲོལ་བྱེད་རྣམ་དག་ཏུ་སྒྲུབ་པའོ། །དང་པོ་
ལའང་གསུ། རྒྱུད་སྡེ་བཞིའི་སྨིན་བྱེད་སྤྱིར་བསྟན། འཁྲུལ་པ་དགག་པ་བྱེ་བྲག་ཏུ་བཤད།
122



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
དབང་ལས་ཐོབ་པའི་དམ་ཚིག་ལ་འཁྲུལ་པ་དགག་པའོ། །དང་པོ་ནི། རྒྱུད་སྡེ་བཞི་ལ་སྡོམ་
པའི་ཐོབ་ཚུལ་ཟབ་ཁྱད་རྣམ་པ་བཞིར་ངེས་ཏེ། རྒྱུད་སྡེ་བཞི་པོ་ལ་སྨིན་བྱེད་དབང་གི་
དངོས་གཞིའི་རིམ་པ་བཞི་ཡེ་ཤེས་ཐིག་ལེར་གསུངས་པའི་ཕྱིར། དེ་ཡང་རྒྱུད་སྡེ་བཞི་པོ་
རང་རང་གི་སྔགས་སྡོམ་རྫོགས་པར་ཐོབ་པ་ལ། རང་རང་གི་དབང་གི་དངོས་གཞི་རྫོགས་
པར་ཐོབ་དགོས། རང་རང་གི་སྨིན་བྱེད་དབང་གི་དངོས་གཞི་རྫོགས་པར་ཐོབ་པ་ལ། རང་
རང་གི་རྡོ་རྗེ་སློབ་དཔོན་གྱི་དབང་ཐོབ་དགོས་པ་ཡིན་ཏེ། བྱ་རྒྱུད་ཀྱི་ཆུ་དང་ཅོད་པན་གྱི་
དབང་རྫོགས་པར་ཐོབ་པའི་ཚེ་བྱ་རྒྱུད་ཀྱི་སྔགས་སྡོམ་རྫོགས་པར་ཐོབ། སྤྱོད་རྒྱུད་ཀྱི་ཅོད་
པན་རྡོ་རྗེ་དྲིལ་བུ་མིང་དབང་ལྔ་རྫོགས་པར་ཐོབ་པའི་ཚེ་སྤྱོད་རྒྱུད་ཀྱི་སྔགས་སྡོམ་རྫོགས་
པར་ཐོབ། རྣལ་འབྱོར་རྒྱུད་ཀྱི་རིག་པའི་དབང་ལྔ་དང་། ཕྱིར་མི་ཟློག་པ་རྡོ་རྗེ་སློབ་དཔོན་
གྱི་དབང་རྫོགས་པར་ཐོབ་པའི་ཚེ་ན་རྣལ་འབྱོར་རྒྱུད་ཀྱི་སྔགས་སྡོམ་རྫོགས་པར་ཐོབ།
རྣལ་འབྱོར་བླ་མེད་ཀྱི་སྨིན་བྱེད་དབང་བཞི་རྫོགས་པར་ཐོབ་པའི་ཚེ་རྣལ་འབྱོར་བླ་མེད་ཀྱི་
སྔགས་སྡོམ་རྫོགས་པར་ཐོབ་པ་ཡིན་པའི་ཕྱིར་རོ། །འོ་ན་རིག་པའི་དབང་ལྔ་ཡང་བུམ་
དབང་དུ་ཁས་ལེན་ནུས་སམ་སྙམ་ན་མི་ནུས་ཏེ། རྣལ་འབྱོར་དབང་ཕྱུག་གི་མན་ངག་
ལུགས་ལ། བུམ་དབང་གི་དངོས་གཞི་ཕྱག་རྒྱ་སྐུའི་དམ་ཚིག་གི་ཚེ་ལྷ་ཡབ་ཡུམ་རེག་པའི་
བདེ་བ་ཉམས་སུ་མྱོང་བ་ཞིག་དགོས་པས། བུམ་དབང་སོགས་དབང་བཞི་ནི་རྣལ་འབྱོར་
བླ་མེད་ཀྱི་ཐུན་མོང་མིན་པའི་དབང་ཡིན་པའི་གནད་ཀྱིས་རིགས་པའི་དབང་ལྔ་ལ་བུམ་
དབང་གིས་སྒྲ་ཙམ་བཤད་དུ་ཡོད་ཀྱང་བུམ་དབང་མཚན་ཉིད་པ་མ་ཡིན་ཞེས་དབང་ཆུ་བདེ་
ཆེན་རྒྱ་མཚོ་ལས་བཤད་པའི་ཕྱིར་རོ། །
འདིར་རི་བོ་དགེ་ལྡན་པས། རིགས་ལྔའི་སྡོམ་གཟུང་ལན་གསུམ་གྱི་མཐའ་ལ་
སྔགས་སྡོམ་རྫོགས་པར་ཐོབ་པར་བཞེད། དཔལ་འབུམ་ཕྲག་གསུམ་པ་དང་པཎ་ཆེན་
དངོས་གྲུབ་དཔལ་འབར་སོགས་བླ་མེད་ཀྱི་བུམ་དབང་རྫོགས་པར་ཐོབ་པའི་ཚེ་སྔགས་
123
123



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྡོམ་རྫོགས་པར་ཐོབ་པར་བཞེད། རིགས་སྔགས་འཆང་བའི་གཙུག་རྒྱན་ཀུན་དགའ་རྒྱལ་
མཚན། རིགས་ལྔའི་སྡོམ་གཟུང་གི་ཚེ་སྔགས་སྡོམ་སྐྱེ་ཞིང་དབང་བསྐུར་དངོས་གཞིའི་ཚེ་
སྔགས་སྡོམ་ཐོབ་པར་བཞེད། དཔལ་ཤཱཀྱ་མཆོག་ལྡན་དང་བསྟན་བཅོས་མཛད་པ་འདི་
ཉིད། བླ་མེད་ཀྱི་དབང་བཞི་རྫོགས་པའི་ཚེ། བླ་མེད་ཀྱི་སྔགས་སྡོམ་རྫོགས་པར་ཐོབ་པར་
བཞེད་པ་སྟེ། ལུགས་བཞི་སྣང་བའི་སོ་སོ་ལ་བཞེད་ཚུལ་དང་དགག་སྒྲུབ་ཀྱི་སྤྲོས་པ་རེ་
ཞིག་བཏང་སྙོམས་སུ་བཞག་ནས། བསྟན་བཅོས་མཛད་པ་འདི་ཉིད་ཀྱི་དགོངས་པ་མཐར་
ཐུག་ལུང་རིགས་ཀྱི་སྒྲུབ་བྱེད་དང་བཅས་པ་རྒྱས་པར་ནི། སྡོམ་གསུམ་རབ་དབྱེའི་སྤྱི་ཊཱིཀ་
གཉིས། ཟབ་དོན་བདུད་རྩིའི་ཉིང་ཁུ། དབང་ཆུ་བདེ་ཆེན་རྒྱ་མཚོ་སོགས་ན་གསལ་བར་
བཞུག་པས་འདིར་སྤྲོ་མི་དགོས་མོད། འོན་ཀྱང་གནད་ཀྱི་སྙིང་པོ་བསྡུས་ན། སྟ་གོན་གྱི་
གནས་སྐབས་སུ་རྒྱུན་བཤགས་ཀྱི་ཚེ། སོར་སྡོམ་དང་བྱང་སྡོམ་གཉིས་ཐོབ་ཅིང་། དེ་
གཉིས་ཀྱང་སྔགས་ཀྱི་ཆོ་ག་ལས་སྐྱེས་པས་སྔགས་སྡོམ་གྱི་ངོ་བོར་སྐྱེས་ཟིན་པ་ཡིན་མོད།
སྡོམ་པ་གསུམ་གྱི་ཟླས་ཕྱེ་བའི་སྔགས་སྡོམ་ནི་མ་ཡིན་པས། དེ་གསུམ་གྱི་ཟླས་ཕྱེ་བའི་
སྔགས་སྡོམ་ནི། དབང་དངོས་གཞིའི་གནས་སྐབས་ཀྱི་ཕྱི་ནང་གི་འཇུག་པའི་གནས་སྐབས་
སུ་ལྷ་དང་སྐལ་བ་མཉམ་པའི་སྔགས་སྡོམ་ཐོབ་པ་ནས་མགོ་བརྩམས་ཤིང་། དབང་བཞི་
ཐོབ་པའི་ཚེ་ན་སྔགས་སྡོམ་རྫོགས་པར་ཐོབ་པ་ཡིན་ཏེ། འཇུག་པའི་གནས་སྐབས་སུ་ལྷ་
དང་སྐལ་བ་མཉམ་པའི་སྔགས་སྡོམ་ཙམ་ལས་བསྐྱེད་རྫོགས་ཀྱི་སྡོམ་པ་གང་ཡང་མི་ཐོབ་ལ།
རིག་པའི་དབང་ལྔའི་གནས་སྐབས་སུ་མི་བསྐྱོད་པའི་སྡོམ་པ་སོགས་རིགས་ལྔའི་སྡོམ་པ་
རིམ་བཞིན་ཐོབ་ཅིང་། ཐུན་མོང་བརྟུལ་ཞུགས་ཀྱི་གནས་སྐབས་སུ། རིགས་དྲུག་པའི་སྡོམ་
པ་རྫོགས་པར་ཐོབ་པ་ཡིན་པའི་གནད་ཀྱིས་བླ་མེད་ཀྱི་རིག་པའི་དབང་ནས་རིགས་ལྔའི་
སྡོམ་པ་ཐོབ་ཅིང་། སྡོམ་པའི་ཆ་ཤས་རིགས་ལྔ་རིགས་གསུམ་དུ་སྡོམ་པའི་སྡོམ་པ་ཐོབ་ལ།
རྡོ་རྗེ་སློབ་དཔོན་གྱི་བུམ་དབང་གི་གནས་སྐབས་སུ་རིགས་གསུམ་གསང་ཆེན་རིགས་
124



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཅིག་ཏུ་སྡོམ་པའི་སྡོམ་པ་ཡང་ཐོབ་པས། རིགས་དྲུག་པའི་སྡོམ་པ་རྫོགས་པར་ཐོབ་པ་
ཡིན་པའི་གནད་ཀྱིས་བླ་མེད་ཀྱི་རིག་པའི་དབང་ནས་རིགས་ལྔའི་སྡོམ་པ་ཐོབ་ཅིང་། རྡོ་རྗེ་
སློབ་དཔོན་གྱི་བུམ་དབང་ཡན་ཆད་དུ་བསྐྱེད་རིམ་གྱི་སྡོམ་པ་རྫོགས་པར་ཐོབ་ལ། དབང་
གོང་མ་གསུམ་གྱི་གནས་སྐབས་སུ་རྫོགས་རིམ་གྱི་སྡོམ་པ་རྫོགས་པར་ཐོབ་པ་ཡིན་པའི་
ཕྱིར་རོ། །འོ་ན་དབང་བཞི་པ་ཐོབ་པའི་ཚེ། རྡོ་རྗེ་སློབ་དཔོན་གྱི་དབང་རྫོགས་པར་ཐོབ་པ་
དང༌། སྔགས་སྡོམ་རྫོགས་པར་ཐོབ་པ་རྡོ་རྗེ་སློབ་དཔོན་གྱི་དབང་རྫོགས་པར་ཐོབ་པ་ལ་
ལྟོས་དགོས་པ་འདི་ངེས་པར་ཁས་ལེན་ནུས་སམ་སྙམ་ན། མི་ནུས་ཏེ། བླ་མེད་དབང་གི་
རྣམ་གཞག་ལ། ཀྱེ་རྡོ་རྗེའི་རྒྱུད་ལ་བརྟེན་ནས་བིརླ་པ་རྗེས་འབྲང་དང་བཅས་པས་འབྲེལ་
ཚུལ། གསང་འདུས་རྒྱུད་ལ་བརྟེན་ནས་ཡེ་ཤེས་ཞབས་ལུགས་པས་འགྲེལ་ཚུལ། འཁོར་
ལོ་བདེ་མཆོག་རྒྱུད་ལ་བརྟེན་ནས་མཚོ་སྐྱེས་དང་སྤྱོད་པའི་རྡོ་རྗེས་འགྲེལ་ཚུལ་གསུམ་ཡོད་
པའི། དང་པོ་ཀྱེ་རྡོ་རྗེ་མན་ངག་ལུགས་ལྟ་བུའི་སྐབས་སུ་དེ་ལྟར་ཁས་ལེན་པར་ནུས་ཀྱང་།
ལུགས་གསུམ་པའི་སྐབས་དེར་དེ་ལྟར་ཁས་བླང་བར་མི་ནུས་ཏེ་ལུགས་གསུམ་པའི་
སྐབས་སུ། དབང་བཞི་པ་ཐོབ་རྗེས་སུ་རྡོ་རྗེ་སློབ་དཔོན་གྱི་དབང་ལོགས་སུ་བསྐུར་བ་ཡོད་
པར་བཤད་པས། དབང་བཞི་པ་ཐོབ་ནས་རྡོ་རྗེ་སློབ་དཔོན་གྱི་དབང་རྫོགས་པར་མ་ཐོབ་
པ་གཅིག་ཁས་བླང་དགོས་པའི་ཕྱིར་ཏེ། དབང་ཆུ་བདེ་ཆེན་རྒྱ་མཚོ་ལས། རྗེ་ས་ཆེན་གྱིས་
རས་རིས་ལ་བརྟེན་པའི་དཀྱིལ་ཆོག་ཏུ་ཐུན་མོང་མིན་པའི་བརྟུལ་ཞུགས་ཀྱི་རྗེས་སུ་སློབ་
དཔོན་གྱི་དབང་མི་བསྐུར་བར་དབང་བཞི་རྫོགས་པའི་རྗེས་སུ་རྡོ་རྗེ་སློབ་དཔོན་གྱི་དབང་
དོན་དུ་གཉེར་བ་ལ་ལོགས་སུ་སྦྱིན་པར་གསུངས་སོ། །ལུགས་འདིའི་བཞེད་པས་རང་དོན་
བསྐྱེད་རྫོགས་སྒྲུབ་པ་གཙོ་བོར་བྱེད་ན་གཞུང་ནས་བཤད་པའི་དབང་བཞི་རྫོགས་པར་
ཐོབ་པ་ཙམ་གྱིས་ཆོག་ལ། གཞན་དོན་ཕྲིན་ལས་བྱེད་ན་དེའི་སྟེང་དུ་རྡོ་རྗེ་སློབ་དཔོན་གྱི་
དབང་དགོས་པར་བཞེད་པར་འདྲའོ། །ཞེས་སོགས་དང་། ནས་གླིང་མ་དང་ནག་པོ་དཀྱིལ་
125
ཀྱི
རྗེ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཆོག་གཉིས་ཀྱི་འགྲོས་ལ། རྡོ་རྗེ་སློབ་དཔོན་གྱི་དབང་ལ་རང་དོན་སྒྲུབ་པའི་དབང་དུ་བྱས་
པ་དང་། གཞན་དོན་སྒྲུབ་པའི་དབང་དུ་བྱས་པ་གཉིས་ལས། སྔ་མ་ནི་གཞུང་ལས་བཤད་
པའི་དབང་གོང་མ་གསུམ་དང༌། ཕྱི་མ་ནི་ས་ཆེན་ཡབ་སྲས་གསུམ་གྱིས་ཁ་བསྐང་བ་ཉིད་
ལ་ངོས་གཟུང་ན་ལེགས་པར་སྣང་ངོ་ཞེས་གསལ་བར་བཤད་པའི་ཕྱིར་རོ། །དེ་ལྟར་དབང་
བཞི་རྫོགས་ནས་རྡོ་རྗེ་སློབ་དཔོན་གྱི་དབང་མ་རྫོགས་པ་གཅིག་སྲིད་མོད། དབང་བཞི་
རྫོགས་ནས་སྔགས་སྡོམ་རྫོགས་པར་མ་ཐོབ་པ་གཅིག་ཀྱང་སྲིད་དམ་སྙམ་ན། དེ་ནི་མི་
སྲིད་དེ། དབང་བཞི་པ་ཐོབ་པའི་ཚེ་ན་བསྐྱེད་རྫོགས་ཀྱི་སྡོམ་པ་མ་ལུས་པར་ཐོབ་པའི་
ཕྱིར་རོ། །དེས་ན་ཟབ་དོན་བདུད་རྩི་ཉིང་ཁུ་ལས། དེས་ན་རྒྱུད་སྡེ་བཞི་པོ་རང་རང་གི་རྡོ་
རྗེ་སློབ་དཔོན་གྱི་དབང་མ་རྫོགས་པར་སྐབས་དེའི་སྡོམ་པ་མི་རྫོགས་ཞིང་ཞེས་སོགས་
བཤད་པ་ནི། བིནྡྲ་པའི་མན་ངག་ལུགས་གཞིར་བཞག་ལ་དགོངས་སོ་ཞེས་སྐབས་སོ་སོར་
ཕྱེ་ནས་སྨྲ་བ་ནི་གནད་ཀྱི་གཙོ་བོར་ཤེས་པར་གྱིས་ཤིག །
འོ་ན་རིག་པའི་དབང་ལྔ་སོ་སོའི་གནས་སྐབས་སུ་རིགས་ལྔ་སོ་སོའི་སྡོམ་པ་ངེས་
པར་ཐོབ་པ་ཁས་ལེན་ནུས་སམ་སྙམ་ན། དེ་ཡང་མི་ནུས་ཏེ། རྣལ་འབྱོར་རྒྱུད་ཀྱི་རྡོ་རྗེ་སློབ་
མའི་སྐབས་ཀྱི་རིག་པའི་དབང་ལྔ་ལས་རིགས་ལྔའི་སྡོམ་པ་མི་ཐོབ་ཅིང་། རྡོ་རྗེ་སློབ་དཔོན་
གྱི་དབང་གི་སྐབས་ཀྱི་རིག་པའི་དབང་ལྔ་ལས་རིགས་ལྔའི་སྡོམ་པ་ཐོབ་ཅེས་རྣམ་དབྱེ་སོ་
སོར་ཕྱེ་བ་ནི། རྗེ་བཙུན་གོང་མའི་རྡོ་རྗེ་འབྱུང་བའི་ཊཱིཀྐའི་ལུང་ཤེས་བྱེད་དུ་མཛད་ནས་
དབང་ཆུ་བདེ་ཆེན་རྒྱ་མཚོ་ལས་གསལ་བར་བཤད་པའི་ཕྱིར། འོ་ན་རྣལ་འབྱོར་བླ་མེད་ཀྱི་
རིག་པའི་དབང་ལྔའི་སྐབས་སུ་རིགས་ལྔའི་སྡོམ་པ་ཐོབ་པར་ཁས་ལེན་ནུས་སམ་སྙམ་ན།
དེ་ཡང་མི་ནུས་ཏེ། གོང་དུ་རྒྱུད་སྡེ་གསུམ་ལ་བརྟེན་པའི་འཕགས་ཡུལ་གྱི་སྡོམ་གསུམ་
བཤད་པའི། གསང་འདུས་ལ་བརྟེན་པའི་སངས་རྒྱས་ཡེ་ཤེས་ཞབས་ཀྱི་ལུགས་ལ། རྡོ་རྗེ་
སློབ་མའི་རིག་པའི་དབང་ལྔ་ལས་རིགས་ལྔའི་སྡོམ་པ་མི་ཐོབ་པར། རྡོ་རྗེ་སློབ་དཔོན་གྱི་
126



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དབང་གི་སྐབས་ཀྱི་རིག་པའི་དབང་ལྔ་ལས་རིགས་ལྔའི་སྡོམ་པ་ཐོབ་པར་དབང་ཆུ་བདེ་རྒྱ་
མཚོ་ཉིད་ལས་བཤད་པའི་ཕྱིར་རོ། །འོ་ན་རྣལ་འབྱོར་བླ་མེད་ཀྱི་རིག་པའི་དབང་ལྔ་ལ་
བརྟེན་ནས་ཐོབ་པའི་རིགས་ལྔའི་སྡོམ་པ་ཐམས་ཅད། བསྐྱེད་རིམ་གྱི་སྡོམ་པར་ཁས་ལེན་
ནུས་སམ་སྙམ་ན་དེ་ཡང་མི་ནུས་ཏེ། རྣལ་འབྱོར་བླ་མེད་ཀྱི་སློབ་མའི་དབང་ཙམ་ལས་སློན་
དཔོན་གྱི་དབང་མ་ཐོབ་པའི་ཚེ། ལྷ་དཔའ་བོ་གཅིག་པའི་རྣལ་འབྱོར་ཙམ་ལས། དཀྱིལ་
འཁོར་ཡོངས་རྫོགས་སྒོམ་པ་ལ་མི་དབང་བས་རྡོ་རྗེ་སློན་དཔོན་གྱི་དབང་མ་ཐོབ་པའི་སློབ་
མའི་དབང་གི་རིགས་ལྔའི་སྡོམ་པ་རྣམས་བསྐྱེད་རིམ་གྱི་སྡོམ་པ་གཏན་ནས་མ་ཡིན་པའི་
ཕྱིར་ཏེ། བསྐྱེད་རིམ་གྱི་སྡོམ་པ་ཐོབ་པ་ལ་རྡོ་རྗེ་སློན་དཔོན་གྱི་བུམ་དབང་ཐོབ་དགོས་པའི་
ཕྱིར་རོ། །
འདིར་པཎ་ཆེན་ཉི་ཟླ་སེང་གེའི་དབང་ཆུའི་རྣམ་བཤད་དཔག་བསམ་ལྗོན་པ་ལས།
བླ་མེད་ཀྱི་སློབ་མའི་དབང་རྫོགས་པར་ཐོབ་པས། བྱ་སྤྱོད་ཀྱི་རྒྱུད་ཉན་བཤད་གཉིས་ཆར་
ལ་དབང་བའི་རྒྱུ་མཚན་དེ་ཐོབ་པས་རྒྱུད་སྡེ་གཉིས་ཀྱི་སློབ་དཔོན་གྱི་སྡོམ་པ་ཐོབ་པའི་ཕྱིར་
ཞེས་བཤད་པ་ནི། རང་ལུགས་དང་གཞན་ལུགས་ཀྱི་མཚམས་མ་ཕྱེད་པ་སྟེ། རྒྱུད་སྡེ་གོང་
མའི་རིག་པའི་དབང་ལྔ་ཐོབ་པས། བྱ་སྤྱོད་ཀྱི་དབང་ཡང་ཐོབ་ཅེས་པ་བོ་དོང་པ་སོགས་ཀྱི་
གཞན་ལུགས་ལ་ཡོད་ཀྱི། རང་རེ་དཔལ་ལྡན་ས་སྐྱ་པ་མི་བཞེད་པའི་གནད་ཟབ་མོ་ཐུགས་
སུ་མ་བྱོན་པའི་རྣམ་འགྱུར་ཡིན་པའི་ཕྱིར་རོ། །
གཉིས་པ་འཁྲུལ་པ་དགག་པ་ལ་གཉིས། ཁས་བླངས་བརྗོད་པ་དང༌། དེ་དགག་
པའོ། །དང་པོ་ལ། ཕྱོགས་སྔ་སྨྲ་བ་པོ་ནི་པདྨོ་བཞད་པ་ལས། རྒྱུད་སྡེ་མཐའ་དག་ལ་རང་
བཟོའི་ཆོག་ཁྲིགས་སྦྱར་ནས་དབང་བསྐུར་གཅིག་ཐོབ་པས་ཀུན་ཐོབ་པར་འདོད་པ་ནི་བོ་
དོང་ཕྱོགས་ལས་རྣམ་རྒྱལ་ལོ་ཞེས་པ་ལྟར། ཁ་ཅིག་སྟེ་བོ་དོང་པ་ན་རེ། རྒྱུད་སྡེ་མཐའ་དག་
ལ་རང་བཟོའི་ཆོག་ཁྲིགས་སྦྱར་ནས་ནི། བཀའ་ལུང་ཡོད་པའི་སྒྲུབ་བྱེད་དུ། རྣལ་འབྱོར་
127



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཆེན་པོའི་དབང་བསྐུར་གཅིག་ཐོབ་པས་དཀྱིལ་འཁོར་ཀུན་གྱི་དབང་ཐོབ་པར་འགྱུར་ཏེ།
བདེ་མཆོག་ལས། རྒྱུད་འདི་རུ་ནི་དབང་བསྐུར་གང་། །རྒྱུད་རྣམས་ཀུན་གྱི་སྒྲུབ་པོར་
འགྱུར། །ཞེས་གསུངས་པའི་ཕྱིར་དང་། གཞན་ཡང་རིག་པའི་དབང་ལྔ་ཡི་ངོ་སྤྲོད་བྱེད་པའི་
ཚེ་ན། བླ་མེད་ཀྱི་རིག་པའི་དབང་ལྔ་ཐོབ་པས། བྱ་སྤྱོད་གཉིས་འཆད་པ་དང་ཉན་པ་
གཉིས་ཆར་དང་། རྣལ་འབྱོར་གྱི་རྒྱུད་འཆད་པ་ལ་མི་དབང་ཡང་ཉན་པར་དབང་བར་
གསུངས་པའི་ཕྱིར་ཞེས་ཟེར་རོ། །
གཉིས་པ་ལ་ལྔ། གཅིག་གིས་ཀུན་ཐོབ་ཡིན་པར་ལུང་གིས་གནོད། དེ་ཡི་སྒྲུབ་བྱེད་
ཁྱབ་པ་འཁྲུལ་བར་བསྟན། བདག་འཇུག་ཙམ་གྱིས་སྒྲུབ་ན་གཞན་ལ་མཚུངས། དགོངས་
འགྲེལ་མཛད་པོ་འཁྲུལ་ན་ཧ་ཅང་ཐལ། སོ་སོའི་དབང་ལ་ནན་ཏན་བྱ་བར་གདམས་པའོ། །
དང་པོ་ནི། དབང་གཅིག་ཐོབ་པས་དབང་ཀུན་ཐོབ་པར་འདོད་པ་འདི་ནི་ཆོས་ཅན། གཞི་
མདོའི་རྩྭ་བཞིན་དུ་དོར་བར་བྱ་སྟེ། ཕག་མོ་སྔོན་འབྱུང་དང་མི་གཡོ་བླ་མེད་ཀྱི་རྒྱུད་དག་
ལས། དཀྱིལ་འཁོར་དུ་ནི་མ་ཞུགས་ལ། །རྒྱུད་འདི་བསྟན་པར་མི་བྱ་སྟེ། །དཀྱིལ་འཁོར་
གཞན་དུ་ཞུགས་པ་ལའང་། །རྒྱུད་འདི་བསྟན་པར་མི་བྱའོ། །ཞེས་གསུངས་པ་དང་འགལ་
བའི་ཕྱིར་དང་། གལ་ཏེ་བླ་མེད་ཀྱི་དབང་བསྐུར་གཅིག་གིས་དབང་བསྐུར་ཀུན་ཐོབ་ན།
སྟོན་པས་དབང་ཆོག་གཅིག་ཁོ་ན་ཉིད་ཅིས་མ་གསུངས་ཏེ་གསུངས་རིགས་པའི་ཕྱིར་ཏེ།
དཔེར་ན་འདུལ་བའི་ལས་ཆོག་གཅིག་ཁོ་ན་གསུངས་ཀྱི་གཞན་མ་གསུངས་པ་བཞིན་ནོ། །
གཉིས་པ་ནི། ཁྱོད་ཀྱི་ལུང་གི་སྒྲུབ་བྱེད་ཀྱང་སྙིང་པོ་མེད་པ་ཁོ་ན་ཡིན་ཏེ། སྤྱིར་རྒྱུད་ལས་
སྤྲོ་བ་བསྐྱེད་པའི་ཕྱིར་དུ་ཕན་ཡོད་གསུངས་པའི་གནས་སྐབས་དང་། འཇིགས་པ་བསྐྱེད་
པའི་ཕྱིར་ལ་དོར་གྱི་ཚིགས་གསུངས་པ་རྣམས་ཇི་བཞིན་པའི་སྒྲ་མ་ཡིན་པའི་ཕྱིར། ཀྱེ་རྡོ་རྗེ་
རྩ་རྒྱུད་ལས། གལ་ཏེ་སངས་རྒྱས་གསང་བའི་སྐད། །མི་གསུང་ན་ཡང་འདྲོངས་པར་
འགྱུར། །ཞེས་གསུངས་པའང་ཇི་བཞིན་པའི་སྒྲ་རུ་འགྱུར་བའི་ཕྱིར་དང་། ཁྱད་པར་ཁྱེད་
128



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཀྱིས་ཤེས་བྱེད་དུ་དྲངས་པའི་རྒྱུད་རྣམས་ཀུན་གྱི་སྒྲུབ་པོར་འགྱུར། །ཞེས་པ་དེ་བདེ་མཆོག་
གི་དབང་ཐོབ་པས་སྤྱིར་རྒྱུད་སྡེ་བཞི་དང་བྱེ་བྲག་རྣལ་འབྱོར་བླ་མེད་ཀྱི་དབང་གི་ནང་ཚན་
མཐའ་དག་ཐོབ་ཅེས་པའི་དོན་མ་ཡིན་གྱི། འཁོར་ལོ་བདེ་མཆོག་གི་སྨིན་བྱེད་ཀྱི་དབང་
རྫོགས་པར་ཐོབ་པའི་གང་ཟག་དེ། རྒྱུད་སྡེ་བཞི་ཆར་གྱི་རྒྱུད་ཉན་བཤད་དང་དབང་བསྐུར་
རབ་གནས་སོགས་ལ་དབང་བའི་སྒྲུབ་པ་པོར་འགྱུར་ཞེས་པ་ཙམ་ཞིག་བསྟན་པའི་ཕྱིར་ཏེ།
དེ་ཉིད་ཀྱི་རྟགས་འགྲེལ་ལས། ཀུན་ཞེས་བྱ་བའི་སྒྲ་ནི་བྱ་བ་དང་སྤྱོད་པ་དང་རྣལ་འབྱོར་
དང་རྣལ་འབྱོར་བླ་མ་རྣམས་གཟུང་ངོ་ཞེས་བཤད་པའི་ཕྱིར་རོ། །ཁྱོད་ཀྱི་རིགས་པའི་སྒྲུབ་
བྱེད་ལ་ཡང་སྙིང་པོ་མེད་དེ། རྒྱུད་སྡེ་གོང་མའི་དབང་བསྐུར་ནང་དུ་ནི་འོག་མའི་དབང་དང་
ནུས་པ་མཉམ་པའི་ནུས་པ་འདུས་པའི་ཕྱིར་ན་གོང་མའི་དབང་ཐོབ་ན། རྒྱུད་སྡེ་འོག་མ་
འཆད་པ་དང་ཉན་པར་གསུངས་པ་ཡིན་ལ། སྒྲུབ་བྱེད་དེ་ཙམ་གྱིས་ནི། འོག་མའི་དབང་
ཐོབ་པར་འགྲུབ་ན། ཐེག་ཆེན་གྱི་མཐོང་ལམ་ཐོབ་པའི་ཚེ། ཉན་ཐོས་དང་རང་རྒྱལ་གྱི་མི་
སློབ་ལམ་ཡང་ཐོབ་པར་འགྱུར་ཏེ། ཐེག་ཆེན་མཐོང་ལམ་གྱི་ནང་དུ། ཐེག་པ་འོག་མ་
གཉིས་ཀྱི་སྤངས་རྟོགས་ཀྱི་རིགས་འདྲའི་ནུས་པ་ཀུན་འདུས་པའི་ཕྱིར་རོ། །
དེ་ཡང་བླ་མེད་ཀྱི་རིག་པའི་དབང་ལྔ་ཐོབ་པའི་ཚེ་བྱ་སྤྱོད་གཉིས་ཉན་བཤད་གཉིས་
ཆར་ལ་དབང་བའི་རྒྱུ་མཚན་ནི། བྱ་རྒྱུད་ལ་ཆུ་དང་ཅོད་པན་གྱི་དབང་གཉིས་དང་། སྤྱོད་
རྒྱུད་ལ་ཆུ་ཅོད་པན་རྡོ་རྗེ་དྲིལ་བུ་མིང་དབང་སྟེ་ལྔ་ལས་གཞན་མེད་ལ། དེ་དག་གི་ནུས་པ་
ནི་བླ་མེད་ཀྱི་རིག་པའི་དབང་ལྔ་ལ་ཚང་བའི་ཕྱིར་དང་། འོན་ཀྱང་དེ་ཐོབ་པས་རྣལ་འབྱོར་
གྱི་རྒྱུད་ཉན་པ་ལ་དབང་ཡང་འཆད་པ་ལ་མི་དབང་བའི་རྒྱུ་མཚན་ནི། བླ་མེད་ཀྱི་རིག་པའི་
དབང་ལྔའི་ནང་དུ་རྣལ་འབྱོར་གྱི་རྒྱུད་ཀྱི་སློབ་མའི་རིག་པའི་དབང་ལྔའི་ནུས་པ་མཐའ་
དག་ཚང་བའི་སྟེང་དུ། རྣལ་འབྱོར་རྒྱུད་ཀྱི་སློབ་དཔོན་གྱི་དབང་གི་སྐབས་ཀྱི་རིག་པའི་
དབང་ལྔ་ལས་རིགས་ལྔའི་སྡོམ་པ་ཐོབ་ནུས་པ་དེ་ཡང་ཚང་བས་རྣལ་འབྱོར་རྒྱུད་ཉན་པ་ལ་
29



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དབང་ཡང་། རྣལ་འབྱོར་རྒྱུད་ཀྱི་རྡོ་རྗེ་སློབ་དཔོན་གྱི་དབང་གི་སྐབས་ཀྱི་དམ་ཚིག་གསུམ་
སྦྱིན་པའི་ནུས་པ་དེ་ཙམ་མ་ཚང་བས་དེ་ཉིད་འཆད་པ་ལ་མི་དབང་བ་ཡིན་པའི་ཕྱིར་རོ། །འོ་
ན་གསང་བ་སྤྱི་རྒྱུད་ལས། དེ་བཞིན་གཤེགས་རིགས་དཀྱིལ་འཁོར་དུ། །གང་ཞིག་ལེགས་
པར་དབང་བསྐུར་བ། །དེ་ནི་རིགས་སྔགས་གསུམ་ཆར་གྱི། །དཀྱིལ་འཁོར་ལ་སོགས་
སློབ་དཔོན་འགྱུར། །འཕགས་པ་སྤྱན་རས་གཟིགས་དབང་གི །དཀྱིལ་འཁོར་དུ་ནི་དབང་
བསྐུར་བ། །དེ་ནི་རིགས་གཉིས་དཀྱིལ་འཁོར་གྱི། །སློབ་དཔོན་དུ་ནི་དབང་བསྐུར་འགྱུར། །
ཕྱག་ན་རྡོ་རྗེ་གཟི་ཆེན་གྱི། །དཀྱིལ་འཁོར་དུ་ནི་དབང་བསྐུར་བ། །དེ་ནི་རྡོ་རྗེའི་རིགས་
གཅིག་གི །དཀྱིལ་འཁོར་གྱི་ནི་སློབ་དཔོན་འགྱུར། །ཞེས་བྱ་རྒྱུད་ལ་ཡང་། དེ་བཞིན་
གཤེགས་པའི་རིགས་ཀྱི་དཀྱིལ་འཁོར་དུ་དབང་ཐོབ་ན། པདྨའི་རིགས་ཀྱི་དཀྱིལ་འཁོར་
དང༌། རྡོ་རྗེའི་རིགས་ཀྱི་དཀྱིལ་འཁོར་དུ་དབང་ཐོབ་པ་དང༌། པདྨའི་རིགས་ཀྱི་དཀྱིལ་
འཁོར་དུ་དབང་ཐོབ་ན། པདྨ་དང་རྡོ་རྗེའི་རིགས་གཉིས་ཀྱི་དབང་ཐོབ་པ་དང༌། རྡོ་རྗེའི་
རིགས་ཀྱི་དབང་ཐོབ་ན། རྡོ་རྗེའི་རིགས་ཁོ་ནའི་དབང་ཐོབ་པར་བཤད་པའི་ཤུགས་ཀྱིས།
རྣལ་འབྱོར་གོང་མའི་དབང་ཐོབ་ན། འོག་མའི་དབང་ཐོབ་པར་སྒྲུབ་ནུས་སོ་སྙམ་ན། ལུང་
དེའི་དོན་ཡང་ཁྱོད་ཀྱི་དེ་ལྟར་མ་ཡིན་ཏེ། དེ་བཞིན་གཤེགས་པའི་རིགས་ཀྱི་དཀྱིལ་འཁོར་
དུ་དབང་རྫོགས་པར་ཐོབ་ན། རིགས་གཞན་གཉིས་ཀྱི་དབང་མ་ཐོབ་ཀྱང་། རིགས་གཞན་
གཉིས་ཀྱི་རྡོ་རྗེ་སློབ་དཔོན་བྱེད་དུ་རུང་ཞེས་པ་ཙམ་ཞིག་བསྟན་པས་ཁོ་བོའི་སྒྲུབ་བྱེད་མ་
གཏོགས་ཁོ་བོ་ལ་གནོད་བྱེད་དུ་འགྱུར་བ་གང་ཡང་མེད་པའི་ཕྱིར། གལ་ཏེ་ལུང་དོན་
རིགས་གསུམ་ལ་ཟབ་ཁྱད་ཅུང་ཟད་ཡོད་པའི་གནད་ཀྱིས་དེ་བཞིན་གཤེགས་པའི་རིགས་
ཀྱི་དབང་རྫོགས་ན། རིགས་གཞན་གཉིས་ཀྱི་དབང་མ་ཐོབ་ཀྱང་རིགས་གཞན་གཉིས་ཀྱི་
རྡོ་རྗེ་སློབ་དཔོན་གྱི་ལས་རྒྱུད་དེ་གཉིས་ཀྱི་གཞུང་གདམས་ངག་འཆད་པ་ལ་དབང་བ་
ཡིན་ན། བླ་མེད་ཀྱི་ཕ་རྒྱུད་མ་རྒྱུད་གཉིས་མེད་ཀྱི་རྒྱུད་གསུམ་ལ་ཡང་ཟབ་ཁྱད་ཅུང་ཟད་
130



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཡོད་པས། གཉིས་མེད་རྒྱུད་དུས་འཁོར་ལྟ་བུའི་དབང་རྫོགས་པར་ཐོབ་པ་དེས། གཞན་ཕ་
མའི་རྒྱུད་གཉིས་ཀྱི་གཞུང་གདམས་ངག་འཆད་པ་ལ་དབང་བར་མཚུངས་པས་ཁོ་བོའི་
བཞེད་པ་གྲུབ་བོ་སྙམ་ན། ཅུང་ཟད་དཀའ་བར་སེམས་ཀྱང་མི་མཚུངས་ཏེ། བྱ་རྒྱུད་རིགས་
གསུམ་པོ་ལ་དེ་ལྟ་བུའི་གསལ་ཁ་ངེས་པ་ཅན་སྤྱི་རྒྱུད་ཚིག་ཟིན་ལ་གསུངས་པ་ཡིན་ལ། བླ་
མེད་ལ་དེ་ལྟ་བུའི་དམིགས་བསལ་བཤད་པའི་རྒྱུད་དང་བསྟན་བཅོས་ཚད་ལྡན་ཁུངས་
བསྟན་རྒྱུ་མེད་པའི་ཕྱིར་རོ། །
གསུམ་པ་བདག་འཇུག་ཙམ་གྱིས་སྒྲུབ་པ་དགག་པ་ནི། ཁོ་ན་རེ། སླར་ཡང་སྔར་གྱི་
དམ་བཅའ་སྒྲུབ་པའི་ཕྱིར་དུ་འདི་སྐད་སྨྲ་སྟེ། ཁོ་བོས་བདག་འཇུག་བླངས་པའི་ཚེ་དཀྱིལ་
འཁོར་གྱི་གཙོ་བོ་རྡོ་རྗེ་སེམས་དཔའ་ལས་དབང་ཐོབ་པས་ཁོ་བོ་ཆིག་བརྒྱུད་ཡིན་ལ། ཁོ་
བོ་ལས་ནི་དབང་བླངས་པ་རྣམས་གཉིས་བརྒྱུད་དང་། དེ་ལས་བླངས་པ་རྣམས་གསུམ་
བརྒྱུད་ལ་སོགས་པ་ཡིན་པའི་ཕྱིར་ཞེས་སྨྲ་བའི་ཕྱིར་རོ། །དེ་དགག་པ་ནི། འདི་དང་སྒྲུབ་
བྱེད་གོང་མ་གཉིས་གཅིག་གིས་འགྲུབ་ན་གཅིག་ཤོས་ནི་དོན་མེད་དུ་འགྱུར་བ་སྟེ། བདག་
འཇུག་བླངས་པས་ཀུན་གྱི་དབང་རྒྱུན་གྱི་བརྒྱུད་པ་མ་ཆད་པར་ནི་སྒྲུབ་དགོས་ན། བླ་མེད་
ཀྱི་དབང་གཅིག་གིས་དབང་ཀུན་ཐོབ་ཅེས་པའི་སྒྲུབ་བྱེད་ཀྱི་ངལ་བ་དོན་མེད་དུ་འགྱུར་
བའི་ཕྱིར་དང་། སློབ་མའི་བརྒྱུད་པ་གཞན་དག་ཀྱང་གཉིས་བརྒྱུད་ལ་སོགས་ཀྱིས་ཅི་ཞིག་
བྱ་སྟེ། རང་ཉིད་བདག་འཇུག་བླངས་ནས་ནི་གཅིག་རྒྱུད་འབའ་ཞིག་ཅིས་མི་བྱེད་དེ་བྱས་
པས་ཆོག་པའི་ཕྱིར་རོ། །གལ་ཏེ་ཁོ་བོས་བདག་འཇུག་གི་ཚེ་ཡེ་ཤེས་སྣང་བ་ཆེན་པོའི་ངང་
ནས་རྡོ་རྗེ་སེམས་དཔའ་ལས་དངོས་སུ་དབང་ཐོབ་ལ། བརྒྱུད་པ་གཞན་དག་ལ་དེ་ལྟ་བུའི་
སྐལ་བ་མེད་པའི་ཕྱིར་ཞེས་གསུངས་ན། དེ་ཉིད་མི་ཆོས་བླ་མའི་རྫུན་དུ་མ་གྱུར་ན། ཁོ་བོ་
རྗེས་སུ་ཡི་རང་བར་བྱའོ། །
བཞི་པ་འགྲེལ་མཛད་འཁྲུལ་ན་ཧ་ཅང་ཐལ་བ་ནི། བོ་དོང་པ་ན་རེ། མ་འཁྲུལ་བའི་
131
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཆོ་ག་ནི་ཁོ་བོས་རྒྱུད་ལས་འདོན་པ་འདི་ཉིད་ཡིན་པས་ཐེ་ཚོམ་ཟ་བར་མི་བྱ་སྟེ། འཕགས་
ཡུལ་གྲུབ་པའི་དབང་ཕྱུག་རྣམས་སེམས་ཅན་ཡིན་པའི་ཕྱིར་ན་འཁྲུལ་པ་ཅུང་ཟད་སྲིད་པ་
དེས་ན་སྟེ་དེའི་ཕྱིར་ཞེས་ཟེར་རོ། །འཕགས་པ་ལ་སྐུར་འདེབས་འདི་འདྲའི་ཚིག་ཆོས་ཅན།
ཁྱོད་ཐོས་པར་གྱུར་ནའང་རྣ་བ་དགབ་པར་རིགས་ཏེ། རྒྱུ་མཚན་ནི་འོ་ན་ཁྱོད་ཀྱང་སེམས་
ཅན་ཡིན་པས་ན་ཅི་སྨྲས་ཚད་མར་སུ་ཡིས་གཟུང་སྟེ་གཟུང་བར་མི་རིགས་པའི་ཕྱིར་དང་།
ཟག་མེད་ཀྱི་བློ་མངའ་བའི་འཕགས་པས་མཛད་པའི་བསྟན་བཅོས་རྣམས་དྲང་སྲོང་བཀའ་
བཞིན་སྤྱི་བོར་ནི་བླང་བྱ་ཡིན་པར་མགོན་པོ་བྱམས་པས་རྒྱུད་བླར་གསུངས་པའི་ཕྱིར་དང་།
རྒྱ་གར་གྱི་ཀུ་ཀུ་རི་པ་དང་ཀུན་དགའ་སྙིང་པོ་སོགས་རྒྱལ་བའི་བསྟན་པ་འཛིན་པ་ལ་
འཁྲུལ་པ་མེད་པར་སངས་རྒྱས་ཀྱིས་གསུངས་པ་ལ། ཁྱེད་དེ་དག་ལ་འཁྲུལ་ལོ་ཞེས་བརྗོད་
པ་ནི་རྫོགས་སངས་རྒྱས་ལའང་བརྒལ་བར་སྣང་བས་ཧ་ཅང་ཐལ་ཆེས་བའི་ཕྱིར་རོ། །ལྔ་
པ་གདམས་པ་ནི། དེས་ན་རྡོ་རྗེ་འཆང་ནས་འཕགས་ཡུལ་གྱི་གྲུབ་ཆེན་རྣམས་ལས་རིམ་
པར་བརྒྱུད་ཅིང་། ལོ་པཎ་ཁྱད་པར་ཅན་གྱིས་བསྒྱུར་བའི་ཟབ་དོན། བརྒྱུད་པ་དེ་དག་ནས་
རང་རང་གི་རྩ་བའི་བླ་མའི་བར་བརྒྱུད་པ་མ་ཉམས་པ་ལས་དབང་བསྐུར་ཞུས་ཤིག་ཅེས་
གདམས་ཏེ། གཞི་དབང་དང་དམ་ཚིག་ལ་གནས་པ་ནི་རྡོ་རྗེ་ཐེག་པའི་བསྟན་པ་འཛིན་པའི་
སྐྱེས་བུ་ཡིན་པའི་ཕྱིར་རོ། །
གསུམ་པ་དམ་ཚིག་ལ་འཁྲུལ་པ་དགག་པ་ལ་གཉིས། རྩ་ལྟུང་བདུན་པ་མི་སྲུང་བ་
དགག །གསུམ་པའི་ཡུལ་ལ་འཁྲུལ་པ་དགག་པའོ། །དང་པོ་ལ་ཕྱོགས་སྔ་སྨྲ་བ་པོ་ནི། པདྨོ་
བཞད་པ་ལས། དབང་གིས་མ་སྨིན་པའི་སོ་སྐྱེ་ལ་གསང་སྒྲོགས་བྱེད་པ་ནི་ངོར་པ་མ་
གཏོགས་པའི་དེང་སང་གི་གསང་སྔགས་པ་ཐམས་ཅད་དང་། ད་ནི་ངོར་པའི་ཡང་སློབ་མ་
ཁ་ཅིག་གོ་ཞེས་པ་ལྟར་དེང་སང་སྔགས་པར་རློམ་པ་འགའ་ཞིག་གིས་ལག་ལེན་འཆོལ་
བར་བྱེད་དེ། དབང་གིས་མ་སྨིན་པའི་སྐྱེ་བོ་ལ་རྣལ་འབྱོར་ཆེན་པོའི་གསང་སྤྱོད་ཀུན་
132



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
འཛེམ་པ་མེད་པར་གསང་སྒྲོགས་བྱེད་པའི་ཕྱིར་རོ། །དེ་ལྟ་བུའི་གསང་སྒྲོགས་བྱེད་པ་འདི་
ནི་ཆོས་ཅན། ཁྱོད་བདག་ལེགས་སུ་འདོད་པ་དག་གིས་བག་ཡོད་མཛོད་ཅིག་ཅེས་
གདམས་པའི་སྒོ་ནས་དགག་དགོས་ཏེ། དམ་པ་དང་པོ་དང་རྡོ་རྗེ་གུར་དང་དགྲ་ནག་དང་རྩ་
བའི་ལྟུང་བའི་གཞུང་རྣམས་ལས་ཁྱོད་རྩ་བའི་ལྟུང་བ་བདུན་པ་ཉིད་དུ་གསུངས་པའི་ཕྱིར་
དང༌། རྩ་ལྟུང་གི་དོན་ཡང་། མ་བསྲུངས་ན་ཉེས་པ་ཀུན་གྱི་རྩ་བ་དང་། བསྲུངས་ན་དངོས་
གྲུབ་ཀུན་གྱི་རྩ་བར་ནི་གསུངས་པའི་ཕྱིར་རོ། །
གཉིས་པ་ལ་འདོད་པ་བརྗོད་པ་དང༌། སུན་འབྱིན་པ་གཉིས་ལས། དང་པོ་ལ་
ཕྱོགས་སྔ་སྨྲ་བ་པོ་ནི་པདྨོ་བཞད་པ་ལས། རྡོ་རྗེ་སྤུན་བླ་མ་གཅིག་ལ་དཀྱིལ་འཁོར་གཅིག་
ལས་དུས་གཅིག་ལ་དབང་བསྐུར་ཐོབ་པ་དགོས་པར་འདོད་པ་ནི་ཙོང་ཁ་པའོ། །ཞེས་པ་
ལྟར་ཁ་ཅིག་སྟེ་ཙོང་ཁ་པ་ཆེན་པོ་ན་རེ། སྔགས་ཀྱི་སྡོམ་ལྡན་ཀུན་རྡོ་རྗེ་སྤུན་དུ་བྱས་ན་ནི་ཧ་
ཅང་རྒྱ་ཆེས་པའི་སྐྱོན་ཡོད་པའི་ཕྱིར་ན། བླ་མ་གཅིག་དང་དཀྱིལ་འཁོར་གཅིག་ལས་དུས་
གཅིག་དབང་ཐོབ་པ་རྡོ་རྗེའི་སྤྱན་ཡིན་ཏེ། གཞན་དུ་ན་མངལ་གྱི་སྒོ་མི་གཅིག་པའི་ཕྱིར་ན་
སྤུན་གྱི་དོན་མི་གནས་པའི་ཕྱིར་ཞེས་ཟེར་རོ། །གཉིས་པ་ལ། བསྟན་བཅོས་ཐ་སྙད་འགལ་
བས་དགག །རྒྱུད་ཀྱི་དོན་དང་འགལ་བས་དགག །འཇིག་རྟེན་ཐ་སྙད་འགལ་བས་དགག་
པའོ། །དང་པོ་ནི། འོ་ན་བསླབ་པ་གསུམ་ལྡན་པ་ཀུན་ཚངས་པ་མཚུངས་པར་སྤྱོད་པ་མིན་
པར་འགྱུར་ཏེ། ཧ་ཅང་རྒྱ་ཆེས་པའི་སྐྱོན་ཡོད་པར་མཚུངས་པའི་ཕྱིར་དང་། འདོད་ན་ཡང་
མི་འཐད་དེ། རྣམ་བཤད་རིགས་པ་ལས་ཚངས་པ་ནི་མྱ་ངན་ལས་འདས་པ་ཡིན་ཏེ། དེའི་
ཆེད་དུ་སྤྱོད་པ་ནི་བསླབ་པ་གསུམ་ཡིན་ཏེ། བསླབ་པ་གསུམ་དང་ལྡན་པ་ཀུན་ཚངས་པ་
མཚུངས་པར་སྤྱོད་པ་ཡིན་ནོ་ཞེས་གསུངས་པ་དང་འགལ་བའི་ཕྱིར་རོ། །གཉིས་པ་ནི།
ཡུལ་ཆེན་སུམ་ཅུ་རྩ་གཉིས་སུ་སྤྱོད་པའི་ཚེ་ན་བརྡ་དང་ནི་བརྡའི་ལན་ཤེས་པའི་གང་ཟག་
ཀུན་ཆོས་ཅན། ཁྱོད་རྡོ་རྗེ་སྤུན་དང་སྲིང་མོ་ནི་གང་ཡང་མ་ཡིན་པར་འགྱུར་ཏེ། ཁྱོད་དེ་དག་
133



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལ་སྔར་གྱི་མཚན་ཉིད་བླ་མ་དང་དཀྱིལ་འཁོར་གཅིག་པ་སོགས་མ་ཚང་བའི་ཕྱིར་རོ། །
འདོད་ན་ཡང་མི་འཐད་དེ། བདེ་མཆོག་དང་ཀྱེ་རྡོར་གྱི་རྩ་བའི་རྒྱུད་དང་ཁ་སྦྱོར་ལས། གང་
གིས་སྤྱན་དང་སྲིང་མོར་ཡང་། །ཐེ་ཚོམ་མེད་པར་ཤེས་པར་བྱ། །ཞེས་གསུངས་པ་དང་
འགལ་བའི་ཕྱིར། དེས་ན་ཁྱོད་གཞན་གྱི་ཉམས་རྐྱེན་མ་བྱེད་ཅིག་ཅེས་ཏེ། རྡོ་རྗེ་སྤུན་དུ་
འགྱུར་མི་འགྱུར་ལ་མངལ་སྒོ་གཅིག་པ་དང་མི་གཅིག་པའི་དོན་དྲིས་ན་ཡང་རང་བཟོ་མ་
ཡིན་པ་ལུང་དང་མཐུན་པ་ཁྱོད་ལ་མེད་པའི་ཕྱིར། གསུམ་པ་ནི། ཁྱོད་ཀྱི་ལུགས་འདི་
འཇིག་རྟེན་ཐ་སྙད་དང་ཡང་འགལ་ཏེ། རྒྱུ་མཚན་འདི་ལྟར། ཁྱོད་ལྟར་ན་འཁོར་ལོས་
བསྒྱུར་བ་གཅིག་ཉིད་ཀྱི་བཙུན་མོ་ལྔ་བརྒྱའི་སྲས་རྣམས་ཀུན་རིགས་ཀྱི་སྤུན་ཡང་མ་ཡིན་
པར་འགྱུར་ཏེ། དེ་དག་མངལ་སྒོ་མི་གཅིག་པའི་ཕྱིར། ཁྱབ་པ་དངོས་སོ། ། །
གཉིས་པ་གྲོལ་བྱེད་ཀྱི་ལམ་རྣམ་དག་ཏུ་བསྒྲུབ་པ་ལ་གཉིས། ཉམས་ལེན་རྟེན་གྱི་
གང་ཟག་ལ་འཁྲུལ་པ་དགག །བླང་བྱ་ལམ་གྱི་ངོ་བོ་ལ་འཁྲུལ་པ་དགག་པའོ། །དང་པོ་ལ་
གཉིས་ལས་འདོད་པ་བརྗོད་པ་ལ་ཕྱོགས་སྔ་མ་ནི་པདྨོ་བཞད་པ་ལས། ཐེག་པ་གསུམ་ཆར་
གྱི་ཚོགས་ལམ་ཆེན་པོ་ཡན་ཆད་དམ་གསང་སྔགས་ཁོ་ནས་ཐོབ་པར་འདོད་པ་ནི་བོ་དོང་
ཕྱོགས་ལས་རྣམ་རྒྱལ་ལོ་ཞེས་པ་ལྟར། ཁ་ཅིག་སྟེ་བོ་དོང་པ་ན་རེ། ཐེག་པ་གསུམ་ཆར་གྱི་
ཚོགས་ལམ་ཆེན་པོ་ཡན་ཆད་ནི་སྔགས་ལམ་ཁོ་ནས་ཐོབ་པར་འདོད་དེ། སྒྲུབ་བྱེད་ནི་ཆོས་
རྒྱུན་གྱི་ཏིང་ངེ་འཛིན་ལ་བརྟེན་ནས་སངས་རྒྱས་ཀྱི་ཞིང་བགྲོད་པའི་ཚེ། ལམ་གྱི་ཟབ་ཤོས་
གདུལ་བྱས་ཀྱང་ཉན་འདོད་ཡོད་ཅིང་། སངས་རྒྱས་ལ་དེ་སྟོན་པའི་མཁྱེན་པ་དང་ཐུགས་
བརྩེ་མངའ་བའི་ཕྱིར་དང་། ཀུན་རིག་གི་ཁྱམས་ལ་བཀོད་པའི་ཉན་རང་རྣམས་ཀྱང༌།
སྔགས་ལམ་གྱིས་ཐོབ་པའི་ཉན་རང་མཚན་ཉིད་པ་ཡིན་པའི་ཕྱིར་ཞེས་སྨྲ་བར་བྱེད་དོ། །
གཉིས་པ་དེ་དགག་པ་ལ་གཉིས། དགག་པ་མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི་ལུགས་འདི་ནི་ཆོས་ཅན། མི་འཐད་དེ། མདོ་རྒྱུད་བསྟན་བཅོས་ཀྱི་ལུང་དང་།
134



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རིགས་པ་ཀུན་དང་འགལ་བ་སྟེ་འོག་ནས་འཆད་པའི་ལུང་རིགས་ཀྱིས་གནོད་པའི་ཕྱིར་རོ། །
གཉིས་པ་རྒྱས་པར་བཤད་པ་གསུམ། དམན་ལམ་གྱིས་ཆོས་རྒྱུན་ཐོབ་པ་ལུང་
རིགས་དང་འགལ་བ། གདུལ་བྱ་ཟབ་ལམ་ཁོ་ནས་བཀྲི་བ་མདོ་རྒྱུད་དང་འགལ་བ།
སྔགས་ཀྱི་དཀྱིལ་འཁོར་ལ་ཐེག་དམན་ལམ་བཀོད་པ་རྒྱུད་སྡེ་དང་འགལ་བའོ། །དང་པོ་ནི།
ཐེག་དམན་ལམ་གྱིས་ཆོས་རྒྱུན་གྱི་ཏིང་འཛིན་ཐོབ་པ་ཆོས་ཅན། ཁྱོད་ལ་ལུང་རིགས་གི་
གནོད་བྱེད་ཡོད་དེ། མི་ཕམ་མགོན་པོས། མདོ་སྡེ་རྒྱན་ལས་ཐེག་ཆེན་གྱི་ཚོགས་ལམ་དུ་
ཆོས་རྒྱུན་གྱི་ཏིང་ངེ་འཛིན་ཐོབ་པར་གསུངས་ཀྱི་དམན་པའི་ལམ་དག་ལ་ཆོས་རྒྱུན་གྱི་ཏིང་
འཛིན་ཐོབ་པ་ཡོད་པ་ནི་ཚད་ལྡན་གྱི་གཞུང་ལས་གསུངས་པ་མེད་པའི་ཕྱིར་ན། དེ་ཚེ་ཆོས་
ཀྱི་རྒྱུན་ལས་ནི། །ཞེས་སོགས་ཀྱི་ལུང་དེས་ཁྱོད་དོན་གྱིས་བཀག་པའི་ཕྱིར། བོ་དོང་པ་
ཁྱོད་ཀྱི་འདོད་པ་དེ་ལ་རིགས་པས་ཀྱང་ནི་གནོད་པ་སྟེ། ཇི་ལྟར་ཞེ་ན། ཐེག་པ་དམན་པའི་
གང་ཟག་དེ་ཡིས་འཕགས་ལམ་ཐོབ་པའི་ཚེ་རྒྱུན་ཞུགས་དང་ཕྱིར་འོང་ཡིན་པ་གཅིག་མི་
སྲིད་པར། ཉན་ཐོས་སློབ་པ་འབྲས་གནས་ཐམས་ཅད། འབྲས་བུ་གསུམ་པ་ལ་གནས་པའི་
ཆགས་བྲལ་སྔོན་སོང་གི་ཕྱིར་མི་འོང་ཁོ་ནར་འགྱུར་བར་ཐལ། དམན་པའི་མཐོང་ལམ་གྱི་
སྔ་རོལ་དུ་ཆོས་རྒྱུན་གྱི་ཏིང་ངེ་འཛིན་ངེས་པར་ཐོབ་པར་ཐོབ་དགོས་པ་གང་ཞིག །དེ་ཐོབ་
ན་བསམ་གཏན་དང་པོའི་དངོས་གཞི་ཡང་ངེས་པར་ཐོབ་དགོས་པས། ཐེག་དམན་
འཕགས་པ་ཡིན་ན་མཐོང་ལམ་གྱི་སྔ་རོལ་ཏུ་འདོད་ཉོན་དགུ་པ་སྤངས་པས་ཁྱབ་དགོས་
པའི་ཕྱིར་རོ། །གཞན་ཡང་ཆོས་མངོན་པ་དང་འདུལ་བ་ལུང་དག་ལས་ཉན་ཐོས་སློབ་པ་ལྟ་
ཞོག་གི་དགྲ་བཅོམ་ཐོབ་ཀྱང་རྫུ་འཁྲུལ་ནི་མ་ཐོབ་པའི་རྒྱན་མེད་ཀྱི་དགྲ་བཅོམ་མང་དུ་
བཤད་པ་དང༌། ཁྱོད་ཀྱི་གྲུབ་མཐའ་འདི་ཉིད་འགལ་ཏེ། ཁྱོད་ལྟར་ན་ཐེག་དམན་དགྲ་
བཅོམ་ཐམས་ཅད་ཀྱིས་བསམ་གཏན་གྱི་དངོས་གཞི་ཐོབ་པས་མངོན་ཤེས་སོགས་ཀྱི་རྒྱན་
དང་བཅས་པ་ཁོ་ནར་ཐལ་བའི་སྐྱོན་ཡོད་པའི་ཕྱིར་རོ། །གཞན་ཡང་ལམ་གྱི་ཟབ་ཤོས་ཡིན་
་་ ་ 135
--
--



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཙམ་གྱིས་གདུལ་བྱས་ཉན་འདོད་ཡོད་པར་ནི་མ་ངེས་ཏེ། གཞན་དུ་ན་ཐེག་གསུམ་གྱི་རིམ་
པ་བསྟན་པ་དོན་མེད་དུ་འགྱུར་བའི་ཕྱིར་རོ། ། །
གཉིས་པ་ནི། སངས་རྒྱས་དངོས་ཀྱིས་གདུལ་བྱ་ལ་སྔགས་ལམ་སྟོན་པར་མ་ངེས་ཏེ།
གདུལ་བྱའི་བློའི་རིམ་པ་དང་འཚམ་པར་མདོ་སྔགས་དང་ཐེག་པ་སོ་སོར་སྟོན་པར་
གསུངས་པའི་ཕྱིར་རོ། །དེ་ཡང་ཡིན་ཏེ། ཀྱེ་རྡོར་རྩ་རྒྱུད་ལས་གདུལ་བྱ་བཀྲི་བའི་རིམ་པའི་
ཚུལ། སྡོམ་པ་རྣམས་རིམ་གྱིས་བླངས་ནས་ནི་གྲུབ་མཐའ་བཞིའི་ལྟ་བ་དང་། རྒྱུད་སྡེ་
བཞིའི་ལམ་ལ་རིམ་གྱིས་བསླབ་པའི་བཀྲི་ཚུལ་གསུངས་པའི་ཕྱིར་དང་། ལང་ཀར་
གཤེགས་པའི་མདོ་ལས་ཀྱང་། ཇི་ལྟར་ནད་པ་ནད་པ་ལ། །སྨན་པས་སྨན་ནི་གཏོང་བ་
ལྟར། །དེ་བཞིན་སངས་རྒྱས་སེམས་ཅན་ལ། །ཇི་ཙམ་བཟོད་པའི་ཆོས་སྟོན་ཏོ། །ཞེས་
གསུངས་པའི་ཕྱིར་དང་། མགོན་པོ་ཀླུ་སྒྲུབ་ཀྱིས་ཀྱང་། བརྡ་སྤྲོད་པ་དག་ཇི་ལྟ་བུ། །ཡི་གེའི་
ཕྱི་མོ་ཀློག་འཇུག་ལྟར། །དེ་བཞིན་སངས་རྒྱས་སེམས་ཅན་ལ། །ཇི་ཙམ་བཟོད་པའི་ཆོས་
སྟོན་ཏེ། །ཞེས་གསུངས་པའི་ཕྱིར་དང་། འཕགས་པ་ལྷ་ཡིས་ཀྱང་། ཡོད་དང་མེད་དང་ཡོད་
མེད་དང་། །གཉིས་ཀ་མིན་ཞེས་ཀྱང་བསྟན་ཏེ། །ནད་ཀྱི་དབང་གིས་ཐམས་ཅད་ཀྱང་། །
སྨན་དུ་འགྱུར་བ་མ་ཡིན་ནམ། །ཞེས་སོགས་གསུངས་པ་ལུང་ཚད་མ་ཡིན་པའི་ཕྱིར་རོ། །
གསུམ་པ་སྔགས་ཀྱི་དཀྱིལ་འཁོར་ལ་ཐེག་དམན་བཀོད་པ་མི་འཐད་པ་ནི། ལམ་གྱི་
མཐར་ཐུག་སྔགས་ལམ་ལས་འབྲས་བུའི་དམན་ཤོས་ཐེག་དམན་ལམ་ཐོབ་བོ་ཞེས་སྨྲ་བ་ནི་
མི་འཐད་དེ། རྒྱུ་དང་འབྲས་བུ་ལ་སྐུར་བ་འདེབས་པའི་སྨྲ་ངན་ཡིན་པའི་ཕྱིར་དང་། རྡོ་རྗེ་
ཐེག་པའི་དཀྱིལ་འཁོར་གྱི་ལྷ་ལ་ཉན་རང་མཚན་ཉིད་པ་ཡོད་ན་བླ་མེད་ཀྱི་སྔགས་སྡོམ་
ལྡན་པ་ནི། ཉན་ཐོས་དག་ཏུ་རློམ་བྱེད་པའི་ནང་དུ་ཞག་བདུན་གནས་པ་ལ་ཡན་ལག་གི་
ལྟུང་བ་འབྱུང་བར་བཤད་པའི་རྒྱུ་མཚན་ཅི་ཡང་མེད་པར་ཐལ་བའི་ཕྱིར་དང༌། ཀུན་རིག་
ཁྱམས་ཀྱི་ཉན་རང་རྣམས་ཉན་རང་མཚན་ཉིད་པ་ཡིན་ན། རིགས་ལྔའི་གདན་གྱི་སེང་གེ་
136
136 ་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དང་གླང་པོ་སོགས་ཀྱང་དུད་འགྲོ་རང་རྒྱུད་པར་འགྱུར་ཞིང་གདན་གྱི་ཟླ་བ་ཉི་མ་ལ་སོགས་
ཀྱང་། ནམ་མཁའི་ཉི་ཟླ་སོགས་སུ་འགྱུར་བའི་ཕྱིར་རོ། །གཞན་ཡང་གྲུབ་མཐའ་གྱི་ན་སྨྲ་
བ་པོ་འདིས་ནི་དབང་བསྐུར་བའི་དུས་སུ་ཡང་རྒྱུན་བཤགས་དང་སྡོམ་གཟུང་གི་སྔ་རོལ་དུ།
བྱང་ཆུབ་གསུམ་པོ་གང་འདོད་ལ་དམིགས་ནས་རྗེས་ཟློས་གྱིས་ཤེས་ཟེར་བ་ནི་བབ་ཅོལ་
ཁོ་ན་ཡིན་ཏེ། སྡོམ་པ་བསྒྲག་པའི་ཚེ་རྡོ་རྗེ་རྩེ་མོ་ལས། ཐེག་པ་དམན་ལ་འདོད་མི་བྱ། །
སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་ཡོངས་མི་སྤོང་། །ཞེས་པ་ལྟར་
བསྒྲགས་ནས། སྡོམ་པ་གཟུང་བའི་ཚེ། ཐེག་པ་དམན་པ་ལ་འདོད་པ་དང་། སེམས་ཅན་
དོན་ལ་རྒྱབ་ཕྱོགས་པ་སོགས་འགལ་ཟླ་གསུམ་པོ་གཟུང་བ་ནི་དངོས་སུ་འགལ་བའི་ཕྱིར་
དང༌། ཀུན་སློང་ཐེག་དམན་སེམས་བསྐྱེད་ཀྱིས་བླངས་ནས། ངག་ཏུ། བྱང་ཆུབ་སེམས་ནི་
བླ་ན་མེད། །དང་། དམ་པ་བདག་གིས་གཟུང་བར་བགྱི། །ཞེས་སྨྲ་བ་འདི་ནི་ཅི་ཞིག་ཡིན་ཏེ།
བསྙོན་གཏམ་ཁོ་ན་ཡིན་ཕྱིར་དང་། ཉན་ཐོས་ས་རུ་སེམས་བསྐྱེད་ན། ཐེག་ཆེན་གྱི་སྨོན་
སེམས་སྤོང་དགོས་ཤིང་། སྨོན་སེམས་སྤངས་ན་སྔགས་ཀྱི་རྩ་ལྟུང་དུ་རྒྱུད་སྡེ་བཞི་ཚང་མ་
མཐུན་པར་བཤད་པའི་ཕྱིར་དང་། གཞན་ཡང་རྒྱུད་སྡེ་ཕལ་ཆེར་དང་གྲུབ་པའི་དབང་ཕྱུག་
གཞུང་བཟང་རྣམས་འདི་ལ་མཐའ་གཅིག་ཏུ་གནོད་པ་སྟེ། དེ་དག་གི་གཞུང་ལུགས་མཐོང་
བའི་ཚེ་ཉིད་ན་གསལ་བར་འགྱུར་བའི་ཕྱིར་རོ། །
འདིར་བོ་དོང་ཕྱོགས་ལས་རྣམ་རྒྱལ་གྱིས་ཐེག་པ་གསུམ་གྱི་ཚོགས་ལམ་ཆེན་པོ་
ནས་སྔགས་ལམ་ལ་འཇུག་པ་དང་། སྔགས་ལམ་གནས་པའི་ཉན་རང་དེ་དག་ཐེག་དམན་
རང་རྒྱུད་པར་ཞལ་གྱིས་བཞེས་ན། གནོད་བྱེད་འགལ་ལན་གྱིས་ཟློག་པར་མི་ནུས་མོད།
པཎ་ཆེན་དེ་ཉིད་རང་གིས་ཀྱང་ཞལ་གྱིས་མི་བཞེས་སམ་སྙམ་སྟེ། དེ་ཉིད་ཀྱི་དེ་ཉིད་འདུས་
པའི་ནང་ཚན་རྒྱུད་སྡེ་སྤྱི་རྣམ་ལས། འོ་ན་མདོའི་ཐེག་ཆེན་པའི་ཚོགས་ལམ་ཆེན་པོ་རྫུ་
འཕྲུལ་རྐང་པ་གསུམ་པ་ནས་སྔགས་ལ་འཇུག་ན། ཐེག་པ་ཆུང་འབྲིང་གི་ལམ་གྱི་མཚམས་
137



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གང་ནས་འཇུག་ཅེ་ན། དེ་དག་དབང་པོ་ཇི་ལྟར་རྟུལ་ཡང་སྦྱོར་ལམ་རྩེ་མོ་ཉིད་ནས་སྔགས་
ལ་འཇུག་རྟེ། རྩེ་མོ་ཆེན་པོ་ནས་བཟོད་པ་ལ་དངོས་སུ་འཇུག་ཅིང་། དབུ་མ་ལ་ཞི་སྒོ་
གཉིས་པ་མེད་པར་གསུངས་ལ། ཞེས་སོགས་གསུངས་ནས། ཉན་རང་གཉིས་སྦྱོར་ལམ་
རྩེ་མོ་ནས་འཇུག་ཅིང་། དེ་སྔགས་ལམ་དུ་འཇུག་པ་ལ་ཆོས་རྒྱུན་གྱི་ཏིང་ངེ་འཛིན་ཐོབ་
དགོས་པར་མ་བཤད་པའི་ཕྱིར་དང་། གཞན་ཡང་། གལ་ཏེ་སྔགས་ལས་དེ་ལྟར་གསུངས་
ཀྱང་མདོའི་ཐེག་པ་ལ་ནི་གནས་སྐབས་ཐེག་ཆེན་ལ་མ་ཞུགས་པའི་ཉན་ཐོས་དང་རང་
སངས་རྒྱས་འཕགས་པ་གསུངས་ཤིང་། དེ་ལྟར་དོན་ལ་ཡང་གནས་སོ་ཞེ་ན། དེ་ཡང་མ་
ཡིན་ཏེ། ཕྱིར་མི་ཟློག་པ་འཁོར་ལོའི་མདོ་ལས། བྱང་ཆུབ་སེམས་དཔའ་སོགས་ཉིད་ལ་
རྒྱུན་དུ་ཞུགས་པ་དང་ཕྱིར་འོང་དང་ཕྱིར་མི་འོང་དང་དགྲ་བཅོམ་པ་དང༌། ཉན་ཐོས་དང་
རང་རྒྱལ་རྣམ་པར་བཞག་གི །ཐེག་པ་དམན་པའི་སེམས་བསྐྱེད་དང་ལྡན་པ་དག་ལ་ནི་ཆུ་
མིན་པ་ལ་ཆུར་འཛིན་པ་ལྟར། ཞེས་སོགས་རྒྱས་པར་བཤད་ནས། ཞུགས་གནས་བརྒྱད་
དང་ཉན་རང་བྱང་སེམས་སོགས་ཐེག་ཆེན་གྱི་སྐྱེས་བུ་ཁོ་ན་ལ་བཞག་གི །ཐེག་དམན་གྱི་
ཉན་རང་འཕགས་པ་མཚན་ཉིད་པ་མེད་པར་བཤད་པས། སྔགས་ལམ་ལ་གནས་པའི་
ཐེག་དམན་གྱི་གང་ཟག་གཏན་ནས་མི་བཞེད་པའི་ཕྱིར་རོ། །འོན་ཀྱང་པཎ་ཆེན་བོ་དོང་པ་
དེ་ཉིད་ཀྱི་དགོངས་ཟབ་ཇི་བཞིན་མ་ངེས་པར་རྗེས་འབྲང་དད་མོས་བྱེད་པ་ཁ་ཅིག་གིས་
བབ་ཅོལ་དུ་སྨྲས་སམ་སྙམ་མོ། །
གཉིས་པ་ལམ་གྱི་ངོ་བོ་ལ་འཁྲུལ་པ་དགག་པ་ལ་གཉིས། འོག་མ་གསུམ་གྱི་ཉམས་
ལེན་འཁྲུལ་པ་དགག །རྣལ་འབྱོར་ཆེན་པོའི་ཉམས་ལེན་འཁྲུལ་པ་དགག་པའོ། །དང་པོ་
ལ་གསུམ། བྱ་སྤྱོད་བསྐྱེད་ཆོག་འཁྲུལ་པ་དགག །རྣལ་འབྱོར་ལྷ་ལ་འཁྲུལ་པ་དགག །ཐུན་
མོང་ལམ་ལ་འཁྲུལ་པ་དགག་པའོ། །དང་པོ་ལ་འདོད་པ་བརྗོད་པ་དང་། དེ་དགག་པ་
གཉིས་ཀྱི་དང་པོ་ནི། པདྨོ་བཞད་པ་ལས། བྱ་རྒྱུད་ཀྱི་བསྐྱེད་ཆོག་ལ་བདག་བསྐྱེད་ཡོད་
138



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པར་འདོད་པ་ཡང་ཙོང་ཁ་པའོ་ཞེས་པ་ལྟར། ཙོང་ཁ་པའི་རྗེས་འབྲང་ཁ་ཅིག །བྱ་རྒྱུད་རང་
རྐང་གི་བསྐྱེད་ཆོག་ལ་བདག་བསྐྱེད་ཡོད་པར་སྤྱོད་རྒྱུད་ཀྱི་བཞུང་འགྲེལ་སངས་རྒྱས་
གསང་བ་སོགས་ཀྱིས་ལུང་གིས་སྒྲུབ་ཅིང་། རིགས་པ་ཡང་བྱ་རྒྱུད་རང་རྐང་ལ་ལྟས་པའི་
བདེ་བ་ལམ་བྱེད་ཀྱི་ལམ་ཡོད་པ་དང༌། སྤྱོད་རྒྱུད་རྣམ་སྣང་མངོན་བྱང་ལས་བཤད་པའི་
གཞི་གཉིས་པོ་བདག་མདུན་གཉིས་ལ་བཤད་རུང་ན། བྱ་རྒྱུད་བསམ་གཏན་ཕྱི་མའི་གཞི་
གཉིས་པོ་ཡང་བདག་མདུན་གཉིས་སུ་རུང་བར་མཚུངས་པའི་ཕྱིར་དང༌། ཡེ་ཤེས་རྡོ་རྗེ་ཀུན་
ལས་བཏུས་སོགས་ལས་བྱ་རྒྱུད་རང་རྐང་ལ་བདག་བསྐྱེད་མེད་པར་བཤད་པ་ནི་བྱ་རྒྱུད་
ཕལ་པའམ་ཕལ་ཆེ་བ་ལ་དགོངས་པའམ། སྲོག་རྩོལ་ལ་སོགས་པ་བསམ་གཏན་གྱི་མན་
ངག་སྒོམ་པར་མི་ནུས་པའི་གདུལ་བྱ་རྣམས་ལ་དགོངས་པ་ཡིན་པའི་ཕྱིར། གཉིས་པ་དེ་
དགག་པ་ལ་གསུམ། གནོད་བྱེད་ཡོད་པས་དགག །སྒྲུབ་བྱེད་མེད་པས་དགག །སྐྱོན་སྤོང་
མི་འཐད་པས་དགག་པའོ། །དང་པོ་ནི། བྱ་རྒྱུད་ཆོས་ཅན། ཁྱོད་རང་རྐང་ལ་བདེ་ཀྱེ་
སོགས་བླ་མེད་ཀྱི་ལུང་གིས་བསྐྱེད་རྫོགས་ཡོད་པ་ཡང་ཅིས་མི་འགྲུབ་སྟེ་འགྲུབ་པར་ཐལ།
རྣམ་སྣང་མངོན་བྱང་སོགས་སྤྱོད་རྒྱུད་ཀྱི་ལུང་གིས། ཁྱོད་རང་རྐང་ལ་བདག་བསྐྱེད་ཡོད་
པར་འགྲུབ་ན་སྟེ་འགྲུབ་པ་གང་ཞིག །ཁྱོད་རང་རྐང་ལ་བདག་བསྐྱེད་དང་བསྐྱེད་རྫོགས་
མེད་མཚུངས་ཡིན་པའི་ཕྱིར་རོ། །གཞན་ཡང་བྱ་སྤྱོད་གཉིས་ཀྱི་ཉམས་ལེན་ཁྱད་པར་གང་
གིས་འབྱེད་དེ་འབྱེད་མི་རིགས་པར་ཐལ། བྱ་སྤྱོད་གཉིས་ཀྱི་བསྐྱེད་ཆོག་ལ་བདག་བསྐྱེད་
ཡོད་པར་ཁྱད་པར་མེད་ན་སྟེ་མེད་པའི་ཕྱིར། གཞན་ཡང་བྱ་རྒྱུད་རང་རྐང་ལ་བདག་བསྐྱེད་
འདོད་པ་ནི་རྒྱུད་སྡེ་གོང་མའི་ལུང་དང་ཡང་འགལ་ཏེ། ཡེ་ཤེས་རྡོ་རྗེ་ཀུན་ལས་བཏུས་པའི་
རྒྱུད་ལས་བྱ་རྒྱུད་ལ་བདག་བསྐྱེད་མེད་པར་མངོན་སུམ་དུ་བཤད་པའི་ཕྱིར་དང་། ཡེ་ཤེས་
ཐིག་ལེ་ལས། རྒྱུད་སྡེ་བཞི་ལ་དབང་གི་བབ་མི་འདྲ་བའི་རིམ་པ་བཞི་བཤད་པས་ལམ་གྱི་
བབ་མི་འདྲ་བ་བཞི་ཡང་ཡོད་དགོས་པ་ལས། ཁྱོད་ལྟར་ན། བྱ་སྤྱོད་གཉིས་ལ་ལྷ་རྗེ་དཔོན་
139



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལྟ་བུ་དང་། ལྷ་གྲོགས་པོ་ལྟ་བུ་ལས་དངོས་གྲུབ་ལེན་པའི་ལམ་མི་འདྲ་བ་མེད་པས། རྒྱུད་
སྡེའི་བཞིའི་ལམ་གྱི་ཁྱད་པར་འཇིག །དེ་ཞིག་པས་དབང་གི་ཁྱད་པར་ཡང་འཇིག་པའི་
ཕྱིར་རོ། །
གཉིས་པ་ལ་གཉིས། བལྟས་པའི་བདེ་བ་ལ་མ་བྱེད་སྒྲུབ་བྱེད་མེད་པར་བསྟན།
གཞིའི་དོན་གྱིས་སྒྲུབ་བྱེད་མེད་པར་བསྟན་པའོ། །དང་པོ་ནི། བྱ་རྒྱུད་ཆོས་ཅན། ཁྱོད་རང་
རྐང་ལ་བལྟས་པའི་བདེ་བ་ལམ་བྱེད་ཀྱི་བདག་བསྐྱེད་ཡོད་པ་ཡང་མི་འགྲུབ་སྟེ། བདག་
བསྐྱེད་མེད་ཀྱང་མདུན་བསྐྱེད་ཀྱི་ལྷ་ཕོ་མོ་བལྟས་པ་ལ་དམིགས་པས། བལྟས་པའི་བདེ་བ་
ལམ་བྱེད་དེ་ཡོད་པར་འགྲུབ་པའི་ཕྱིར་རོ། །གཉིས་པ་ནི། བྱ་སྤྱོད་ཀྱི་རྒྱུད་སྡེ་གཉིས་ཀྱི་
གཞི་ཡི་དོན་བདག་མདུན་གཉིས་སུ་མི་མཚུངས་ཏེ། སྤྱོད་རྒྱུད་རྣམ་སྣང་མངོན་པར་བྱང་
ཆུབ་པ་ལས། ཡི་གེ་དང་ནི་ཡི་གེ་སྦྱར། །དེ་བཞིན་གཞི་ལས་གཞིར་གྱུར་པ། །ཞེས་བཟླས་
བརྗོད་མན་ངག་གཞི་དེ་ལ་གཉིས་སུ་གསུངས་ལ། བྱ་རྒྱུད་བསམ་གཏན་ཕྱི་མ་ལས། སྒྲ་
དང་སེམས་དང་བཞི་ལ་གཞོལ། །ཞེས་པས། བཟླས་བརྗོད་ཀྱི་མན་ངག་གི་གཞི་དེ་ལ་
གཅིག་ཁོ་ན་གསུངས་པའི་ཕྱིར། དེས་ན་བྱ་སྤྱོད་གཉིས་ལུང་དོན་ལ་ལེགས་པར་དཔྱད་
པས། བྱ་སྤྱོད་གཉིས་ཀྱི་རང་རྐང་ལ་བདག་བསྐྱེད་ཡོད་མེད་ཀྱི་ཁྱད་པར་འབད་མེད་དུ་
གྲུབ་སྟེ། རྣམ་སྣང་མངོན་བྱང་གི །ཡི་གེ་དང་ནི་ཡི་གེ་སྦྱར། །ཞེས་པའི་ཡི་གེ་གཉིས་དང་།
བསམ་གཏན་ཕྱི་མའི། སྒྲ་དང་སེམས་དང་། ཞེས་པའི་སྒྲ་སེམས་གཉིས། སྔོན་འགྲོའི་དོན་
དུ་གཉིས་ཆར་ལ་ཡོད་མཉམ་དུ་མཚུངས་པས་ན་དངོས་གཞིའི་གཞི་གཉིས་དང་གཅིག་གི་
ནི་ཁྱད་པར་ཡོད་དེ་དེའི་ཕྱིར་ཏེ། དེ་ཡང་མངོན་བྱང་ལས། དེ་བཞིན་གཞི་ལས་གཞིར་
གྱུར་པ། །ཞེས་བཟླས་བརྗོད་ཀྱི་གཞིའམ་རྟེན་དེ་ལ་གཞི་གཉིས་སུ་གསུངས་པ་ནི་བདག་
འདུན་གྱི་ལྷ་གཉིས་ལ་སྦྱར་བ་ཡིན་ལ། བྱ་རྒྱུད་ལས། སྒྲ་དང་སེམས་དང་གཞི་ལ་
གཞོལ། །ཞེས་བཟླས་བརྗོད་ཀྱི་རྟེན་ནམ་གཞི་གཅིག་ཁོ་ན་ལས་མ་བཤད་པས། བསམ་
140



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཏན་ཕྱི་མའི་གཞིའི་དོན་ནི། མདུན་བསྐྱེད་ཀྱི་ལྷ་གཅིག་ཉིད་ལ་བཤད་དགོས་པའི་
ཕྱིར་རོ། ། །
གསུམ་པ་ནི་ཁྱོད་ཀྱི་གོང་གི་སྐྱོན་སྤོང་གཉིས་ཀྱང་མི་འཐད་དེ། བྱ་རྒྱུད་ཕལ་པ་ལ་
བལྟས་པའི་བདེ་བ་ལམ་བྱེད་མེད་པར་འགྱུར་བའམ། ལམ་དང་གདུལ་བྱའི་གཙོ་བོ་
གཉིས་གོ་རིམ་ལོག་པའི་སྐྱོན་དུ་འགྱུར་བའི་ཕྱིར་རོ། །སྐབས་འདིར་དགོས་པ་འདི་ལྟར་
དཔྱད་དགོས་ཏེ། བྱ་རྒྱུད་རང་རྐང་ལ་བདག་བསྐྱེད་ཡོད་པར་བཞེད་པ་དག་གི་སྒྲུབ་བྱེད་
ཀྱི་གཙོ་བོ་ནི། རྣམ་སྣང་མངོན་བྱང་དང་། བསམ་གཏན་ཕྱི་མའི་བཟླས་བརྗོད་མན་ངག་གི་
གཞི་གཉིས་གཅིག་པར་སྒྲུབ་པ་ཉིད་ཡིན་པས་དེ་ཡང་གཞུང་དེ་གཉིས་ལས་ཇི་ལྟར་དུ་
བཤད། དེ་ལ་ཕྱོགས་སྔ་ཕྱིའི་དགོངས་པ་འགྲེལ་ཚུལ་ཇི་ལྟར་དུ་མཛད་སྙམ་ན། རྣམ་སྣང་
མངོན་བྱང་ལས། ཡི་གེ་དང་ནི་ཡི་གེ་སྦྱར། །དེ་བཞིན་གཞི་ལས་གཞིར་གྱུར་པ། །ཤིན་ཏུ་
བསྡམས་པས་ཡིད་ལ་ནི། །བཟླས་བརྗོད་འབྲུ་འབུམ་གཅིག་བྱའོ། །ཡི་གེ་བྱང་ཆུབ་སེམས་
ཡིན་ཏེ། །གཉིས་པ་ནི་ལ་སྒྲ་ཞེས་བྱ། །གཞི་ནི་རང་གི་ལྷར་བཞག་པ། །རང་གི་ལུས་ཀྱི་
གནས་ལ་བྱ། །གཞི་གཉིས་པ་ནི་རྫོགས་སངས་རྒྱས། །རྐང་གཉིས་བདག་པོ་མཆོག་ཏུ་བྱ། །
ཞེས་ཡི་གེ་དང་པོ་བྱང་ཆུབ་སེམས་སྟོང་ཉིད་སྒོམ་པ། ཡི་གེ་གཉིས་པ་དེའི་ངང་ལས་སྔགས་
ཀྱི་སྒྲ་ལྡང་བ། གཞི་དང་པོ་རང་ལྷར་བསྒོམ་པ། གཞི་གཉིས་པ་མདུན་དུ་སངས་རྒྱས་ཀྱི་སྐུ་
བསྒོམ་པ་བཞིའི་སྒོ་ནས་བཟླས་བརྗོད་བྱེད་པ་ནི་བཟླས་བརྗོད་མན་ངག་བཞི་ཞེས་བྱའོ། །
དེ་བཞིན་དུ་བསམ་གཏན་ཕྱི་མ་ལས། སྒྲ་དང་སེམས་དང་གཞི་ལ་གཞོལ། །གསང་སྔགས་
མི་འགྱུར་གཞི་ལ་གནས། །མན་ངག་མ་ཉམས་གསང་སྔགས་བཟླས། །ངལ་ན་བདག་ལ་
ངལ་སོས་ཤིག །མི་འགྱུར་བ་ནི་ཡི་གེ་ལྡན། །གཞི་ལས་གཞིར་གྱུར་དེ་བཞིན་ཏེ། །ཞེས་
སོགས་བཤད་དོ། །དེ་ལ་ཕྱོགས་སྔ་མའི་བཞེད་པས། རྣམ་སྣང་མངོན་བྱང་གི་གཞི་གཉིས་
པོ་དེས་གཅིག་རང་ལྷར་བསྒོམ་པ་དང་། གཅིག་མདུན་དུ་ལྷ་བསྒོམ་པ་བསྟན་པས། སྤྱོད་
141



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྒྱུད་ལ་བདག་བསྐྱེད་ཡོད་པར་འགྲུབ་པ་དང་། བསམ་གཏན་ཕྱི་མ་ལས་དེ་ལྟར་བཤད་
པས་བྱ་རྒྱུད་ལ་བདག་བསྐྱེད་ཡོད་པར་འགྲུབ་པ་ལ་ཁྱད་པར་མེད་དེ། བསམ་གཏན་ཕྱི་མ་
ལས། སྒྲ་དང་སེམས་དང་། ཞེས་པས་སྒྲ་སེམས་གཉིས་ཀྱི་ཡན་ལག་དང་པོ་གཉིས་བསྟན་
ནས། གཞི་ལ་གཞོལ་ཞེས་པས། རང་ལྷར་བསྒོམ་པ་དང་། མདུན་དུ་ལྷ་བསྒོམ་པའི་གཞི་
གཉིས་བསྟན་པར་ཁྱད་པར་མེད་པའི་ཕྱིར། ཞེས་གསུངས་པར་སྣང་ཞིང་། དོན་ལ་ཡང་
སྒྲུབ་བྱེད་འབྲེལ་ཆགས་པོར་མངོན་ཏེ། བསམ་གཏན་ཕྱི་མའི་གཞི་དེ་ལ། གཉིས་སུ་
འབྱེད་ན། རང་ལྷར་བསྒོམ་པ་དང་མདུན་དུ་ལྷ་བསྒོམ་པ་གཉིས་ལ་སྦྱར་དགོས་ཀྱི་ཚར་
གཉིས་མདུན་དུ་ལྷ་བསྒོམ་པ་ལ་སྦྱོར་བ་ལ་འབྲེལ་མེད་པའི་ཕྱིར་སྙམ་མོ། །འདི་ལ་ཕྱོགས་
ཕྱི་མའི་མཁས་པ་གསུམ་གྱིས་ལན་གསུམ་སོ་སོར་གནང་སྟེ། ཐོག་མར་ཀུན་མཁྱེན་ཆེན་པོ་
འདིའི་དགོངས་པ་ནི། རྣམ་སྣང་མངོན་བྱང་ལས་གཞི་གཉིས་ཚིག་ཟིན་ལ་བཤད་པས་
བདག་མདུན་གཉིས་ལ་སྦྱར་མོད། བསམ་གཏན་ཕྱི་མ་ལས་ཀྱང་གཞི་གཉིས་བཤད་ན་
ཁྱེད་བདེན་ཡང་། དེར་ནི། སྒྲ་དང་སེམས་དང་གཉིས་ལ་གཞོལ། །ཞེས་སྒྲ་སེམས་གཉིས་
དང་གཞི་གཅིག་སྟེ་གསུམ་ལས་མ་བཤད་ཅིང་། གཞི་གཅིག་པོ་ནི་མདུན་བསྐྱེད་ཉིད་ལ་
སྦྱར་བས་ཆོག་པའི་ཕྱིར་དང་། རྒྱུད་དེ་གཉིས་ལས་གཞི་གཉིས་དང་གཅིག་ཁོ་ན་བཤད་
པའི་གནད་ཀྱིས་བྱ་སྤྱོད་གཉིས་ལ་བདག་བསྐྱེད་ཡོད་མེད་གསལ་བར་རྟོགས་ནུས་པའི་
ཕྱིར། ཞེས་པ་ནི། གཞུང་འདིར། རྣམ་སྣང་མངོན་པར་བྱང་ཆུབ་ལས། ཡི་གེ་དང་ནི་ཡི་གེ་
སྦྱར། །དེ་བཞིན་གཞི་ལས་གཞིར་གྱུར་པ། །ཞེས་གསུངས་བསམ་གཏན་ཕྱི་མ་ལས། །སྒྲ་
དང་སེམས་དང་གཞི་ལ་གཞོལ། །ཞེས་པས་གཞི་ནི་གཅིག་གསུངས་པའི་ཕྱིར། ཡི་གེ་དང་
ནི་སྒྲ་སེམས་གཉིས། །སྔོན་འགྲོའི་དོན་དུ་གཅིག་པས་ན། །དངོས་གཞི་གཞི་གཉིས་གཅིག་
གི་ནི། ཁྱད་པར་ཡོད་པས་དེ་གཉིས་ཀྱི། །ཞེས་སོགས་ཀྱི་དགོངས་པར་ཁོ་བོས་བཤད་པ་
ལྟར་ཡིན་ལ། འོན་ཀྱང་། གཞུང་འདིར། ཞེས་གསུངས་གསང་བ་སྤྱི་རྒྱུད་ལས། །སྒྲ་དང་
142



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
སེམས་དང་གཞི་ལ་གཞོལ། །ཞེས་བྲིས་པ་ནི་ཡི་གེ་མ་དག་པ་ཡིན་ཏེ། སྒྲ་དང་སེམས་དང་
གཞི་ལ་གཞོལ། །ཞེས་པ་ནི། བསམ་གཏན་ཕྱི་མའི་རྒྱུད་ཚིག་ཡིན་གྱི། གསང་བ་སྤྱི་རྒྱུད་ན་
གཞུང་དེ་འདྲ་མེད་པའི་ཕྱིར་རོ། །དེ་ལྟ་མོད་ཀྱིས། སྒྲ་དང་སེམས་དང་གཞི་ལ་གཞོལ་ཞེས་
པའོ། །བཟླས་བརྗོད་མན་ངག་གཞིའི་གཞི་གཉིས་ཅར་བསྟན་པ་ལ་ནི་བསྙོན་དུ་མེད་དམ་
སྙམ་སྟེ། སངས་རྒྱས་གསང་བས་རྒྱུད་དེ་ཉིད་ཀྱི་འགྲེལ་པར། དེ་ལ་སྒྲ་ནི་སྔགས་ཀྱི་ཡི་
གེའོ། །སེམས་ནི་སྔགས་ཀྱི་གཞི་ཟླ་བའི་དཀྱིལ་འཁོར་གྱི་རྣམ་པར་གྱུར་པའོ། །གཞི་ནི་དེ་
བཞིན་གཤེགས་པའི་སྐུའི་རང་བཞིན་ནོ། །གཞི་གཉིས་པ་ནི་རང་གི་ལྷའི་གཟུགས་སོ། །
ཞེས་སྒྲ་སེམས་གཉིས་ཀྱི་ཡན་ལག་གཉིས་དང༌། གཞི་ལ་གཞོལ་ཞེས་པས་གཞི་གཉིས་
བསྟན་པར་བཤད་པའི་ཕྱིར་རོ། ། །
གལ་ཏེ་སངས་རྒྱས་གསང་བའི་ལུང་དེ་ཚད་མར་མི་བྱེད་དོ་སྙམ་ན་ཡང་། དེ་མི་བྱེད་
དུ་ཆུག་ཀྱང་། རྒྱུད་གཅིག་སྔ་མའི་འཕྲོ་ཉིད་ལས། །གཞི་ལས་གཞིར་གྱུར་དེ་བཞིན་ཏེ། །
ཞེས་གཞི་གཉིས་དངོས་སུ་བསྟན་པའི་ཕྱིར་དང་། དེ་ཉིད་དང་། རྣམ་སྣང་མངོན་བྱང་གི །
དེ་བཞིན་གཞི་ལས་གཞི་འགྱུར་བ། །ཞེས་པའི་ཚིག་གཉིས་པོས་གཞི་གཉིས་བསྟན་ན་
བསྟན་མཉམ་དང་། མ་བསྟན་ན་མ་བསྟན་མཉམ་དུ་མཚུངས་པའི་ཕྱིར་རོ། །མཁས་པ་
རྣམས་དགེས་པར་གྱུར་ཅིག །མཁས་པ་ཤཱཀྱ་མཆོག་ལྡན། གཞུང་དེས་གཞི་གཉིས་བསྟན་
པའི་ངོས་འཛིན་ནི། རང་གི་ལྷག་པའི་ལྷའི་གཟུགས་མདུན་དུ་བཀོད་པའི་མདུན་བསྐྱེད་ཀྱི་
ལྷ་དང་། དེའི་ཐུགས་ཀར་བཀོད་པའི་ཡེ་ཤེས་སེམས་དཔའི་ལྷ་གཉིས་ལ་བྱེད་ཅེས་བཤད་
མོད། གཞིའི་ལྷ་གཉིས་ཀྱི་གྲངས་སྒྲིག་པའི་ཕྱིར་རྣམ་དཔྱོད་ཀྱི་རྒྱུད་དཀྱོགས་བཤད་མ་
ལགས་སམ། འཇིགས་མེད་གྲགས་པ་དབྱངས་ཅན་དགའ་བའི་བྱ་རྒྱུད་སྤྱི་རྣམ་ལས།
བསམ་གཏན་ཕྱི་མ་ལས་གཞི་གཉིས་བསྟན་མོད། དེ་ཉིད་ནི་རྣམ་སྣང་མངོན་བྱང་གི་གཞི་
གཉིས་སོགས་ཀྱི་དགོངས་འགྲེལ་ལྟ་བུ་ཡིན་པས། བསམ་གཏན་ཕྱི་མ་དང་། དེའི་རྩ་རྒྱུད་
143



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྡོ་རྗེ་གཙུག་ཏོར་གྱི་རྒྱུད་གཉིས་ཅར། བྱ་སྤྱོད་གཉིས་སུ་ཕྱེ་བའི་སྤྱོད་རྒྱུད་ཁོ་ན་ཡིན་གྱི། བྱ་
རྒྱུད་གཏན་ནས་མ་ཡིན་ནོ། །ཡིན་ན་དེ་ཉིད་ལས་བཤད་པའི་བཟླས་བརྗོད་མན་ངག་བཞི་
དང༌། བསམ་གཏན་གྱི་ཡན་ལག་བཞི་དང་། མེ་གནས། སྒྲ་གནས། སྒྲ་མཐར་གནས་པའི་
རྣལ་འབྱོར་སོགས་ཀྱི་ཉམས་ལེན་ལས་ལྷག་པ་སྤྱོད་རྒྱུད་ནས་ཀྱང་མ་བཤད་པས། བྱ་སྤྱོད་
གཉིས་ཀྱི་ཉམས་ལེན་ཁྱད་མེད་དུ་ཐལ་བའི་ཕྱིར། བཟླས་བརྗོད་མན་ངག་བཞི་དང་། མེ་
གནས་སོགས་ཀྱི་རྣལ་འབྱོར་ནི། བསམ་གཏན་ཕྱི་མ་ཙམ་མ་གཏོགས། བྱ་རྒྱུད་ཀྱི་རྩ་
བཤད་ཀྱི་རྒྱུད་གང་ནས་ཀྱང་ཟུར་ཙམ་ཡང་མ་བསྟན་པའི་ཕྱིར། ཞེས་གསུངས་ལ། དེ་ཉིད་
ནི་ཁོ་བོས་རེ་ཤིག་བརྟག་པར་མ་བཟོད་དེ། མཁས་པ་ཕལ་མོ་ཆེ་ཞིག །དཔུང་བཟངས་ཀྱི་
རྒྱུད། ལེགས་གྲུབ་ཀྱི་རྒྱུད། གསང་བ་སྤྱི་རྒྱུད། བསམ་གཏན་ཕྱི་མ་བཞི་ལ་བྱ་བ་སྤྱིའི་རྒྱུད་
ཆེན་བཞི་ཞེས་འཆད་པར་སྣང་བས་དེའི་རྗེས་ཟློས་ཙམ་ལས་རང་ལ་ལུང་རིགས་ཀྱི་ངེས་པ་
སྐྱེས་པ་མེད་པའི་ཕྱིར་རོ། །
དེས་ན་རང་རེ་དཔལ་ས་སྐྱ་པའི་རྗེས་འབྲང་རྣམས་དང་། དཔལ་འཇིགས་མེད་
གྲགས་པ་བྱ་རྒྱུད་རང་རྐང་ལ་བདག་བསྐྱེད་མེད་པར་འཆད། རི་བོ་དགེ་ལྡན་པ་ཆེན་པོའི་
རྗེས་སྙིགས་རྣམས་ཡོད་པར་འཆད། མཁས་པ་བུ་སྟོན་གྱི་སྤྱི་རྣམ་རྒྱུད་སྡེའི་མཛེས་རྒྱན་
ལས། བྱ་རྒྱུད་དངོས་བསྟན་ལ་བདག་བསྐྱེད་མེད་པ་ལྟར་སྣང་ཡང་། འཕགས་ཡུལ་གྱི་
འགྲེལ་མཛད་མང་པོས། བྱ་རྒྱུད་ཉམས་ལེན་ལ་བདག་བསྐྱེད་མང་དག་བཤད་པས། བྱ་
རྒྱུད་རང་ངོས་ནས་ཀྱང་བདག་བསྐྱེད་ཐོབ་པ་ཡིན་ནམ་གཞན་ནས་རྒྱས་བཀབ་སོགས་གང་
ཡིན་བརྟག་དགོས་སོ་ཞེས་པ་ཙམ་ཞིག་བཤད། ཡར་རྒྱབ་དབོན་པོ་བསོད་ནམས་རྣམ་
རྒྱལ་གྱིས་སྔགས་འདུལ་ཆེན་མོ་ལས། བྱ་རྒྱུད་ལ་བདག་བསྐྱེད་མེད་པའི་བྱ་རྒྱུད་ཙམ་ཞིག་
དང༌། བདག་བསྐྱེད་ཅན་གྱི་བྱ་རྒྱུད་ཁྱད་པར་ཅན་དང་། བཟླས་བརྗོད་ཁྱད་པར་ཅན་གྱི་བྱ་
རྒྱུད་ཁྱད་པར་ཅན་དང་གསུམ་ཡོད་པའི་དང་པོ། གསང་བ་སྤྱི་རྒྱུད། གཉིས་པ་ཕྱག་རྡོར་
144



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དབང་བསྐུར་གྱི་རྒྱུད། གསུམ་པ་རྣམ་སྣང་མངོན་བྱང་ལྟ་བུའོ། །ཞེས་བཤད། དེ་ལྟར་
བཤད་ཚུལ་མང་དག་ཡོད་ཀྱང་གྲུབ་དོན་བསྡུས་ན། སངས་རྒྱས་གསང་བ་དང༌། སློབ་
དཔོན་བྱང་ཆུབ་མཆོག་སོགས་ཀྱིས་བྱ་རྒྱུད་ལ་བདག་བསྐྱེད་ཡོད་པར་བཤད་པ་ནི། སློབ་
དཔོན་དེ་དག་རྒྱུད་སྡེ་ཐམས་ཅད། བྱ་རྒྱུད་དང་རྣལ་འབྱོར་རྒྱུད་གཉིས་སུ་བསྡུས་ནས་དེ་
སྐབས་ཀྱི། བྱ་རྒྱུད་ལ་བདག་བསྐྱེད་ཡོད་པའི་སྒྲུབ་བྱེད་དུ། རྣམ་སྣང་མངོན་བྱང་དང་།
ཕྱག་རྡོར་དབང་བསྐུར་བའི་རྒྱུད་སོགས་རྒྱུད་སྡེ་བཞིའི་བཟླས་ཕྱེ་བའི་སྤྱོད་ཀྱི་ལུང་རྣམས་
ཤེས་བྱེད་དུ་འདྲེན་པར་སྣང་བས། སློབ་དཔོན་དེ་དག་ཀྱང་རྒྱུད་སྡེ་བཞིའི་བཟླས་ཕྱེ་བའི་
བྱ་རྒྱུད་ལ་བདག་བསྐྱེད་ཡོད་པར་བཞེད་དཀའ་བའི་ཕྱིར་དང་། གལ་ཏེ་བཞེད་ན་སློབ་
དཔོན་དེ་དག་བྱ་སྤྱོད་གཉིས་གཅིག་ཏུ་བསྲེས་ནས་ཁས་ལེན་པར་སོང་བས། དེ་ལྟར་ཁས་
ལེན་པ་དང་དེང་སང་རྒྱུད་སྡེ་བཞི་མ་འདྲེས་སོ་སོར་ཁས་ལེན་པ་གཉིས་འཆོལ་བ་ན།
མཁས་པའི་བཞད་གད་དུ་འགྱུར་བའི་ཕྱིར་དང་། དེས་ན་རྒྱུད་སྡེ་བཞིའི་ཁྱད་པར། ཡེ་ཤེས་
རྡོ་རྗེ་ཀུན་ལས་བཏུས་ལས། འཇིགས་པར་དམིགས་ཞིང་གཙང་སྦྲ་བྱེད་པ་དང་། ཡེ་ཤེས་
སེམས་དཔའི་བདེ་བ་དམ་པ་མེད་པར་དང་། བདག་ཉིད་ལྷའི་སྙེམས་པ་མེད་པ་དང་། རྨད་
དུ་བྱུང་བའི་སྤྱོད་ཡུལ་མ་ཡིན་པ་དང༌། སྐྱོན་གྱི་རྒྱུའི་རྟོག་པ་རབ་ཏུ་སྦྱོང་བས་སྒྲུབ་པའི་བྱ་
བའི་རྒྱུད་ལ་བཞུགས་སོ། །ཞེས་སོགས་སོ་སོར་ཕྱེ་བ་ལྟར་ཁས་ལེན་པ་རྒྱུད་སྡེའི་དགོངས་
པར་སྣང་བ་ནི། འདི་ཉིད་བྱ་རྒྱུད་ཕལ་པ་ཙམ་ལ་དགོངས་པ་ཞེས་པ་ནི་རྒྱུད་སྡེ་གཞན་
གསུམ་གྱི་ཁྱད་པར་དེ་ཡང་ཕལ་པ་ཙམ་ལ་དགོངས་པར་མཚུངས་པའི་ཕྱིར་དང་། འཕགས་
ཡུལ་སློབ་དཔོན་སོ་སོས། བྱ་རྒྱུད་ཀྱི་ལྷ་ལ་བདག་སྐྱེད་སོགས་སྦྱར་བ་ནི། རྒྱུད་སྡེ་གོང་
མས་རྒྱས་བཀབ་པ་ཡིན་གྱི། བྱ་རྒྱུད་རང་རྐང་གི་ཉམས་ལེན་མ་ཡིན་པའི་ཕྱིར་རོ། །འོ་ན་
དེ་ལྟ་བུའི་ཉམས་ལེན་དེ་རྒྱུད་སྡེ་བཞི་པོ་གང་གི་ཉམས་ལེན་ཡིན་ཞེ་ན། འདི་ལ་མཁས་པ་
ཤཱཀྱ་མཆོག་ལྡན། བྱ་རྒྱུད་ནས་བཤད་པའི་ལྷ། རྒྱུད་སྡེ་གོང་མའི་སྒྲུབ་ཐབས་ལྟར་སྒྲུབ་
145



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཅེས་པའི་ཐ་སྙད་འཐད་ཀྱི། བྱ་རྒྱུད་རྒྱུད་སྡེ་གོང་མ་ལྟར་བཀྲལ་བ་ཞེས་པའི་ཐ་སྙད་ནི་མི་
འཛིན་ཏེ། རྒྱུད་སྡེ་བཞིའི་སྒྲུབ་ཐབས་སམ་ཉམས་ལེན་གྱི་གཞུང་བཞིན་མེད་པའི་ཕྱིར་ཞེས་
གསུང་མོད། ཁོ་བོ་ནི་བྱ་རྒྱུད་རང་རྐང་གི་ཉམས་ལེན་དང་། རྒྱུད་སྡེ་གོང་མའི་ཉམས་ལེན་
གྱི་གཞུང་བཞིན་མེད་ཀྱང་། བྱ་རྒྱུད་ཀྱི་ཉམས་ལེན་དང་། གོང་མའི་ཉམས་ལེན་གྱི་གཞུང་
བཞིན་ནི་ཡོད་པར་ཁས་བླངས་ཏེ། དཔེར་ན་ཚེ་དཔག་མེད་ཛེ་ཏ་རའི་ལྷ་དགུའི་བདག་
བསྐྱེད་ལ་གོང་མའི་སྒྲུབ་ཐབས་སྦྱར་ནས་མདུན་བསྐྱེད་བྱ་རྒྱུད་ལྟར་མཛད་པའི་ཉམས་
ལེན་དེའི་གཞུང་བཞིན་ཡིན་པའི་ཕྱིར་དང་། རྒྱུད་སྡེ་བཞིའི་སྡོམ་པ་རིམ་ཅན་དུ་དོན་པའི་
གང་ཟག་གི་རྒྱུད་ཀྱི་རྒྱུད་སྡེ་བཞིའི་སྡོམ་པ་ངོ་བོ་གཅིག་པའི་ཡང་ཕྱིར་རོ། ། །
གཉིས་པ་རྣལ་འབྱོར་རྒྱུད་ཀྱི་ལྷ་ལ་འཁྲུལ་པ་དགག་པ་ལ་གཉིས། ཕྱོགས་སྔ་བརྗོད་
པ་དང་། དེ་དགག་པའོ། །དང་པོ་ལའང་གཉིས། དངོས་ཀྱི་ཕྱོགས་སྔ་དང་། ཞར་བྱུང་གི་
ཕྱོགས་སྔའོ། །དང་པོ་ལ། ཕྱོགས་སྔ་སྨྲ་བ་པོ་ནི་པདྨོ་བཞད་པ་ལས། སྦྱོང་རྒྱུད་ལས་
གསུངས་པའི་འཇིག་རྟེན་པའི་དཀྱིལ་འཁོར་དྲུག་གི་འཁོར་རྣམས་འཇིག་རྟེན་རང་རྒྱུད་
པར་འདོད་པ་ནི། ངོར་པའི་སློབ་མ་བླ་མའི་གསུང་སྒྲོས་མ་ཟིན་ཡང་ཟིན་པར་རློམ་པ་
རྣམས་སོ་ཞེས་པ་ལྟར། ངོར་པའི་རྗེས་འབྲང་དུ་རློམ་པ་ཁ་ཅིག །ངན་སོང་སྦྱོང་རྒྱུད་ལས་
གསུངས་པའི་གཙོ་བོ་ཕྱག་རྡོར་ལ་འཁོར་རྒྱལ་ཆེན་བཞིས་བསྐོར་བའི་དཀྱིལ་འཁོར་
སོགས་ཀྱི་བསྡུས་པ་ཕྱོགས་སྐྱོང་བཅུས་བསྐོར་བ། ལྷ་ཆེན་བརྒྱད་ཀྱིས་བསྐོར་བ། ཀླུ་ཆེན་
བརྒྱད་ཀྱིས་བསྐོར་བ། གཟའ་ཆེན་བརྒྱད་དང་རྒྱུ་སྐར་གྱིས་བསྐོར་བ། འཇིགས་བྱེད་
དགུས་བསྐོར་བའི་དཀྱིལ་འཁོར་དྲུག་གི་འཁོར་གྱི་ལྷ་རྣམས་འཇིག་རྟེན་རང་རྒྱུད་པ་ཡིན་
ཞེས་སྨྲ་ཞིང་། སྒྲུབ་བྱེད་དྲིས་པའི་ཚེ་རྒྱུ་མཚན་རྣམ་དག་སུ་ལ་ཡང་མེད་དེ། ཕལ་ཆེར་དམ་
བཅའ་ཙམ་འགོད་པར་བྱེད། ལ་ལ་བླ་མ་གསུང་བའི་ཕྱིར་ཞེས་ཟེར་བ་དང་། འགའ་ཞིག་
གིས་སྲོག་སྙིང་ཕུལ་ནས་དཀྱིལ་འཁོར་ལ་བཀོད་པའི་ཕྱིར་དང་། འཇིག་རྟེན་ཞེས་པའི་
146



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
མིང་དང་ལྡན་པའི་ཕྱིར་དང་། རྒྱུད་གསུངས་པའི་དུས་ཀྱི་འཁོར་ཚངས་པ་སོགས་ཡིན་པའི་
ཕྱིར་ཞེས་འགོད་པར་བྱེད་པ་ཙམ་ལས་གཞན་(མེད་༽པའི་ཕྱིར་རོ། །གཉིས་པ་ནི། དེ་བཞིན་
དུ་དཔལ་མཆོག་ལས་གསུངས་པའི་མིང་པོ་སྲིང་མོ་བཞི་བཞི་དང༌། སྨན་བླའི་ཁྱམས་ལ་
བཀོད་པའི་གནོད་སྦྱིན་བཅུ་གཉིས་དང་ཚངས་པ་དང་རྒྱལ་ཆེན་བཞི་ལ་སོགས་པ་དང་།
བཅུ་བདུན་ལྷ་ཚོགས་འཇིགས་བྱེད་ཀྱི་འཁོར་གཤིན་རྗེ་ཕོ་མོ་དང༌། གཞན་ཡང་ལྷ་མོ་
འདོད་ཁམས་དབང་ཕྱུག་མ་དང་དཔལ་མགོན་གདོང་བཞི་པ་གཉན་པོ་དང་། པུ་ཊ་བྷ་ཊ་
ལ་སོགས་པའི་ལས་མཁན་དང་། བྱ་ནག་ཁྱི་ནག་ལ་སོགས་པའི་སྤྲུལ་པའི་ཕོ་ཉ་ཐམས་
ཅད་ཀྱང་འཇིག་རྟེན་རང་རྒྱུད་པ་ཡིན་ཞེས་སྨྲ་བར་བྱེད་དེ། སྒྲུབ་བྱེད་ནི་སྔ་མ་ཁོ་ན་ལྟར་
བྱས་པའི་ཕྱིར་རོ། ། ། །
གཉིས་པ་དེ་དགག་པ་ལ་གཉིས། དེ་དགག་པ་སྤྱིར་བསྟན་དང་། དགག་པ་སོ་སོར་
བཤད་པའོ། །དང་པོ་ནི། ཁྱོད་ཀྱི་བཞེད་པ་འདི་དག་ནི་སངས་རྒྱས་ཀྱི་རྣམ་འཕྲུལ་ལ་སྐུར་
འདེབས་ཡིན་པས་དགག་པར་བྱ་སྟེ། དགག་དགོས་ཤིང་ལུང་རིགས་ཀྱིས་འགོག་ནུས་པའི་
ཕྱིར། ཇི་ལྟར་སྙམ་ན་རྒྱུད་སྡེ་བཞིའི་དཀྱིལ་འཁོར་གྱི་གཙོ་བོ་འདས་པ་དང་འཁོར་འཇིག་
རྟེན་རང་རྒྱུད་ཡིན་པ་དེ་འདྲ་མཁས་པའི་བཞད་གད་ཀྱི་གནས་ཡིན་ཏེ། རྒྱུད་སྡེ་བཞིའི་
དཀྱིལ་འཁོར་གྱི་གཙོ་བོ་ནས་བཟུང་སྟེ་མཐའི་མེ་རིས་ཀྱི་བར་ཐམས་ཅད་གཙོ་བོ་ཉིད་ཀྱི་
རྣམ་འཕྲུལ་མ་གཏོགས་པ། གཙོ་འཁོར་རྒྱུད་ཐ་དད་པ་དང་། རྟེན་གཞལ་ཡས་ཁང་དང་
བརྟེན་པ་ལྷ་རྫས་ཐ་དད་དུ་གནས་པའི་དཀྱིལ་འཁོར་གྱི་རྣམ་གཞག་ནི། སངས་རྒྱས་ཀྱི་
རྒྱུད་དང་། འཕགས་ཡུལ་གྲུབ་པའི་གཞུང་བཟང་དང་། རྗེ་བཙུན་ཨེ་ཝཾ་པ་ཡབ་སྲས་
སོགས་དམ་པའི་གསུང་ལས་ཐོས་པ་མེད་པའི་ཕྱིར་ཏེ། ཁོ་བོའི་དམ་བཅའ་སྒྲུབ་བྱེད་དང་
བཅས་པ་འདི་ནི་འདུས་པ་རྣམ་གཉིས་སོགས་རྒྱུད་ཀྱི་དཀྱིལ་འཁོར་སྤྲུལ་བཤད་ཀྱི་སྐབས་
དང་། རྩ་རྒྱུད་བརྟག་གཉིས་ལས། འཆད་པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་
147



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པ་ང་། །ཞེས་སོགས་ཀྱི་དོན་རྟོགས་ན་འབད་མེད་དུ་འགྲུབ་པའི་ཕྱིར་རོ། ། །
གཉིས་པ་སོ་སོར་དགག་པ་ལ་གཉིས། དངོས་ཀྱི་ཕྱོགས་སྔ་དགག །ཞར་བྱུང་གི་
ཕྱོགས་སྔ་དགག་པའོ། །དང་པོ་ལ་གཉིས། གནོད་བྱེད་ཡོད་པས་དགག །སྒྲུབ་བྱེད་མེད་
པས་དགག་པའོ། །དང་པོ་ནི། འཇིག་རྟེན་པའི་དཀྱིལ་འཁོར་དྲུག་ལ་བདག་བསྐྱེད་བསྙེན་
པ་རྒྱས་པའི་ཚེ་བསྐྱེད་ཆོག་ཚུལ་ལུགས་ཇི་ལྟར་བྱ་སྟེ་བྱེད་མི་ཤེས་པར་ཐལ། ཁྱད་པར་
འཇིག་རྟེན་པའི་དཀྱིལ་འཁོར་དྲུག་པོ་ཡི་འཁོར་རྣམས་འཇིག་རྟེན་རང་རྒྱུད་པ་ཡིན་ན་སྟེ་
ཡིན་པའི་ཕྱིར་རྟགས་སོ། །ཁྱབ་སྟེ། ཀུན་རིག་བསྙེན་པ་རྒྱས་པའི་བདག་བསྐྱེད་ཀྱི་ཚེ།
གཙོ་བོ་ཀུན་རིག་གི་ཐུགས་ཁར་ཟླ་དཀྱིལ་གྱི་སྟེང་དུ་འཁོར་གྱི་སྙིང་པོ་རྩ་རིག་དང་བཅས་
པའི་འོད་ཟེར་སྤྲོ་བསྡུ་ལས་འཁོར་རྣམས་བསྐྱེད་དེ། གཙོ་བོའི་ཐུགས་ཁ་ནས་ཕྱུང་སྟེ་རང་
གནས་སུ་འགོད་པར་བཤད་པ་དེ་བཞིན་འཇིག་རྟེན་པའི་དཀྱིལ་འཁོར་དྲུག་པོ་ལ་ཡང་
སྦྱར་དགོས་ཤིང་དེ་ལྟར་སྦྱར་བའི་ཚེ། ཕྱག་རྡོར་གྱི་ཐུགས་ཁར་བསྐྱེད་པའི་འཇིག་རྟེན་རང་
རྒྱུད་པ་དེ་ངོ་མཚར་ཆེ་སྟེ་གད་མོའི་གནས་ཡིན་པའི་ཕྱིར་རོ། །གལ་ཏེ་བསྙེན་པ་རྒྱས་པ་ནི་
འདས་པའི་དཀྱིལ་འཁོར་དྲུག་ཁོ་ན་ལ་སྦྱོར་བས་སྐྱོན་མེད་སྙམ་ན། འོ་ན་རྗེ་བཙུན་གྲགས་
པ་རྒྱལ་མཚན་གྱི་གསུང་རབ་ལས་སྦྱོང་རྒྱུད་དཀྱིལ་འཁོར་བཅུ་གཉིས་ལ་བསྙེན་པ་རྒྱས་
འབྲིང་བསྡུས་གསུམ་དང་སྦྱར་བའི་དཀྱིལ་འཁོར་སུམ་ཅུ་སོ་དྲུག་ཏུ་ཕྱེ་བའི་མཚན་གཞི་
གང་ཡིན་སྨོས་ཤིག་སྟེ་སྨྲ་མི་ནུས་པར་ཐལ། སྦྱོང་རྒྱུད་དཀྱིལ་འཁོར་བཅུ་གཉིས་ཀྱི་འཇིག་
རྟེན་པའི་དཀྱིལ་འཁོར་དྲུག་པོ་འདི་དག་ལ་བསྙེན་པ་རྒྱས་པ་མི་འཇུག་ན་སྟེ་དེའི་ཕྱིར་རོ། །
དེས་ན་སྦྱོང་རྒྱུད་འཇིག་རྟེན་པའི་དཀྱིལ་འཁོར་དྲུག་གི་འཁོར་རྣམས་འཇིག་རྟེན་རང་རྒྱུད་
པ་ཡིན་ཞེས་སེམས་ལྡན་སུ་ཞིག་གིས་སྨྲ་བར་ནུས་ཏེ་མི་ནུས་པར་ཐལ། དེ་དག་གི་འཁོར་
དེ་དག་བདག་བསྐྱེད་ཀྱི་ཚེ་ན་གཙོ་བོས་ཐུགས་ཁ་ནས་སྤྲུལ་པའི་ཕྱིར་དང་། སྒྲུབ་པའི་ཚེ་ན་
ཡེ་ཤེས་པ་དགུག་གཞུག་བྱས་པའི་ཕྱིར་དང་། མཆོད་པའི་ཚེ་ན་སྒེག་སོགས་ཕྱི་ནང་གི་
148



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
མཆོད་པ་རྣམས་ཀྱིས་མཆོད་པའི་ཕྱིར་དང་། བསྟོད་པའི་ཚེ་ན་ཕྱག་འཚལ་བའི་ཚིག་བརྗོད་
ནས་བསྟོད་པའི་ཕྱིར་དང་། འཇུག་པའི་ཚེ་ན་མེ་ཏོག་དོར་བ། ཕྱི་འཇུག་གི་ཚེ་རྒྱུན་
བཤགས་དང་སྐྱབས་འགྲོའི་ཡུལ་དུ་བྱས་པའི་ཕྱིར་དང་། ནང་འཇུག་གི་ཚེ་མེ་ཏོག་འདོར་
བ་དང་། དེ་དག་གི་སྔགས་བཟླས་པའི་བུམ་ཆུས་གཞན་ལ་དབང་བསྐུར་བ་སོགས་རྒྱུད་
དང་གོང་མའི་གསུང་རབ་ལས་ཤིན་ཏུ་གསལ་བར་འབྱུང་བའི་ཕྱིར་རོ། །གལ་ཏེ་གོང་གི་
སྒྲུབ་བྱེད་དེ་དག་གཙོ་འཁོར་ལ་ཡོད་མོད་ཀྱི་ཁྱད་པར་ཕྱེ་ནས་སྨྲ་ན་རྒྱུད་དང་འགལ་ཏེ།
རྒྱུད་ལས་དེ་འདྲའི་ཁྱད་པར་ཕྱེ་བ་མེད་པའི་ཕྱིར་དང་། སྤྲུལ་པ་མཆོག་གི་དཀྱིལ་འཁོར་དུ་
དབང་ཐོབ་པ་ཙམ་གྱིས་ཀྱང་། གྲུབ་པའི་ས་ཐོབ་པར་བཤད་པ་དང་། སྤྲུལ་པ་མཆོག་གི་
དཀྱིལ་འཁོར་དེའི་ལྷ་ལ་འཇིག་རྟེན་རང་རྒྱུད་པ་ཡོད་པ་གཉིས་ནང་འགལ་བ་ཡང་ཡིན་
པའི་ཕྱིར་དང༌། རྡོ་རྗེ་ལྕགས་ཀྱུ་སོགས་ཀྱི་སྒོ་སྲུང་བྱས་པའི་དཀྱིལ་འཁོར་གྱི་ནང་ན་སྡོད་
པར་ནུས་པའི་འཇིག་རྟེན་རང་རྒྱུད་པ་དེ་ཅི་འདྲ་ཞིག་སྟེ་སུ་ཡང་མེད་པའི་ཕྱིར་རོ། །
གཉིས་པ་སྒྲུབ་བྱེད་དགག་པ་ལ་དྲུག །དམ་བཅའ་ཙམ་གྱིས་སྒྲུབ་པ་དགག །མ་
ཟིན་སྒྲོས་ཀྱིས་སྒྲུབ་པ་དགག །ཚུལ་སྟོན་ཙམ་གྱིས་སྒྲུབ་པ་དགག །མིང་རྐྱང་ཙམ་གྱིས་
སྒྲུབ་པ་དགག །རྒྱུད་གསུངས་འཁོར་གྱིས་སྒྲུབ་པ་དགག །རྒྱུད་སྟེ་གཞན་གྱིས་སྒྲུབ་པ་
དགག་པའོ། །དང་པོ་ནི། ཁྱོད་རང་གི་སྒྲུབ་བྱེད་ལ་ཡང་དཔྱད་པར་བྱ་སྟེ། དམ་བཅས་དམ་
བཅའ་དེ་སྒྲུབ་ན་ནི། ཕ་རོལ་པོ་གཞན་གྱིས་ཀྱང་། ཁྱོད་ཀྱི་དམ་བཅའ་དེ་བཟློག་པ་ཡིས།
ཁྱོད་ཀྱི་དམ་བཅས་དེ་ཉིད་འགོག་ནུས་པར་འགྱུར་བའི་ཕྱིར་དང་། སྤྱིར་ཡང་དམ་བཅའ་
ཙམ་གྱིས་ནི་བསྒྲུབ་བྱ་ལ་ཐེ་ཚོམ་ཞིག་ལས་ངེས་པ་བསྐྱེད་མི་ནུས་པར་རིགས་པའི་དབང་
ཕྱུག་གིས་བཤད་པའི་ཕྱིར་རོ། །གཉིས་པ་ནི། རྗེ་ངོར་པའི་གསུང་རྩོམ་བསྙེན་པ་རྒྱས་པའི་
ཆོ་ག་འདི་དང༌། ཁྱོད་ཀྱི་རྗེ་བཙུན་དེའི་གསུང་སྒྲོས་སུ་བློས་བཏགས་པ་གཉིས་འགལ་ཏེ།
རྗེ་བཙུན་མཁྱེན་པའི་དབང་པོ་ཨེ་ཝཾ་པ་དེས། ཀུན་རིག་གི་བསྙེན་པ་རྒྱས་པའི་ཆོ་གར་ནི་
OA）
149



སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
རིགས་བཞི་ནས་ནི་ཕྱིའི་འཁོར་ཡུག་ལ་བཀོད་པའི་འཇིག་རྟེན་པའི་མིང་ཅན་གྱི་ལྷའི་བར་
སྒོ་དྲུག་གི་སྒོ་ནས་གཙོ་བོ་ཀུན་རིག་གི་ཐུགས་ཁར་བསྐྱེད་ནས་ནི། རང་གཞན་སོ་སོར་
བཀོད་པ་སྤྲུལ་པའི་སྐུ་ཉམས་ལེན་ཡིན་པར་གསུངས་ཤིང་། ཁྱད་པར་དུ་སངས་རྒྱས་གང་
ལ་གང་གིས་འདུལ་བ་དེ་དང་དེའི་སྐུར་སྟོན་པ་ཡིན་ཞེས་རིགས་བཞི་ནས་འཁོར་ཡུག་གི་
ལྷའི་བར་དུ་སྦྱར་ཏེ་གསུངས་པས། འཁོར་ཐམས་ཅད་ཀྱང་སངས་རྒྱས་ཀྱི་རྣམ་འཕྲུལ་
འབའ་ཞིག་ཏུ་ཚིག་ཟིན་པ་བསྟན་པའི་ཕྱིར་ཏེ། འཁོར་ཡུག་གི་ལྷ་ཐམས་ཅད་ཀྱང་སངས་
རྒྱས་ཉིད་འཇིག་རྟེན་པས་འདུལ་བའི་སེམས་ཅན་རྣམས་ལ་ཚངས་པ་ལ་སོགས་པ་དེ་དང་
དེའི་རྣམ་པར་སྤྲུལ་ནས་གདུལ་བྱ་སོ་སོའི་དོན་མཛད་པའོ་ཞེས་འཁོར་ཡུག་གི་ལྷ་ཚངས་པ་
སོགས་ཀྱང་སངས་རྒྱས་ཀྱི་རྣམ་འཕྲུལ་ཡིན་པར། ཆོ་ག་དེའི་ཚིག་ཟིན་ལ་བཤད་པའི་
ཕྱིར་རོ། །དེ་ལ་ཕོངས་པར་གྱུར་ན་ལས་རྣམས་ཅི་ཡང་དྲན་པའི་བླུན་པོ་དག་སྐྱོན་སྤོང་འདི་
སྐད་དུ་སྨྲ་སྟེ། སྦྱོང་དཀྱིལ་བཅུ་གཉིས་ཀྱི་ཀུན་རིག་གི་ཕྱིའི་འཁོར་ཡུག་གི་ལྷ་ཚངས་པ་
སོགས་རྣམས་ནི། སངས་རྒྱས་ཉིད་ཡིན་ཞིང་། གཅིག་ཤོས་འཇིག་རྟེན་པའི་དཀྱིལ་འཁོར་
དྲུག་གི་དཀྱིལ་འཁོར་ནང་ན་བཀོད་པའི་ལྷ་ཚངས་པ་སོགས་ནི་འཇིག་རྟེན་རང་རྒྱུད་ཡིན་
པས་སྔར་གྱི་སྐྱོན་དེ་མེད་དོ་ཞེས་སྨྲ་བར་བྱེད་པའི་ཕྱིར་རོ། །ཀྱེ་མ་འདི་འདྲའི་ཚིག་གིས་
ཀྱང་། གདུལ་བྱ་ཤེས་ལྡན་ངེས་པ་སྐྱེ་བར་རེ་བ་ནི་མཚར་ཆེ་སྟེ། ཀུན་རིག་གི་དཀྱིལ་འཁོར་
གྱི་ཕྱི་རོལ་དུ་ཁོར་ཡུག་པ་ལ་བཀོད་པའི་ལྷ་ཀླུ་སོགས་ཀྱི་མིང་ཅན་ཡང་སངས་རྒྱས་ཡིན་
ཞིང་། ཕྱག་རྡོར་གྱི་དཀྱིལ་འཁོར་དྲུག་གི་ནང་ན་བཀོད་ཅིང་ཡེ་ཤེས་པས་སྒོ་སྲུང་བྱས་པའི་
ཚངས་སོགས་ཀྱི་མིང་ཅན་གྱི་ལྷ་རྣམས་ཀྱང་འབྱུང་པོ་རང་རྒྱུད་པ་ཡིན་ན། འདི་ཙམ་ཁྱད་
པར་འབྱུང་བའི་ཀུན་རིག་དང་ཕྱག་རྡོར་གཉིས་ལ་བཟང་ངན་དང་དབང་ཆེ་ཆུང་གང་ཞིག་
ཡོད་སུས་ཀྱང་མི་སྲིད་པའི་ཕྱིར་རོ། །དེས་ན་བླ་མས་འཆད་པའི་ཚེ་ཐ་སྙད་ཟོར་ཡངས་པར་
བྱ་བའི་ཕྱིར་འཇིག་རྟེན་པ་ཞེས་གསུངས་པ་ཙམ་ལ། དེ་དག་འཇིག་རྟེན་རང་རྒྱུད་པ་ཡིན་
150



པIམ
སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པ་བླ་མའི་གསུང་སྒྲོས་ཡིན་ནོ་ཞེས་བླ་མ་ངོར་པ་མཆོག་ལ་བཀུར་པ་བཏབ་པར་མི་བྱ་སྟེ།
སྤྲུལ་པ་དང་རང་རྒྱུད་པ་སོགས་ཀྱི་རྣམ་དབྱེ་སོ་སོར་ཕྱེ་བ་ནི་བླ་མ་རྗེའི་གསུང་རབ་ན་
གསལ་བར་བཞུགས་པའི་ཕྱིར་རོ། །
གསུམ་པ་ཚུལ་སྟོན་ཙམ་གྱིས་སྒྲུབ་པ་དགག་པ་ནི། གདུལ་བྱ་དྲག་པོ་དབང་ཕྱུག་ཆེ་
འཁོར་ཆུང་མ་དང་བཅས་པ་འདུལ་བྱེད་ཧེ་རུ་ཀས་འདུལ་བའི་རྣམ་འཕྲུལ་ཆ་ཤས་ཙམ་
གྱིས་ཀྱང་། གདུལ་བྱ་དང་འདུལ་བྱེད་དེ་ཉིད་རྒྱུད་གཅིག་ཏུ་ཇི་ལྟར་འགྱུར་ཏེ་མི་འགྱུར་
བར་ཐལ། སྲོག་སྙིང་ཕུལ་བའི་ཚུལ་སྟོན་པ་ཙམ་གྱིས་ཀྱང་འཇིག་རྟེན་རང་རྒྱུད་པར་འགྱུར་
ན་སྟེ་དེའི་ཕྱིར་རོ། །རྫོང་པ་ཀུན་དགའ་རྒྱལ་མཚན་པའི་མངོན་རྟོགས་དཀའ་འགྲེལ་ལས།
ཕྱོགས་སྐྱོང་བཅུ་སོགས་འདི་དག་ལ་གདན་དུ་མནན་པ་དང་། ཕྱག་མཚན་དུ་ཐོགས་པ་
དང༌། སྐྲད་ཅིང་གཟིར་བ་དང་། གཏོར་མ་ཕུལ་ཞིང་ཕྲིན་ལས་བཅོལ་བ་སོགས་ནི། སྤྱིར་
འདི་དག་ལ་མཚོན་བྱ་དོན་གྱི་ཕྱོགས་སྐྱོང་དང་། མཚོན་བྱེད་བརྡའི་ཕྱོགས་སྐྱོང་གཉིས་སམ།
སྤྲུལ་པ་དང་རང་རྒྱུད་པའི་ཕྱོགས་སྐྱོང་གཉིས་སུ་ཡོད་པ་ལས། སྔོན་བྱུང་གི་རྣམ་འཕྲུལ་
ཚངས་པ་སོགས་གདན་དུ་མནན་པ་ནི་མཚོན་བྱ་དོན་གྱི་ཕྱོགས་སྐྱོང་ཡིན་ལ། དེ་ལ་ཡང་
སྤྲུལ་པ་རང་རྒྱུད་པ་གཉིས་ལས་རང་རྒྱུད་པ་ཡིན་ཞིང་། རྗེས་འཇུག་གི་སྒོམ་པའི་གདན་
དང་ཕྱག་མཚན་སོགས་ནི་མཚོན་བྱེད་བརྡའི་ཕྱོགས་སྐྱོང་དང༌། དཀར་ཕྱོགས་ཀྱི་ལྷ་ཕྱོགས་
སྐྱོང་གི་ཚུལ་གཟུང་བ་རྣམས་ལ་ཕྲིན་ལས་བཅོལ་བ་དང་། ནག་ཕྱོགས་ཀྱི་བགེགས་ཕྱོགས་
སྐྱོང་གི་ཚུལ་གཟུང་བ་རྣམས་ནི་སྐྱོད་པར་བྱེད་པ་ཡིན་ནོ་ཞེས་རྣམ་དབྱེ་སོ་སོར་ཕྱེ་བ་ནི།
ལེགས་པར་བཤད་པའི་དགའ་སྟོན་ཡིན་མོད། གཞུང་འདིར་གདུལ་བྱ་དང་འདུལ་བྱེད་
གཉིས་རྒྱུད་གཅིག་ཏུ་བཤད་པ་དང་མ་མཐུན་པས་རྣམ་དཔྱོད་དང་ལྡན་པས་བརྟག་པར་བྱ་
བའི་གནས་སོ། །དེས་ན་སྔར་བཤད་པ་དེ་ལ་སོགས་པ་སངས་རྒྱས་ཀྱི་རྣམ་འཕྲུལ་ལ།
རང་གི་བློ་ཚོད་སྦྱར་དུ་མི་རུང་སྟེ། བབ་ཅོལ་ཆེན་པོར་འགྱུར་བའི་ཉེས་པ་ཡོད་པའི་ཕྱིར། །
151



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བཞི་པ་ནི། འཇིག་རྟེན་ཞེས་པའི་མིང་གིས་འཇིག་རྟེན་པར་འགྱུར་ན་ཧ་ཅང་ཐལ་ཏེ། མི་ལ་
སེང་གེའི་མིང་བཏགས་པའི་ཚེ་སྣ་ཉག་རལ་པ་སྤྲུག་པར་འགྱུར་བའི་སྐྱོན་ཡོད་པའི་ཕྱིར་
དང༌། མིང་དོན་ངོ་བོ་ཉིད་ཀྱིས་ནི་འབྲེལ་བར་འདོད་པ་རིག་བྱེད་པའི་གཞུང་ལས་འབྱུང་བ་
ཁོ་ན་ཡིན་པས་ན་རིགས་པའི་རྒྱལ་པོས་སྡེ་བདུན་སོགས་ལས་བཀག་པའི་ཕྱིར་དང་། མིང་
ལ་དངོས་མིང་དང་བཏགས་མིང་གཉིས་ཡོད་པ་གསུང་རབ་འཆད་པ་ཀུན་ལ་གྲགས་ཤིང་།
འཇིག་རྟེན་གྱི་ཐ་སྙད་པ་ཡང་ཡོད་མོད། འོན་ཀྱང་ཁྱོད་ཀྱི་སྒྲུབ་བྱེད་ཀྱི་གཙོ་བོ་ནི་འཇིག་
རྟེན་པ་ཞེས་མིང་བཏགས་པ་འདི་ཁོ་ན་ལ་རེ་བར་སྣང་བ་ནི་དངོས་མིང་བཏགས་མིང་
སོགས་ཀྱི་ཤན་མ་ཕྱེ་བའི་རྫོབ་བཏགས་ཡིན་པའི་ཕྱིར་རོ། །ལྔ་པ་ནི། རྒྱུད་གསུང་བའི་
འཁོར་གྱི་ཚངས་པ་སོགས་ཡིན་པར་སྒྲུབ་པ་ཡང་མི་འཐད་དེ། སྟོན་པས་རྒྱུད་གསུང་བའི་
ཚེ་འཁོར་ལ་རང་རྒྱུད་པས་ཁྱབ་ན། སྤྲུལ་པ་དང་ནི་རང་རྒྱུད་པའི་འཁོར་གཉིས་རྒྱུད་ལས་
གསུངས་པ་དང་འགལ་བའི་ཕྱིར་དང་། སྟོན་པས་རྒྱུད་སྡེ་འདི་གསུངས་པའི་ཚེ་འཁོར་གྱི་
ཚངས་པ་སོགས་སྤྲུལ་པ་ཉིད་ཡིན་པའི་ཕྱིར་ན་ཀུན་རིག་གི་འཁོར་ཡུག་ཏུ་ཚང་བར་བཀོད་
ཅིང་། ཕྱག་རྡོར་གྱི་བརྟག་པ་ཕྱི་མ་གསུངས་པའི་ཚེ་སྲོག་སྙིང་ཕུལ་ནས་རང་ཉིད་ཀྱི་དཀྱིལ་
འཁོར་ལ་སོ་སོར་བཀོད་པ་ཡིན་ལ། དེའི་ཚེ་འཇིག་རྟེན་པའི་དཀྱིལ་འཁོར་རྣམ་པ་དྲུག་
འབྱུང་བའི་གནད་ཀྱང་དེ་ཉིད་ཡིན་པའི་ཕྱིར་རོ། །དྲུག་པ་ནི། དཔལ་མཆོག་ལས་གསུངས་
པའི་ལྷ་རྣམས་ཀྱང་འཇིག་རྟེན་རང་རྒྱུད་པ་མ་ཡིན་ཏེ། ཡིན་པའི་སྒྲུབ་བྱེད་ཁྱོད་ལ་ནི་སྔ་མ་
དེ་ལས་གཞན་མེད་ལ། ཀུན་དགའ་སྙིང་པོས་སྤྲུལ་པར་བཤད་པས་ངེད་ལ་ནི་མིན་པའི་
སྒྲུབ་བྱེད་རྣམ་དག་ཡོད་པའི་ཕྱིར་རོ། །
གཉིས་པ་ཞར་བྱུང་གི་ཕྱོགས་སྔ་དགག་པ་ལ་གསུམ། སྨན་བླའི་དཀྱིལ་འཁོར་ལྷ་ལ་
འཇིག་རྟེན་དགག །འཇིགས་བྱེད་དཀྱིལ་འཁོར་ལྷ་ལ་འཇིག་རྟེན་དགག །སྲུང་མ་ཁྱད་
པར་ཅན་ལ་འཇིག་རྟེན་དགག་པའོ། །དང་པོ་ནི། སྨན་བླའི་སྐབས་ཀྱི་གནོད་སྦྱིན་བཅུ་
)
0
152



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཉིས་དང་། ཚངས་དང་རྒྱལ་ཆེན་བཞི་སོགས་འཇིག་རྟེན་རང་རྒྱུད་པ་ཡིན་པའི་ཕྱིར། །
སྨན་བླའི་ཆོ་ག་བྱས་པ་ཀུན་ཆོས་ཅན། ཁྱོད་ཀྱི་སྐྱབས་འགྲོའི་སྡོམ་པ་འཆོར་བར་འགྱུར་ཏེ།
ཁྱོད་ཀྱིས་འཇིག་རྟེན་པའི་ལྷ་ལ་ཕྱག་འཚལ་བ་དང་སྐྱབས་འགྲོ་བྱས་པའི་སྒོ་ནས་འཕྲལ་
ཕུགས་ཀྱི་བློ་གཏད་བཅོལ་བའི་ཕྱིར། རྟགས་གྲུབ་སྟེ་ཁྱོད་ཀྱི་སྨན་བླའི་ཆོ་ག་ཞི་འཚོའི་
གཞུང་བཞིན་དུ་བྱས་ཤིང་། སྨན་བླའི་སྐབས་ཀྱི་གནོད་སྦྱིན་སོགས་འཇིག་རྟེན་རང་རྒྱུད་པ་
གང་ཞིག །མཁན་པོ་ཞི་བ་འཚོས་སྨན་བླའི་མདོ་ལས་གསུངས་པ་ཡི་བདེ་གཤེགས་བརྒྱད་
པོ་སངས་རྒྱས་སུ་བྱས་ནས། སྐབས་དེར་དམ་ཆོས་མདོ་ན་མེད་ཀྱང་བསྣན། བདེ་གཤེགས་
བརྒྱད་ཀྱི་ལྷག་མ་སྐྱབས་གྲོལ་འཇམ་དབྱངས་ཕྱག་རྡོར་རྣམས་འཇིག་རྟེན་ལས་འདས་པ་
དང༌། ཚངས་པ་རྒྱལ་ཆེན་བཞི་གནོད་སྦྱིན་རྣམས་འཇིག་རྟེན་པའི་སྐུར་སྟོན་པའི་དགེ་
འདུན་དཀོན་མཆོག་ཏུ་བྱས་ནས། སྐྱབས་གནས་དཀོན་མཆོག་གསུམ་པོ་དེ་ལ་ཕྱག་མཆོད་
སོགས་ཡན་ལག་དྲུག་པོ་ཁ་སྐང་སྟེ་དངོས་སུ་སྦྱར། བདུན་པ་མདོའི་སྨོན་ལམ་བརྒྱད་ཚན་
གཉིས་དང་བཞི་ཚན་བཞི། བཅུ་གཉིས་ཚན་ཏེ་སྨོན་ལམ་བཞི་བཅུ་རྩ་བཞི་པོ་ཉིད་སྦྱར་བ་
ཞི་འཚོས་མཛད་པའི་སྨན་བླའི་ཆོ་ག་ཡིན་པའི་ཕྱིར་རོ། །གཉིས་པ་ནི། འཇིགས་བྱེད་ཀྱི་
དཀྱིལ་འཁོར་ལ་བཀོད་པའི་གཤིན་རྗེ་ཕོ་བརྒྱད་མོ་བརྒྱད་སོགས་དེ་དག་ཀྱང་འབྱུང་པོ་
རང་རྒྱུད་སུས་སྨྲ་ནུས་པར་ཐལ། དོན་ཡོད་རྡོ་རྗེས་འཇིགས་བྱེད་ཀྱི་གཞུང་ལས། རྡོར་
སེམས་ཡབ་ཡུམ་གྱི་མངལ་ནས་གཤིན་རྗེ་ཕོ་བརྒྱད་ཕྱུང་སྟེ་སྲུང་འཁོར་གྱི་རྩིབས་བརྒྱད་ལ་
བཀོད་ནས། རྡོར་སེམས་ཞུ་བའི་གཞལ་ཡས་ཁང་གི་དབུས་སུ་འཇིགས་བྱེད་གཤིན་རྗེ་མོ་
བརྒྱད་བཅས་པ་བསྐྱེད་པར་གསུངས་པའི་ཕྱིར། གསུམ་པ་ནི། བསྟན་སྲུང་མགོན་པོ་
སོགས་སྲུང་མ་རྣམས་འཇིག་རྟེན་རང་རྒྱུད་པར་འདོད་པ་ཡང་མི་འཐད་དེ། འདོད་ཁམས་
དབང་ཕྱུག་འཇིག་རྟེན་པ་ཡིན་ན་བྲམ་ཟེ་མཆོག་སྲེད་ཀྱིས་དུས་གསུམ་གྱི་སངས་རྒྱས་སྐྱེས་
པའི་ཡུམ་དང་། རིགས་ལྔའི་ཡུམ་དུ་བཤད་པ་དང་འགལ་བའི་ཕྱིར་དང༌། གདོང་བཞི་
153



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཉེན་པོ་འཇིག་རྟེན་པ་ཡིན་ན་རྡོ་རྗེ་འཆང་གི་ཐུགས་ཀྱི་ཕྲིན་ལས་ལས་སྤྲུལ་པ་དང་སྟོན་
པའི་ཉིང་སྤྲུལ་དུ་བཤད་པ་དང་འགལ་བའི་ཕྱིར་དང་། ལས་མགོན་ལྔ་པོ་འཇིག་རྟེན་པ་
ཡིན་ན་མགོན་པོ་ལྕམ་དྲལ་གྱི་ཐུགས་ཁའི་ས་བོན་ལས་བརྒྱུད་དེ་རིམ་པ་བཞིན་དུ་བསྐྱེད་
པ་འགལ་བའི་ཕྱིར་དང་། སྤྲུལ་པའི་བྱ་ནག་ཁྱི་ནག་སོགས་འཇིག་རྟེན་རང་རྒྱུད་པ་ཡིན་ན།
སྤྲུལ་པའི་ཕོ་ཉ་ཞེས་བརྗོད་པའི་ཚིག་དང་འགལ་བར་འགྱུར་བའི་ཕྱིར་རོ། །དེས་ན་བརྩེ་
ཆེན་ས་པཎ་གྱི་འཕྲིན་ཞུ་ལས། ཀྱེ་མ་བསོད་ནམས་དམན་པའི་མི། །ལྷ་སྐལ་ཆད་པས་
འབྱུང་པོ་སྒྲུབ། །ཞེས་གསུངས་པ་ཡིད་ལ་བཞག་ནས་ནི། རང་གི་ཡི་དམ་ཆོས་སྐྱོང་ཕལ་
ཆེར་འབྱུང་པོ་རང་རྒྱུད་པ་ཡིན་ཞེས་མ་སྨྲ་ཞིག་ཅེས་བརྩེ་བ་ཆེན་པོས་གདམས་ཏེ། ཡི་དམ་
ཆོས་སྐྱོང་འབྱུང་པོ་ལ་བཅོལ་བ་ནི་ལྷ་སྐལ་ཆད་པའི་སྐལ་བ་དམན་པ་ཡིན་པའི་ཕྱིར་དང་།
སྐྱབས་གནས་མཆོག་ལ་ཐེ་ཚོམ་གྱི་རྒྱུ་ཡིན་པའི་ཕྱིར་ན་ཉེས་དམིགས་ཤིན་ཏུ་ཆེ་བའི་
ཕྱིར་རོ། །དེས་ན་ཁྱོད་ལ་ཕན་པའི་གདམས་ངག་ནི་བསྟན་པར་བྱ་བས་ཉོན་ཅིག །མཐོ་བ་
ཉན་རང་ནས་དམའ་བ་རི་བོང་སོགས་ཀྱི་བར་གྱི་ལུས་ཀྱི་རྣམ་པ་གཟུང་ཞིང་མིང་དེ་དང་
དེར་བཏགས་པ་ལ་དེ་རང་རྒྱུད་པར་མཐའ་གཅིག་ཏུ་གཟུང་དུ་མི་རུང་སྟེ། ཉན་ཐོས་དང་
རང་རྒྱལ་གྱི་སྐུར་སྟོན་པ་ལ། སངས་རྒྱས་ཀྱི་སྤྲུལ་པ་དང༌། བྱང་སེམས་ཀྱི་སྤྲུལ་པ་དང་། དེ་
རང་རྒྱུད་པ་རྣམ་པ་གསུམ་ཡོད་པའི་ཕྱིར་དང་། ཚངས་པ་བརྒྱ་བྱིན་ལ་སོགས་པ་འཇིག་
རྟེན་པའི་ཆེ་རྒུ་མཐའ་དག་དང་། དུར་ཁྲོད་བདག་པོ་ཤ་ཟའི་ཚོགས་བཅས་འཇིག་རྟེན་པའི་
ཆ་ལུགས་དང་ལྡན་པ་རྣམས་དང་། རི་བོང་སྟག་དང་སེངྒེ་སོགས་རིགས་དྲུག་གི་འགྲོ་བ་སོ་
སོའི་གཟུགས་སུ་སྟོན་པ་རྣམས། ཀུན་ལ་སྔ་མ་བཞིན་དུ་སངས་རྒྱས་དང་བྱང་སེམས་ཀྱི་
སྤྲུལ་པ་དང་རང་རྒྱུད་པ་སྟེ་རྣམ་པ་གསུམ་ཡོད་པ་དེ་འདྲ་བའི་རྣམ་དབྱེ་མདོ་རྒྱུད་ཀྱི་
དགོངས་པ་ཡིན་ཕྱིར་ན། སངས་རྒྱས་ཀྱི་རྣམ་འཕྲུལ་མཐའ་ཡས་པས་ཉན་རང་དང་རིགས་
དྲུག་ཀུན་གྱི་ལུས་རྟེན་གྱི་རྣམ་པ་བསྟན་ནས་ཡོད་པར་ཤེས་པར་བྱ་དགོས་པའི་ཕྱིར་རོ། །
154



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གསུམ་པ་ཐུན་མོང་ལམ་ལ་འཁྲུལ་པ་དགག་པ་ལ་གཉིས་ཕྱོགས་སྔ་བརྗོད་པ་དང་།
དེ་དགག་པའོ། །དང་པོ་ནི་པདྨོ་བཞད་པ་ལ། རྒྱུད་སྡེ་འོག་མ་ལ་རིམ་གཉིས་ཡོད་པར་
བཞེད་པ་ནི་དགའ་གདོང་པ་ཆོས་རྒྱལ་དཔལ་བཟང་པོ་ཞེས་པ་ལྟར། དགའ་གདོང་པའི་
སྡོམ་གསུམ་ཊིཀ་ཆེན་གྱི་རྗེས་འབྲང་ལ་སོགས་པ་ཆོས་ཅན། རྒྱུད་སྡེ་འོག་མ་ལ་དབང་བཞི་
མེད་པས་དེ་ལ་ལྟོས་པའི་རིམ་གཉིས་མེད་ཀྱང་། སྤྱིར་རིམ་གཉིས་ངེས་པར་འདོད་
དགོས་ཏེ། རྒྱུད་སྡེ་འོག་མ་ཡང་རྡོ་རྗེ་ཐེག་པའི་གཞུང་ཡིན་པའི་ཕྱིར། དེ་ལ་ཡང་ཁྱབ་པ་
ཡོད་དེ། ཆོས་རྗེ་པས་ཕྱོགས་བཅུའི་སངས་རྒྱས་ཀྱི་འཕྲིན་ཞུ་ལས། བཅོམ་ལྡན་ཁྱོད་ཀྱིས་
གསང་སྔགས་ལམ། །རིམ་པ་གཉིས་སུ་བསྡུས་ཏེ་བསྟན། །ཞེས་གསུངས་པའི་ཕྱིར་དང་།
སྡོམ་གསུམ་རབ་དབྱེ་ལས་ཀྱང་། དབང་དང་རིམ་གཉིས་མི་ལྡན་པས། །རྡོ་རྗེ་ཐེག་པའི་
བསྟན་པ་མིན། །ཞེས་གསུངས་པ་ཡི་ཕྱིར་ཞེས་ཟེར་རོ། །
གཉིས་པ་དེ་དགག་པ་ལ་གསུམ། མགོ་མཚུངས་རིགས་པས་དགག །དངོས་སྟོབས་
རིག་པས་དགག །སྒྲུབ་བྱེད་མ་གྲུབ་པས་དགག་པའོ། །དང་པོ་ནི། འོ་ན་རྒྱུད་སྡེ་འོག་མ་ལ་
ཡང་དབང་བཞི་ཡོད་པ་ཉིད་དུ་འགྱུར་ཏེ། རྒྱུད་སྡེ་འོག་མ་རྡོ་རྗེ་ཐེག་པའི་གཞུང་ཡིན་པའི་
ཕྱིར། དེ་ལ་ཁྱབ་པ་ཁྱོད་ལ་ཡོད་དགོས་ཏེ། བསྟན་བཅོས་སྡོམ་གསུམ་འདི་ཉིད་ལས། རྡོ་
རྗེ་ཐེག་པའི་ལམ་ཞུགས་ནས་སྨིན་གྲོལ་གཉིས་ལ་འབད་དགོས་པར་བཤད་པའི་སྨིན་བྱེད་
དེ་དབང་བཞི་ཉིད་ལ་ནི་གསུངས་ཤིང་། གཞན་ཡང་སྡོམ་གསུམ་དེ་ཉིད་ལས། གལ་ཏེ་
གསང་སྔགས་སྒོམ་འདོད་ན། །ནོར་པ་མེད་པའི་དབང་བཞི་ལོངས། །ཞེས་སོགས་མཚུངས་
པར་གསུངས་པ་གང་ཞིག །ཁྱོད་ཀྱིས་དེ་དག་རྡོ་རྗེ་ཐེག་པ་སྤྱི་ལ་ཁྱབ་མཐའ་འཛིན་པའི་
ལུང་དུ་བཞེད་པའི་ཕྱིར་རོ། །གཉིས་པ་ནི། བླ་མེད་ཀྱི་དབང་བསྐུར་བཞི་གང་རུང་ལ་མ་
ལྟོས་པའི་ལམ་རིམ་གཉིས་ནི་སྔོན་མེད་པའི་གཏམ་ཡིན་ཏེ། ས་བོན་འདེབས་པ་ལ་མ་ལྟོས་
པའི་མྱུ་གུ་སྔོན་པོ་ཇི་བཞིན་ནོ་སྟེ་དེ་དང་ཆོས་མཚུངས་པའི་ཕྱིར་རོ། །གསུམ་པ་ནི། སྦྱང་
155



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཞི་སྦྱོང་བྱེད་ངོ་སྤྲད་རྒྱུ་མེད་པར་བློ་ཡིས་རིམ་གྱིས་ལྷ་བསྐྱེད་པ་ཙམ་བསྐྱེད་པའི་རིམ་པའི་
དོན་མ་ཡིན་ཏེ། བསྐྱེད་རིམ་ནི་སྦྱང་གཞི་ཕུང་པོ་ལྔ་སོགས་དང་སྦྱོང་བྱེད་རིགས་ལྔ་སོགས་
གཉིས་སྦྱར་བའི་ཉམས་ལེན་ཉིད་ལ་གསུངས་པའི་ཕྱིར་ཏེ། རབ་དབྱེ་ལས། དེས་ན་རྣལ་
འབྱོར་རྒྱུད་མན་ཆད། །སྣང་བ་ལྷ་རུ་གསུངས་པ་མེད། །བྲིས་སྐུ་ལ་སོགས་ལྷར་སྒོམ་པ། །
དེ་ནི་ཐབས་ཀྱི་ཁྱད་པར་ཡིན། །རྣལ་འབྱོར་ཆེན་པོའི་རྒྱུད་དུ་ནི། །ཀུན་རྫོབ་ཇི་ལྟར་སྣང་བ་
འདི། །ཐབས་ལ་མཁས་པའི་ཁྱད་པར་གྱིས། །སྦྱང་གཞི་སྦྱོང་བྱེད་ལེགས་འཕྲོད་པ། །ཞེས་
སོགས་བཤད་པའི་ཕྱིར་རོ། །མཚན་མེད་ཀྱི་རྣལ་འབྱོར་སྒོམ་པ་ཙམ་ཡང་རྫོགས་པའི་རིམ་
པའི་དོན་མ་ཡིན་ཏེ། རྫོགས་རིམ་ནི་ལུས་ངག་ཡིད་གསུམ་ནི་རྫོགས་པའི་ཉམས་ལེན་ཉིད་
ལ་གསུངས་པའི་ཕྱིར། །
གཉིས་པ་རྣལ་འབྱོར་ཆེན་པོའི་ལམ་ལ་འཁྲུལ་པ་དགག་པ་ལ། སྣང་བ་ལྷ་རུ་མི་
བསྒོམ་པ་དགག །བསྒོམ་པའི་གཞི་ལ་འཁྲུལ་པ་དགག་པའོ། །དང་པོ་ལ་གཉིས། ཕྱོགས་
སྔ་བརྗོད་པ་དང༌། དེ་དགག་པའོ། །དང་པོ་ནི་པདྨོ་བཞད་པ་ལས། སྣང་བ་ལྷ་རུ་འཆར་
བའི་དོན་ཡིད་ངོར། འཆར་བ་ཙམ་ཡིན་གྱི་ཕྱི་རོལ་གྱི་སྣང་བ་ལྷ་རུ་འཆར་བ་མིན་ཞེས་པ་ནི་
ཙོང་ཁ་པ་དང་དེའི་རྗེས་འབྲང་གི་དགེ་ཆུང་རྣམས་སོ་ཞེས་པ་ལྟར། རི་བོ་དགེ་ལྡན་པ་ཁ་
ཅིག་བསྐྱེད་རྫོགས་རྣམ་གཉིས་ལ། སྣང་བ་ལྷ་རུ་འཆར་བའི་དོན། ཡིད་ངོར་རྟེན་དང་
བརྟེན་པ་ཡི་ལྷ་དང་ཡེ་ཤེས་སྒོམ་པའི་ཚེ་རྟོག་གཉིས་གཅིག་ཅར་མི་འཇུག་པས། ཡིད་ངོའི་
སྣང་བ་དེ་ལྷ་རུ་འཆར་བའི་དོན་ཡིན་གྱི་ཕྱི་རོལ་གྱི་སྣང་བ་ཀུན་ལྷ་རུ་འཆར་བ་མ་ཡིན་ཏེ།
ཡིན་ན་བློ་དེ་ལོགས་ཤེས་ཡིན་པར་ཉིད་དུ་ཐལ་བའི་ཕྱིར་དང༌། ཕྱི་རོལ་སྣང་བ་ལྷ་རུ་
བསྒོམ་པས་ལྷ་རུ་འགྱུར་བ་མིན་ཏེ་རང་བཞིན་རྣམ་དག་ལྷ་མིན་པའི་ཕྱིར། དཔེར་ན་སོལ་
བ་བརྡར་བས་དུང་དུ་མི་འགྱུར་བ་བཞིན་ནོ་ཞེས་པའི་གྲུབ་མཐའ་འཛུགས་པ་མཐོང་ངོ་། །
གཉིས་པ་ལ་གཉིས། དགག་དགོས་དགག་པར་དམ་བཅའ་བཤད། འགོག་ནུས་
aQ
156



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
འགོག་བྱེད་ལུང་རིགས་བཤད་པའོ། །དང་པོ་ནི། དེ་ལྟ་བུའི་གྲུབ་མཐའ་འདི་ནི་ཆོས་ཅན།
ཁྱོད་ལུང་དང་རིགས་པ་དང་ཁས་བླངས་འགལ་བས་དགག་པར་བྱ་དགོས་ཏེ། ཁྱོད་རྣལ་
འབྱོར་བླ་མེད་ཀྱི་ལམ་གྱི་གནད་བཅོས་པ་ཡི་བདུད་ཀྱི་ཚིག་གིས་བསླུས་པའི་གྲུབ་མཐའ་
ཡིན་པའི་ཕྱིར། གཉིས་པ་ལ་གསུམ། ལུང་དང་འགལ་བས་དགག །རིགས་པ་དང་འགལ་
བས་དགག །ཁས་བླངས་འགལ་བས་དགག་པའོ། །དང་པོ་ནི། ཕྱི་རོལ་གྱི་སྣང་བ་ལྷར་མི་
སྒོམ་པ་དེ་ཡང་ལུང་དང་འགལ་ཏེ། གསང་བ་འདུས་པ་ལས། མདོར་ན་ཕུང་པོ་ལྔ་
རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། །རྡོ་རྗེའི་སྐྱེ་མཆེད་ཉིད་དག་ཀྱང་། །བྱང་
ཆུབ་སེམས་དཔའི་དཀྱིལ་འཁོར་མཆོག །ས་ནི་སྤྱན་ཞེས་བྱ་བར་བཤད། །ཆུ་ཡི་ཁམས་ནི་
མཱ་མ་ཀི །གོས་དཀར་མ་དང་སྒྲོལ་མ་ནི། །མེ་དང་རླུང་དུ་རབ་ཏུ་གྲགས། །ཞེས་གསུངས་
ཤིང༌། ལུང་དེའི་དོན་སྤྱོད་བསྡུས་ལས། ཐ་མལ་དངོས་པོ་རིགས་རྣམས་བརྒྱར་ཕྱེ་ནས་དེ་
དག་འདུས་པ་ཡི། དམ་པ་རིགས་བརྒྱར་སྒོམ་ཚུལ་གསུངས་པ་འདི་དང་ཁྱོད་ཀྱི་གྲུབ་
མཐའ་འགལ་བའི་ཕྱིར་དང་། དེ་བཞིན་དུ་ཀྱེ་རྡོར་རྩ་རྒྱུད་ལས། ཕུང་པོ་ལྔ་དང་ཉོན་མོངས་
ལྔ་དང་ཁམས་ལྔ་འབྱུང་བ་བཞི་དང་སྐྱེ་མཆེད་དྲུག་རྣམས་བདག་མེད་ལྷ་མོ་བཅོ་ལྔར་སྒོམ་
པར་གསུངས་པ་འདི་ཁྱོད་ཀྱི་གྲུབ་མཐའི་གཉེན་པོ་ཡིན་པའི་ཕྱིར་དང་། དེ་བཞིན་བདེ་
མཆོག་བཤད་རྒྱུད་ལས། ཕུང་པོ་ལྔ་དང་སྐྱེ་མཆེད་བཅུ་གཉིས་ཁམས་བཅུ་བདུན་རྣམས་
རྣམ་སྣང་ལ་སོགས་པའི་སངས་རྒྱས་སུ་སྒོམ་པར་གསུངས་ཤིང་། སོ་དང་སེན་མོ་ལ་སོགས་
པ་ལུས་ཀྱི་ཁམས་ཉི་ཤུ་རྩ་བཞི་དཔའ་བོ་ཉི་ཤུ་རྩ་བཞིར་ནི་སྒོམ་པར་གསུངས་པ་དང་། དེ་
བཞིན་དུ་འཕགས་ཡུལ་གྲུབ་ཐོབ་ཀྱི་གསུང་རྣམས་དང་བོད་ཡུལ་སྔོན་གྱི་སྔགས་འཆང་གི་
མན་ངག་ཐམས་ཅད་ཁྱོད་ཀྱི་ནི་གྲུབ་མཐའ་འདི་ཡི་གཉེན་པོ་ཡིན་པ་དེས་ན་སྤང་བྱ་དེ་དོར་
བར་བྱ་བ་ཁོ་ན་ཡིན་པའི་ཕྱིར་རོ། །གཉིས་པ་ནི། ཁྱོད་ཀྱིས་ཕྱི་ནང་གི་སྣང་བའི་དངོས་པོ་
ལྷར་མི་སྒོམ་ཞེས་པ་དེ་རིགས་པ་དང་ཡང་འགལ་ཏེ། སྣང་བ་ལྷའི་ངོ་བོར་ནི་རང་བཞིན་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྱིས་རྣམ་པར་དག་ན། དེ་བསྒོམས་པས་ལྷ་རུ་མི་འགྱུར་བ་དང་། དེ་ལྷ་རུ་འཆར་བ་ལོག་
ཤེས་ཡིན་པར་འགལ་བའི་ཕྱིར་དང་། སྣང་བ་ལྷ་ཡི་ངོ་བོར་ནི་རང་བཞིན་གྱིས་ནི་རྣམ་པར་
དག་པ་ཡིན་པའི་ཕྱིར། བརྟག་གཉིས་ལས། ངེས་པར་དངོས་པོ་ཐམས་ཅད་ཀྱི། །དག་པ་
དེ་བཞིན་ཉིད་དུ་བརྗོད། །ཕྱི་ནས་རེ་རེའི་དབྱེ་བ་ཡིས། །ལྷ་རྣམས་ཀྱི་ནི་བརྗོད་པར་བྱ། །
ཞེས་གསུངས་ཤིང་དེའི་སྒྲུབ་བྱེད་དུ། ཕུང་པོ་ལྔ་དང་དབང་པོ་དྲུག །སྐྱེ་མཆེད་དྲུག་དང་
འབྱུང་ཆེན་ལྔ། །རང་བཞིན་གྱིས་ནི་རྣམ་པར་དག །ཉོན་མོངས་ཤེས་བྱའི་སྒྲིབ་སྦྱང་བྱ། །
ཞེས་གསུངས་པ་དང་འགལ་བར་འགྱུར་པའི་ཕྱིར་དང་། གལ་ཏེ་ལུང་དེ་ཉིད་དག་པ་དང་
པོ་དེ་བཞིན་ཉིད་ཀྱི་དག་པ་ཡི་སྒྲུབ་བྱེད་ཡིན་གྱི། དག་པ་གཉིས་པ་ལྷ་སོ་སོ་ཡི་དག་པའི་
སྒྲུབ་བྱེད་མ་ཡིན་ནོ་སྙམ་ན། དེ་ཡང་མི་འཐད་དེ། ལྷ་ཡི་རྣམ་པའི་གཟུགས་ཀྱིས་ནི། །
བཞིན་ལག་ཁ་དོག་གནས་པ་ནི། །སྐྱེས་པ་ཙམ་གྱིས་རྣམ་པར་གནས། །འོན་ཀྱང་བག་
ཆགས་ཕལ་པས་སོ། །ཞེས་གསུངས་པ་དང་ཅིས་མི་འགལ་ཏེ་འགལ་བའི་ཕྱིར་རོ། །
གསུམ་པ་ནི། གཞན་ཡང་ལུགས་འདི་སྨྲ་བ་པོས་སྦྱང་གཞི་མ་འོངས་པ་ན་འབྱུང་འགྱུར་སྐྱེ་
འཆི་བར་དོ་གསུམ་ཁོ་ན་དང་། སྦྱོང་བྱེད་གནས་སྐབས་དེ་ཉིད་ཀྱི་བསྐྱེད་པའི་རིམ་པ་ཁོ་ན་
དང༌། སྦྱོང་ཚུལ་ཆོས་གསུམ་གྱི་དོད་དུ་ནི་སྐུ་གསུམ་འབྱུང་བར་སྒྲོ་བཏགས་པ་དང་བཅས་
པ་རྣམས་ཆོས་ཅན། འདིར་དགག་པ་རྒྱས་པར་མ་བཀོད་དེ། གཞན་དུ་བཀག་ཟིན་པ་བལྟ་
བར་བྱ་བ་ཉིད་ཀྱིས་ཆོག་པའི་ཕྱིར། དེ་ཡང་རྗེ་མུས་ཆེན་སེམས་དཔའ་ཆེན་པོའི་བསྐྱེད་
རིམ་གྲུབ་མཐའི་ཤན་འབྱེད་དུ། མཁས་པ་སྔ་ཕྱིར་བྱོན་པ་དག་གི་སྦྱང་གཞི་སྦྱོང་ཚུལ་གྱི་
འདོད་པ་སོ་སོར་ཕྱེས་ཟིན་པ་དེ་ཉིད། བསྟན་བཅོས་མཛད་པ་པོ་འདིས་ལོག་སྨྲ་ཚར་
བཅོད་རིགས་པའི་མཚོན་ཆ་ཞེས་བྱ་བའི་བསྟན་བཅོས་ལས། རི་བོ་དགེ་ལྡན་པ་ཆེན་པོས་
སྦྱང་གཞི་སྦྱོང་ཚུལ་ལ། དོན་ཚན་བཅུ་དྲུག་ཕྱེས་ནས་རྒྱས་པར་བཀག་ཟིན་ལ། དོན་འདི་
ལ་འཇམ་དབྱངས་དཔལ་འབྱོར་རྒྱལ་མཚན། མ་དག་པའི་ཕུང་ཁམས་སྐྱེ་མཆེད་ཐམས་
158



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཅད་སྦྱང་གཞིར་མི་བཞེད་པ། རྗེ་བཙུན་ཙོང་ཁ་པ་ཆེན་པོའི་དགོངས་པ་མ་ཡིན་པས།
ཕྱོགས་སྔ་མ་ལོངས་བཞིན་དུ་སྡང་ཞུགས་ཀྱིས་སྐྱོན་འཕེན་པར་ཟད་དོ་ཞེས་གསུངས་པ་
དང༌། གཞན་ཡང་ལྟ་བའི་སྐབས་སུ་ཆོས་ཐམས་ཅད་བདེན་པར་གྲུབ་པ་བཀག་ནས་བདེན་
མེད་དུ་ཞེན་པ། དབུ་མ་ལྟ་བར་མི་བཞེད་པས་ཕྱོགས་སྔ་མ་ལོངས་ཞེས་གསུངས་པ་དང༌།
སྤྱོད་པ་བདག་གཞན་མཉམ་བརྗེའི་སྐབས་སུ། བདག་གི་བདེ་བ་དང་གཞན་གྱི་སྡུག་
བསྔལ་བརྗེ་བ་བཀག་པ་མེད་པས་ཕྱོགས་སྔ་མ་ལོངས་གསུང་པ་ནི། རི་བོ་དགེ་ལྡན་པ་
ཆེན་པོ་དེ་ཉིད་ཀྱི་ཐུན་མོང་མིན་པའི་གྲུབ་མཐའི་གནད་རང་ཉིད་ཀྱིས་མ་དགོངས་པར་ཞེན་
མོས་ཙམ་གྱི་རྩོད་ལན་གནང་བ་ལ་ཐུགས་སྤྲོ་བ་ཙམ་དུ་ཟད་དེ། མ་དག་པའི་ཕུང་ཁམས་
ཐམས་ཅད་ལྷར་སྒོམ་པ་རྗེ་བཙུན་ཙོང་ཁ་པའི་དགོངས་པ་ཡིན་ན། རྗེ་དེས་མཛད་པའི་རྣམ་
གཞག་རིམ་པའི་ཊིཀྐ་དང་འགལ་ཞིང་། ཁྱད་པར་དེས་མ་དག་པའི་ཕུང་ཁམས་སྐྱེ་མཆེད་
འདི་རྣམས་ལས་ཉོན་གྱི་འབྲས་བུར་གྱུར་པའི་སྡུག་བསྔལ་གྱི་བདེན་པ་ཡིན་པས། ལྷར་
བསྒོམས་ཀྱང་ལྷར་འགྱུར་བ་མི་སྲིད་དེ། སོལ་བ་བརྡར་ཡང་དུང་དུ་མི་འབྱུང་བ་བཞིན་ནོ། །
དེས་ན་བསྐྱེད་རིམ་གྱི་ལྷ་ནི་ཡིད་ངོ་ལ་ཤར་བའི་གཟུང་རྣམ་ཡིན་གྱི། ཕུང་པོ་ཁམས་སྐྱེ་
མཆེད་འདི་རྣམས་ལྷར་སྒོམ་པ་མ་ཡིན་ནོ་ཞེས་གསལ་བར་བཤད་པ་དེ་ཅི་ཞིག་ཡིན།
བདག་གཞན་གྱི་བདེ་སྡུག་བརྗེ་བ་བཀག་པ་དགོངས་པ་མིན་ན། བདག་གཞན་བརྗེ་བའི་
གོ་དོན་བདག་གཅེས་འཛིན་དང་། གཞན་ཡལ་བ་འདོར་པའི་བློ་གཉིས་གོ་ས་བརྗེ་བ་ལ་
འཆད་དོ་ཞེས་པའི་འབྲུ་སྐྱོན་གནང་བ་ལ་དགོས་པ་ཅི་ཞིག་ཡོད། བདེན་མེད་དུ་ཞེན་པ་ལྟ་
བ་མཐར་ཐུག་ཏུ་མི་བཞེད་ན། ཞེན་པ་ཐམས་ཅད་བཀག་པའི་ལྟ་བ་ཧཱ་ཤང་གི་ལྟ་བ་ཡིན་
པར་སྒྲུབ་པ་ལ་དགོས་ནུས་ཅི་ཞིག་ཡོད་བསམ་དགོས་པ་ལགས་སོ། ། །
གཉིས་པ་སྒོམ་པའི་གཞི་ལ་འཁྲུལ་པ་དགག་པ་ལ་གཉིས། ཕྱོགས་སྔ་བརྗོད་པ་
དང་། དེ་དགག་པའོ། །དང་པོ་ནི་པདྨོ་བཞད་པ་ལས། ཀུན་བཏགས་དང་གཞན་དབང་ལྷ་
159



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
རུ་བསྒོམ་པར་བྱ་བ་མིན། ཡོངས་གྲུབ་ཁོ་ན་ལྷར་བསྒོམ་པར་བྱ་བ་ཡིན་ནོ་ཞེས་ནི་ཇོ་ནང་
ཀུན་མཁྱེན་ཆེན་པོའི་ཞེས་པ་ལྟར་ཇོ་ནང་ཆེན་པོ་སོགས་མཁས་པ་ཁ་ཅིག་ཕྱི་ནང་གི་སྣང་
བའི་དངོས་ཀུན་ལ་མཚན་ཉིད་གསུམ་དུ་ཕྱེ་བ་ཡི་ཀུན་བཏགས་དང་གཞན་དབང་གཉིས་
ནི་ལྷ་རུ་བསྒོམ་པར་བྱ་བ་མ་ཡིན་ཏེ། དེ་གཉིས་ཀུན་རྫོབ་ཉིད་ཡིན་ཕྱིར། ཡོངས་གྲུབ་ནི་
ལྷར་བསྒོམ་པར་བྱ་ཞིང་དེ་ལྟར་བསྒོམ་པས་ལྷར་འགྱུར་བ་སྟེ། དེ་དོན་དམ་པའི་ལྷ་ཡིན་
པའི་ཕྱིར་དང་། གློ་བུར་གྱི་དྲི་མ་དང་བྲལ་བའི་ཚེ་དོན་དམ་པའི་ལྷ་དེ་ཉིད་མངོན་དུ་འགྱུར་
བ་ཡིན་པའི་ཕྱིར་དང་། རྒྱུད་ལས་ཕུང་ཁམས་སྐྱེ་མཆེད་སོགས་སྣང་བའི་དངོས་པོ་ཀུན་ལྷ་
རུ་སྒོམ་པར་གསུངས་པ་ཡང་ཆོས་ཉིད་ཀྱི་ཕུང་ཁམས་སྐྱེ་མཆེད་འདི་ལྷར་སྒོམ་པ་ལ་
དགོངས་ནས་གསུངས་ཏེ། ཕུང་ཁམས་སྐྱེ་མཆེད་འདི་དག་གི་ཡོངས་གྲུབ་བམ་ཆོས་ཉིད་ནི་
དོན་དམ་པའི་ལྷ་ཉིད་ཡིན་པའི་ཕྱིར། དེས་ན་ཡེ་ཤེས་ཚོགས་བསགས་ཀྱི་དུས་སུ་ཤུ་ནྱ་ཏས་
ཆོས་ཐམས་ཅད་འོད་གསལ་དུ་སྦྱངས་ནས། སྤྲོས་བྲལ་སྟོང་པ་ཉིད་ལ་ཨ་ཧོ་ཞེས། ཀུན་
རྫོབ་ཀྱིས་སྟོང་པའི་སྟོང་པ་ཉིད་ང་ཡིན་ཞེས་ང་རྒྱལ་འཇོག་པའང་། དོན་དམ་པའི་ལྷ་འདི་
ཉིད་དེ། འདི་ཉིད་འོག་དངོས་གཞིའི་སྐབས་སུ་ལྷར་ནི་སྒོམ་པ་ཡིན་ཕྱིར་ཞེས་ཟེར་རོ་ལོ། །
གཉིས་པ་དེ་དགག་པ་ལ་མདོར་བསྟན། རྒྱས་བཤད་གཉིས་ལས་དང་པོ་ནི། དོན་དམ་
ལྷར་སྒོམ་པའི་གྲུབ་མཐའ་འདི་ཆོས་ཅན། ཁྱོད་ལ་གནོད་བྱེད་ཡོད་དེ། ལུང་རིགས་ཁས་
བླངས་དང་འགལ་བ་གསུམ་གྱིས་ཁྱོད་དགག་པར་ནུས་པའི་ཕྱིར་རོ། །གཉིས་པ་རྒྱས་
བཤད་ལ་གསུམ། ལུང་དང་འགལ་བས་དགག །རིགས་པས་གནོད་པས་དགག །ཁས་
བླངས་འགལ་བས་དགག་པའོ། །དང་པོ་ནི། དེ་ལྟར་ལུང་རིགས་ཁས་བླངས་འགལ་བ་
གསུམ་ལས་དང་པོ་ལུང་འགལ་ནི་འདི་ལྟར་དེ་ལྟར་འདོད་པ་དེ་ལུང་དང་འགལ་ཏེ། ཀྱེ་
རྡོར་རྩ་བའི་རྒྱུད་ཉིད་ལས། ངེས་པར་དངོས་པོ་ཐམས་ཅད་ཀྱི། །དག་པ་དེ་བཞིན་ཉིད་དུ་
བརྗོད། །ཞེས་སོགས་དེ་བཞིན་ཉིད་ཀྱི་ནི་དག་པ་བསྟན་པའི་རྗེས་སུ། ཕྱི་ནས་རེ་རེའི་དབྱེ་
160)



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བ་ཡིས། །ལྷ་རྣམས་ཀྱི་ཡང་བརྗོད་པར་བྱ། །ཞེས་ཀུན་རྫོ་བ་སྤྲོས་པ་ཀུན་ལྷ་རུ་སྒོམ་པའི་ལྷ་
སོ་སོའི་དག་པ་གསུངས་པ་དང་ཁྱོད་ཀྱི་གྲུབ་མཐའ་འདི་ཉིད་འགལ་བའི་ཕྱིར་དང་སྒོམ་
གཞི་ཆོས་དབྱིངས་ཉིད་ཡིན་ན། རེ་རེའི་དབྱེ་བ་ཡིས་ཞེས་པ་དང་འགལ་ཏེ། རེ་རེ་ཞེས་པ་
སོ་སོའི་ཚིག་ཡིན་པ་གང་ཞིག །ཆོས་དབྱིངས་སོ་སོར་མེད་པའི་ཕྱིར། ལུང་གི་གནོད་བྱེད་
གཞན་ཡང་ཡོད་དེ། སྔ་མ་དེ་བཞིན་དུ་བརྟག་པ་ཕྱི་མར་ཡང་། ཀུན་རྫོབ་གཟུགས་སུ་
གནས་ནས་ནི། །དེ་རྣམས་བདེ་གཤེགས་རིགས་སུ་འགྱུར། །བུད་མེད་རྣམས་ཀྱི་མཚན་
ཉིད་འདི། །ཇི་ལྟར་སྐྱེས་པ་དེ་བཞིན་ནོ། །ཀུན་རྫོབ་ཐ་སྙད་ཚུལ་ལས་ནི། །དེ་ཡི་རིགས་
སུའང་དེ་འགྱུར་རོ། །ཞེས་གསུངས་ཞིང་། བཤད་རྒྱུད་རྡོ་རྗེ་གུར་ལས་ཀྱང་། དོན་ལ་
འགལ་བ་ཡོད་པ་མིན་ན་ཡང་། །དེ་ཚེ་རྒྱལ་བའི་དངོས་པོས་སྦྱངས་པ་ཡོད། །ཀུན་རྫོབ་
གཟུགས་སུ་རྣམ་པར་གནས་ནས་ནི། །འཁོར་ལོའི་གཟུགས་ཀྱི་ཆོས་ཙམ་རྣམ་པར་བརྟག །
ཞེས་གསུངས་པ་དང་། དེ་བཞིན་དུ་གསང་འདུས་ལ་སོགས་པའི་རྒྱུད་སྡེ་ཐམས་ཅད་ལས་
ཀུན་རྫོབ་སྤྲོས་པའི་དབྱེ་བ་ཀུན་ལྷ་རུ་སྒོམ་པར་གསུངས་པ་དང་འགལ་བའི་ཕྱིར། གཉིས་
པ་ནི། ལུང་དང་འགལ་བར་མ་ཟད་ཁྱོད་ཀྱི་ལུགས་དེ་ལ་རིགས་པས་ཀྱང་ནི་གནོད་པ་སྟེ།
འདི་ལྟར། གཞན་དབང་གིས་བསྡུས་པའི་ཕུང་ཁམས་སྐྱེ་མཆེད་དེ་དག་ལྷ་རུ་སྒོམ་དགོས་ཏེ།
གཞན་དབང་གིས་བསྡུས་པའི་ཆོས་ཅན་ལ་ཐ་མལ་རྣམ་རྟོག་གཙོ་བོར་ཡོད་པའི་ཕྱིར་དང་།
གཞན་དུ་ན་སྲིད་པའི་འཆིང་བ་ལས་གྲོལ་བའི་ཐབས་ནི་མེད་པར་གསུངས་ཏེ། ཚུལ་དེ་
ཡང་སངས་རྒྱས་ཡེ་ཤེས་ཞབས་ཉིད་ཀྱིས། ཐ་མལ་རྣམ་རྟོག་རྒྱུན་ནི་མ་གཏོགས་པ་དེ་
ལས། །གཞན་དུ་སྲིད་པའི་འཆིང་བ་ཡོད་མ་ཡིན་པ་སྟེ་མེད། །དེ་དང་རྣམ་པ་འགལ་བའི་
སེམས། །གང་ཡིན་ཀུན་རྟོག་སྣང་མི་འགྱུར། །ཞེས་གསུངས་པ་ཡིས་ལེགས་པར་གྲུབ་པའི་
ཕྱིར། གཞན་ཡང་ཁྱོད་ལུགས་ལ་སྤྲོས་པ་གཞན་འགོག་པའི་ཐབས་ནི་མེད་པར་འགྱུར་བར་
ཐལ། ཆོས་དབྱིངས་སྤྲོས་བྲལ་རང་ངོས་ནས་ལྷ་རུ་བསྒོམས་ན་ཆོས་དབྱིངས་སྤྲོས་མེད་ལ་
162



གབ
20R
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྤྲོས་པར་བྱས་པར་སོང་བའི་ཕྱིར་ཏེ། དེ་སྐད་དུ་ཡང་བརྟག་གཉིས་ལས། བསྐྱེད་པའི་རིམ་
པའི་རྣལ་འབྱོར་གྱི། །བརྟུལ་ཞུགས་ཅན་གྱིས་སྤྲོས་པ་སྒོམ། །ཞེས་གསུངས་པ་དང་།
གཞན་ཡང་བརྟག་གཉིས་དེ་ཉིད་ལས། སྒོམ་པ་པོ་མེད་བསྒོམ་པའང་མེད། །ལྷ་མེད་
སྔགས་ཀྱང་ཡོད་མ་ཡིན། །ཞེས་གསུངས་པ་དེ། ཀུན་རྫོབ་སྤྲོས་པ་ཀུན་སྤྲོས་མེད་དུ་བྱེད་
པའི་ལུང་ཡིན་གྱི། ཟློག་པ་དོན་དམ་སྤྲོས་མེད་སྤྲོས་བཅས་ཀྱི་ལྷར་སྒོམ་པའི་ལུང་མ་ཡིན་
པའི་ཕྱིར་རོ། །
འོ་ན་ཁྱེད་རང་གི་ཟབ་དོན་བདུད་རྩི་ཉིང་ཁུ་ལས། རྒྱས་གདབ་ལྔ་དང་རྡོ་རྗེའི་
བརྟུལ་ཞུགས་དང༌། །དམ་ཚིག་གསུམ་གྱི་བརྡ་དོན་འཕྲོད་པའི་ཚེ། །ཕུང་པོ་ལྔ་པོ་ཆོས་ཉིད་
དང་བཅས་པ། །སྒོ་གསུམ་ཐ་མལ་རྣམ་རྟོག་སྤོང་སེམས་ཐོབ། །ཅེས་ཕུང་པོ་ལྔ་རྒྱལ་བ་
རིགས་ལྔར་བསྒོམ་པ་དང་། ཕུང་པོ་ལྔའི་ཆོས་ཉིད་རིགས་དྲུག་པ་རྡོ་རྗེ་སེམས་དཔར་
བསྒོམ་པ་ནི། བླ་མེད་ཀྱི་རིག་པའི་དབང་ལྔ་དང་བརྟུལ་ཞུགས་ཀྱི་དབང་སྟེ་སློབ་མའི་
དབང་དྲུག་གི་བྱེད་ལས་ཡིན་པར་བཤད་པ་དང་མི་འགལ་ལམ་སྙམ་ན། དེ་ལ་ཡང་རྣམ་
དབྱེ་ལེགས་པར་འབྱེད་དགོས་ཏེ། སྤྱིར་ཆོས་དབྱིངས་དེ་ལ་སྒྲ་རྟོག་གི་ཡུལ་ལས་འདས་
པའི་ཆོས་དབྱིངས་མཚན་ཉིད་པ་གཅིག་དང་། སྒྲ་རྟོག་གི་ཡུལ་དུ་གྱུར་པའི་རྣམ་གྲངས་པའི་
ཆོས་དབྱིངས་གཉིས་ཡོད་པ་ལས། སྒྲ་དང་རྟོག་པའི་ཡུལ་དུ་གྱུར་པའི་ཆོས་དབྱིངས་ནི་རྣམ་
གྲངས་པའི་ཆོས་དབྱིངས་ཙམ་ཡིན་པས་ཀུན་རྫོབ་བདེན་པ་མཚན་ཉིད་པ་ཡིན་པའི་ཕྱིར་ན་
དེ་ཉིད་ལ་ཐ་མལ་རྣམ་རྟོག་ཟློག་པའི་ཕྱིར་དུ་བརྟུལ་ཞུགས་ཀྱི་སྐབས་སོགས་ཅི་རིགས་
པར་རྡོ་རྗེ་སེམས་དཔའ་འམ་ཆོས་དབྱིངས་མར་བསྒོམ་པར་རྒྱུད་དང་སྒྲུབ་ཐབས་ཀྱི་གཞུང་
རྣམས་ལས་གསུངས་པ་ཙམ་ཡིན་གྱི་ཆོས་དབྱིངས་མཚན་ཉིད་པ་དེ་བསྒོམ་པར་གསུངས་
པ་མེད་པའི་ཕྱིར། རྣམ་གྲངས་པའི་ཆོས་དབྱིངས་ལྷར་བསྒོམ་པར་བཤད་པ་འདི་ཡང་།
ཀུན་རྫོབ་ལྷར་བསྒོམ་ཞིང་དོན་དམ་སྤྲོས་བྲལ་རང་ངོས་ནས་ལྷར་མི་བསྒོམ་པའི་རིགས་
162



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
པའི་གནད་ཡིན་ཏེ། རྣམ་གྲངས་པའི་དོན་དམ་ལ་ཐ་མལ་སྣང་ཞེན་འབྱུང་བས་དེ་ལྷར་
བསྒོམ་ནས་ཟློག་དགོས་སོ། །ཆོས་དབྱིངས་སྤྲོས་བྲལ་མཚན་ཉིད་པ་ལ་ཐ་མལ་སྣང་ཞེན་
མེད་པས་དེ་ལྟར་བསྒོམ་མི་དགོས་ཤིང་། དགོས་ཀྱང་དེ་ལྟར་སྒོམ་མི་ནུས་པའི་ཕྱིར་རོ། །
མདོར་ན་ཆོས་ཅན་ཕུང་པོ་ལྔ་ལྷར་སྒོམ་དགོས་ཀྱི་ཆོས་ཉིད་སྤྲོས་བྲལ་མཚན་ཉིད་པ་ལྷར་
སྒོམ་པ་གཏན་ནས་མ་ཡིན་ཏེ། ཕུང་པོ་སངས་རྒྱས་ལྔ་བདག་ཉིད། །དེ་ལ་སྨོད་པ་བརྒྱད་པ་
ཡིན། །ཞེས་གང་ལ་སྨད་ན་རྩ་བ་ཡི་ལྟུང་བ་བརྒྱད་པ་འབྱུང་བའི་གཞི་དེ་ཕུང་པོའི་ཆོས་ཉིད་
མཚན་ཉིད་པ་ཡིན་ན། སྤྲོས་མེད་སྤྲོས་བཅས་སུ་ཐལ་བའི་རིགས་པས་གནོད་པའི་ཕྱིར་
དང་། ཆོས་ཅན་ཕུང་པོ་ལྔ་ལ་འཇོག་ན་ཀུན་རྫོབ་ལྷར་མི་སྒོམ་པ་དང་ཁས་བླངས་ནང་
འགལ་བའི་ཕྱིར་རོ། ། །
གསུམ་པ་ནི། ཁྱོད་ཀྱི་ཆོས་ཉིད་ཁོ་ན་ལྷར་བསྒོམ་གྱི་ཆོས་ཅན་ཀུན་རྫོབ་ལྷར་མི་
སྒོམ་པ་ལ་ཁས་བླངས་ནང་འགལ་བ་ཡང་འདི་ལྟར་བསྟན་པར་བྱ་སྟེ། བསྐྱེད་པའི་རིམ་
པས་ཐུན་མོང་ཉིད་འགྲུབ་ཀྱི་མཆོག་མི་འགྲུབ་པར་ཁས་ལེན་པ་དང་། བསྐྱེད་པའི་རིམ་
པས་གང་བསྒོམ་པའི་གཞི་དོན་དམ་ཆོས་སྐུ་ཡིན་པར་ཁས་བླངས་པ་འགལ་བའི་ཕྱིར་དང་།
བསྐྱེད་རིམ་བསྒོམས་པའི་འབྲས་བུ་ནི་གཟུགས་སྐུ་ཡིན་ན་ཆོས་ཉིད་ནི་གཟུགས་སྐུར་
འགྱུར་བ་ཟློག་ཏུ་མེད་ཅིང་དེ་ཡང་འདོད་ན་གཟུགས་ཀྱི་སྐུ་ཀུན་རྫོབ་ཡིན་ཞིང་ཆོས་ཀྱི་སྐུ་
དོན་དམ་ཡིན་པར་ཁས་བླངས་པའི་རང་གི་གྲུབ་མཐའ་ཉིད་དང་འགལ་བའི་ཕྱིར། བསྐྱེད་
རིམ་གཟུགས་སྐུ་ཐོབ་པར་བྱེད་པའི་རྒྱུ་མ་ཡིན་ན་རྫོགས་རིམ་ཆོས་སྐུ་ཐོབ་པའི་རྒྱུ་ཉིད་དུ་
འགྲུབ་པར་མི་འགྱུར་ཏེ། བསྐྱེད་རྫོགས་གཉིས་སྐུ་གཉིས་ཐོབ་བྱེད་ཀྱི་རྒྱུར་ནི་རྒྱུད་ལས་
གསུངས་པའི་ཕྱིར། དེས་ན་སྦྱང་གཞི་སྦྱོང་བྱེད་འཆོལ་བ་ཡི་རྣམ་གཞག་ངན་པ་འདི་དོར་ལ་
དོན་དམ་སྤྲོས་བྲལ་མ་རྟོགས་པས་ཀུན་རྫོབ་འཁོར་བའི་ཕུང་སོགས་ཀྱི་སྣང་བ་སྣ་ཚོགས་
འབྱུང་བ་ཀུན་ཆོས་ཅན། ཁྱོད་ལྷའི་ངོ་བོར་རང་བཞིན་གྱིས་རྣམ་པར་དག་ཅིང་དག་པ་ལྟར་
163



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལྷར་བསྒོམས་པས་ལྷར་འགྱུར་བར་གསུངས་པ་ཡང་ཡིན་ཏེ། ཁྱོད་བཅིང་གྲོལ་ཀུན་གྱི་
གཞི་ཡིན་པས་ལྷར་བསྒོམ་པའི་དགོས་ནུས་གཉིས་ཆར་ཚང་བའི་ཕྱིར། དེ་ལྟར་བཤད་པའི་
ལེགས་བཤད་འདི་ཆོས་ཅན། ཁྱོད་གསེར་རྒྱན་ལྟར་མཁས་པ་ཀུན་གྱིས་བློ་གྲོས་ཀྱི་ལུས་
ལ་འདོགས་པར་གྱིས་ཤིག་ཅེས་གདམས་ཏེ། ཁྱོད་རྒྱུད་དང་གྲུབ་པའི་གཞུང་བཟང་གི་
དགོངས་པ་བླ་ན་མེད་པའི་གནད་དམ་པ་ཡིན་པའི་ཕྱིར་རོ། །སྐབས་འདིར་གསང་སྔགས་
བླ་མེད་ཀྱི་སྦྱང་གཞི་སྦྱོང་བྱེད་ཀྱི་གནད་ལ། རི་བོ་དགེ་ལྡན་པ་མ་འོངས་པ་ན་འབྱུང་འགྱུར་
གྱི་སྐྱེ་འཆི་བར་དོ་གསུམ་ཁོ་ན་སྦྱང་གཞིར་བཞེད། མཁས་པ་བོ་དོང་པ་ལུས་ཀྱི་དྭངས་མ་རྡོ་
རྗེ་ཟླ་བ། ངག་གི་དྭངས་མ་རྡོ་རྗེ་ཉི་མ། ཡིད་ཀྱི་དྭངས་མ་རྡོ་རྗེ་དུས་མེ་སྟེ། དྭངས་མ་ཁྱད་
པར་གསུམ་དང་ལྡན་པའི་རྡོ་རྗེའི་ལུས་ངག་ཡིད་གསུམ་པོ་དེ་སྦྱང་གཞིའི་གཙོ་བོར་བཞེད།
དྭངས་མ་ཁྱད་པར་གསུམ་ལྡན་དེ་ཡང་རིགས་པས་དཔྱད་པའི་དོན་དམ་བདེན་པ་མ་ཡིན་
ཡང་མི་བསླུ་བའི་ཆ་ནས་དོན་དམ་བདེན་པར་འཇོག་པས་རང་བཞིན་ལྷུན་གྲུབ་ཀྱི་དོན་
དམ་བདེན་པ་ཞེས་བྱ་བ་ཡིན་ནོ་ཞེས་བཞེད། ཀུན་མཁྱེན་ཇོ་ནང་པ་ཆེན་པོས་ནི། ཆོས་
དབྱིངས་དོན་དམ་པ་ཉིད་སྦྱང་གཞི་ཡིན་གྱི་མ་དག་པའི་ཕུང་ཁམས་སྐྱེ་མཆེ་རྣམས་ནི་སྦྱང་
བྱ་ཡིན་གྱི་སྦྱང་གཞི་མ་ཡིན་ལ། མ་དག་པའི་ཕུང་པོ་སྦྱང་གཞི་དང་སྦྱང་བྱ་གཉིས་ཅར་དུ་
འདོད་པ་ནི་སྤྲིན་དང་ནམ་མཁའ་གཅིག་ཏུ་འདོད་པ་ལྟར་བཞད་གད་ཀྱི་གནས་ཡིན་ནོ་
ཞེས་བཞེད། རང་རེ་དཔལ་ལྡན་ས་སྐྱ་པ་ཕལ་ཆེ་བ་ནི། མ་དག་པའི་ཕུང་ཁམས་སྐྱེ་མཆེད་
རྣམས་སྦྱང་གཞི་དང་སྦྱང་བྱ་གཉིས་ཅར་དུ་འདོད་དེ། མ་དག་པའི་ཕུང་ཁམས་རྣམས་
གདོད་མ་ནས་ལྷའི་ངོ་བོར་རང་བཞིན་གྱིས་རྣམ་པར་དག་པས་ལྷར་སྒོམ་པའི་གཞི་དང་མ་
དག་པའི་དྲི་མ་སྦྱོང་བའི་གཞི་གཉིས་ཅར་ཡིན་ལ། དེ་ཉིད་ལྷར་བསྒོམས་པས་མ་དག་པའི་
ཕུང་ཁམས་ཀྱི་རྒྱུན་དག་པ་ལྷའི་རང་བཞིན་སོགས་སུ་གནས་གྱུར་ནས་མ་དག་པའི་དྲི་མ་
བྱང་བར་བྱེད་པས་ན་སྦྱང་བྱ་ཡང་ཡིན་པའི་ཕྱིར། དཔེར་ན་བུད་ཤིང་དེ་ཉིད་མེས་སྲེག་པའི་
164



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཞི་དང་མེ་བསྲེག་བྱ་གཉིས་ཅར་ཡིན་པ་བཞིན་ནོ། །སྤྲིན་དང་ནམ་མཁའ་གཅིག་ཏུ་ཐལ་
བ་ལ་སོགས་པའི་ཉེས་པ་ཡང་མེད་དེ། སྤྱིར་སྦྱང་བྱ་ལ་སྦྱང་གཞི་དང་སྦྱང་བྱ་གཉིས་ཅར་
ཡིན་པ་དང་སྦྱང་བྱ་ཁོ་ན་ཡིན་པ་གཉིས་ཡོད་པའི་གནད་ཤེས་ན་སྐྱོན་ཐམས་ཅད་རང་གྲོལ་
དུ་འགྲོ་བའི་ཕྱིར་ཏེ། སྤྲིན་དང་གསེར་གྱི་གཡའ་ལ་སོགས་པ་ནི། སྦྱོང་བྱེད་ཀྱིས་སྦྱངས་
པའི་ཚེ་ཁོ་རང་རང་ཟད་ལ་འགྲོ་བ་ཙམ་ལས་ཁོའི་རིགས་རྒྱུན་ནམ་མཁའ་དང་གསེར་
སོགས་སུ་སོང་བ་མིན་པས་སྦྱང་བྱ་ཁོ་ན་ཡིན་པའི་ཕྱིར་དང་། མ་དག་པའི་ཕུང་པོ་ལྔ་དང་
ཉོན་མོངས་པ་ལྔ་སོགས་ནི་སྦྱོང་བྱེད་ཀྱིས་སྦྱངས་པ་མཐར་ཐུག་པའི་ཚེ། མ་དག་པའི་ལྡོག་
ཆ་རྣམས་ཟད་ཀྱང་། རང་གི་རང་བཞིན་རྒྱལ་བ་རིགས་ལྔ་དང་ཡེ་ཤེས་ལྔ་སོགས་སུ་གནས་
གྱུར་པར་བྱེད་པས་སྦྱང་བྱ་དང་སྦྱང་གཞི་གཉིས་ཅར་ཡིན་པའི་ཕྱིར་རོ། །
དཔལ་ལྡན་ཤཱཀྱ་མཆོག་ལྡན་གྱིས་གསེར་ཐུར་ལས། མ་དག་པའི་ཕུང་པོ་ལྔ་
སོགས་ལྷར་བསྒོམ་བྱ་མ་ཡིན་ཏེ། མ་རིག་པའི་དབང་གི་བྱུང་བའི་ཀུན་རྫོབ་ཁོ་ན་ཡིན་ལ།
ལྷ་ནི་གཉིས་མེད་ཡེ་ཤེས་ལས་བྱུང་བའི་དོན་དམ་པ་ཁོ་ན་ཡིན་པའི་ཕྱིར། དེས་ན་གཟུགས་
ཕུང་རྣམ་པར་སྣང་མཛད་ཅེས་པའི་གཟུགས་ཕུང་ནི་གཟུགས་ཕུང་གི་ཆོས་ཉིད་ཡིན་གྱི་མ་
དག་པའི་གཟུགས་ཕུང་རྣམ་སྣང་དུ་སྒོམ་པ་ནི་མིན་ཏེ། དེ་དེར་བསྒོམས་པས་རྣམ་སྣང་དུ་
འགྱུར་བ་ཡང་མི་སྲིད་པའི་ཕྱིར་ཞེས་བཞེད་ཅིང་། དེ་ཉིད་དཔལ་ལྡན་ས་སྐྱ་པའི་རྗེ་བཙུན་
གོང་མ་རྣམས་ཀྱི་ཡང་དགོངས་པ་མཐར་ཐུག་པ་ཡིན་ནོ་ཞེས་སྒྲུབ་པར་མཛད་དོ། །དེ་དག་
ལས་རི་བོ་དགེ་ལྡན་པས་བཞེད་པ་དེ་ནི་བསྟན་བཅོས་འདི་ཉིད་དང་། ལོག་སྨྲ་ཚར་གཅོད་
རིགས་པའི་མཚོན་ཆ་ལས་རྒྱས་པར་བཀག་ཅིང་། ཇོ་ནང་པའི་བཞེད་པ་ཡང་བསྟན་བཅོས་
འདི་ཉིད་དང་། སྒྲུབ་ཐབས་ཀུན་བཟང་གི་རྣམ་བཤད་ལས་བཀག་ཟིན་ལ། དཔལ་ཤཱཀྱ་
མཆོག་ལྡན་གྱི་བཞེད་པ་དེ་ཉིད་ནི། བསྟན་བཅོས་འདིར་ཇོ་ནང་པ་ལ་རྒལ་བརྟག་གནང་
བའི་ཞར་བྱུང་དུ་ཁེགས་པ་ཡིན་མོད། རྒྱས་པར་ནི་གློ་བོ་མཁན་ཆེན་བསོད་ནམས་ལྷུན་
165



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྲུབ་ཀྱིས་སྡོམ་གསུམ་དཀའ་འགྲེལ་ཞིབ་མོ་རྣམ་འཐག་ཏུ་པཎ་ཆེན་གསེར་མདོག་ཅན་
པའི་གཞན་སྟོང་ལ་དགག་པ་ཆིག་དྲིལ་དུ་གནང་བ་ནི་འདི་ལྟར་ལྟ་བའི་གནད་མི་མཐུན་
པར་བསྟན་པ་དང་། སྒོམ་པའི་གནད་མི་མཐུན་པར་བསྟན་པ་གཉིས་ལས། དང་པོ་ལ་སྔོན་
འཕགས་པའི་ཡུལ་དུ་འཕགས་པ་གཉིས་ཀྱི་དགོངས་པ་རང་རང་གི་ཕྱོགས་སུ་འཐེན་པའི་
བྱུང་ལུགས་སྨོས་པ། གངས་རིའི་ཁྲོད་འདིར་དེ་ལྟར་འདོད་པའི་ལུགས་བྱུང་ཚུལ་བསྟན་པ།
དེང་སང་གྲགས་པ་སེམས་ཙམ་རྣམ་མེད་ཀྱི་སྒོམ་ཕྱག་རྒྱ་ཆེན་པོ་དབུ་མའི་ཡང་རྩེར་འདོད་
པ་དགག་པ་གསུམ། དང་པོ་ལ་སློབ་དཔོན་ཤཱནྟི་པ་གཟུང་འཛིན་གཉིས་མེད་ཀྱི་ཤེས་པ་
རང་རིག་རང་གསལ་སྐད་ཅིག་གིས་འཇིག་ཀྱང་། རྟག་པར་ཁས་ལེན་ལ། དེ་ཉིད་རང་
ལུགས་ཀྱི་རྟོགས་བྱའི་ལྟ་བ་མཐར་ཐུག་ཏུ་བཞེད་ཅིང་། དེ་ཡང་གྲུབ་མཐའ་སྨྲ་བ་བཞིས་
ཟླས་ཕྱེ་བའི་རྣལ་འབྱོར་སྤྱོད་པའི་ལྟ་བར་བཞེད་ཀྱི་དབུ་མའི་ལྟ་བར་མི་བཞེད་ལ། ཀླུ་སྒྲུབ་
ཀྱི་ལྟ་བའི་མཐར་ཐུག་ཀྱང་རྣལ་འབྱོར་སྤྱོད་པའི་ལྟ་བ་འདིར་གནས་སོ་ཞེས་ཀླུ་སྒྲུབ་རྣམ་
རིག་པའི་ཕྱོགས་སུ་འཐེན་པར་མཛད། དཔལ་ལྡན་ཨ་ཏི་ཤས་འཕགས་པ་ཐོགས་མེད་ཀྱི་
དགོངས་པ་ཡང་རང་སྟོང་དུ་གནས་སོ་ཞེས་ཐོགས་མེད་ངོ་བོ་ཉིད་མེད་པར་སྨྲ་བའི་ཕྱོགས་
སུ་འཐེན་པར་མཛད་པ་ནི། འཕགས་ཡུལ་དུ་སྔར་མ་གྲགས་པའི་ཧ་ཅང་ཐལ་བའི་འཐེན་
ལུགས་གཉིས་ཡིན་ནོ། །
གཉིས་པ་ནི་ཇོ་ནང་པའི་གཟུང་འཛིན་གཉིས་སྟོང་གི་ཡེ་ཤེས་སྐད་ཅིག་གིས་མི་
འཇིག་པའི་རྟག་པ་དང་། དེ་ཉིད་དབུ་མ་ཆེན་པོའི་ལྟ་བ་ཡིན་ནོ་ཞེས་བཞེད་པ་ནི་གངས་
ཅན་དུ་སྔར་མ་གྲགས་ཤིང་ནང་པའི་གྲུབ་མཐའ་སྨྲ་བ་གང་གིའང་ལུགས་དང་མི་མཐུན་
པའི་གཏམ་ཆེན་པོ་ཡིན་ནོ། །གསུམ་པ་ནི་པཎ་ཆེན་པའི་ལུགས་ཀྱི་གཞན་སྟོང་གི་ལྟ་བ་སྟེ།
དེ་ནི་ཕལ་ཆེར་ཤནྟི་པའི་གཞུང་དང་མཐུན་མོད། མིང་ཙམ་མི་མཐུན་ཏེ་ཤནྟི་པས་ལྟ་བ་དེ་
ཉིད་སེམས་ཙམ་རྣམ་མེད་ཀྱི་ལྟ་བར་འདོད་ལ་ཁྱོད་ནི་དེ་ཉིད་གྲུབ་མཐའ་བཞིས་ཟླས་ཕྱེ་
166



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བའི་དབུ་མ་ཆེན་པོའི་ལྟ་བར་འདོད་པའི་ཕྱིར། ཇོ་ནང་པའི་ལྟ་བ་དང་ཡང་བདེན་གྲུབ་
འདོད་པའི་ཆ་ནས་མཐུན་ཡང་ལྟ་བའི་གནད་ནི་མི་མཐུན་ཏེ། ཇོ་ནང་པ་རང་གི་ལྟ་བ་དེ་སྐྱེ་
འཇིག་མེད་པའི་རྟག་བརྟན་དུ་འདོད། ཁྱོད་ཉིད་ལྟ་བ་དེ་སྐྱེ་འཇིག་བྱེད་པའི་རྟག་པ་སོགས་
སུ་འདོད་པའི་ཕྱིར་དང་། དེ་ལྟར་འདོད་པ་དེ་ཡང་བཞད་གད་ཀྱི་གནས་ཡིན་ཏེ། སྐྱེ་འཇིག་
བྱེད་པའི་རྟག་པ་དང་སྐྱེ་བ་མེད་པའི་ཆོས་དབྱིངས་སྐྱེ་བར་ཁས་བླངས་པའི་ཕྱིར་རོ། །
གཉིས་པ་སྒོམ་པའི་གནད་མི་མཐུན་པར་བསྟན་པ་ལ་རྒྱུ་རྒྱུད་ཀྱི་གནད་མི་མཐུན་
པར་བསྟན་པ་དང༌། ཐབས་རྒྱུད་ཀྱི་གནད་མི་མཐུན་པར་བསྟན་པ་གཉིས། དང་པོ་ནི།
པཎ་ཆེན་པས་ཀུན་གཞི་ལ་གཉིས་སུ་ཕྱེ་ནས་ཀུན་གཞིའི་ཡེ་ཤེས་མྱང་འདས་ཀྱི་གཞི་དང་།
ཀུན་གཞི་རྣམ་ཤེས་འཁོར་བའི་གཞི་བྱེད་ཅེས་སོ་སོར་ཕྱེ་བ་ནི་མི་འཐད་དེ། དེ་ལྟར་ན་
འཁོར་འདས་གཉིས་ཀྱི་གཞི་ཐུན་མོང་བ་གཅིག་མེད་པར་ཐལ། ཀུན་གཞི་ཡེ་ཤེས་ནི་མྱང་
འདས་པའི་ཕྱོགས་སུ་ལྷུང་ཞིང་མྱང་འདས་ཁོ་ནའི་གཞི་བྱེད། ཀུན་གཞིའི་རྣམ་ཤེས་ནི་
འཁོར་བའི་ཕྱོགས་སུ་ལྷུང་ཞིང་འཁོར་བ་ཁོ་ནའི་གཞི་བྱེད་པའི་ཕྱིར། དེ་ལྟར་འཁོར་འདས་
གཉིས་ཀྱི་གཞི་ཐུན་མོང་བ་མེད་པ་དང་། ཀུན་གཞི་འཁོར་འདས་གཉིས་ཀྱི་ཕྱོགས་སུ་སོ་
སོར་ལྷུང་བ་དེ་འདྲ་ཡང་མི་འཐད་དེ། དཔལ་ལྡན་ས་སྐྱ་པའི་མན་ངག་ལས། སེམས་ཉིད་
རིག་པ་གསལ་ལ་མ་འགགས་པ། རིས་སམ་ཕྱོགས་སུ་མ་ལྷུང་བ་ཞེས་ཀུན་གཞི་དེ། ཡུལ་
དྲུག་ལ་རིས་སུ་མ་ཆད་ཅིང་འཁོར་འདས་གང་གིའང་ཕྱོགས་སུ་མ་ལྷུང་བར་བཤད་པའི་
ཕྱིར་དང་། ཁྱེད་བརྟེན་པ་ཀུན་གཞི་ལ་རྣམ་ཤེས་དང་ཡེ་ཤེས་གཉིས་སུ་འབྱེད་ན་རྟེན་རྩ་
སོགས་ལའང་གཉིས་སུ་འབྱེད་དགོས་ལ། དེ་ཡང་འབྱེད་ན་ཆོས་ཉིད་ཀྱི་རྟེན་དཀྱིལ་འཁོར་
བཞི་ནི་གཉིས་མེད་ཀྱི་ཡེ་ཤེས་ལས་མ་འདས་པས་རྟེན་དང་བརྟེན་པ་གཅིག་ཏུ་ཐལ་བའི་
སྐྱོན་ཡོད་པའི་ཕྱིར། དེས་ན་དཔལ་ལྡན་ས་སྐྱ་པའི་རྒྱུད་མན་ངག་གི་དགོངས་པས། སྤྱིར་
རྒྱུ་རྒྱུད་ཙམ་ནི་གཞི་དུས་ཀྱི་ཕུང་ཁམས་སྐྱེ་མཆེད་ཐམས་ཅད་ལ་འཇོག་ཀྱང་། བྱེ་བྲག་ཀུན་
167



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཞི་རྒྱུ་རྒྱུད་ནི། རང་བཞིན་ཟུང་འཇུག་ཁོ་ན་ལ་འཇོག་གི་རང་བཞིན་གཞན་གཉིས་ལ་མི་
འཇོག་སྟེ། ཟུང་འཇུག་དེ་རྟོགས་པ་ལས་སངས་རྒྱས་ཀྱི་ཡོན་ཏན་འབྱུང་གི །གསལ་སྟོང་
གཉིས་ཙམ་རྟོགས་པ་ལས་དེ་མི་འབྱུང་བའི་ཕྱིར། ཟུང་འཇུག་དེ་ལ་བརྗོད་བྱ་དོན་གྱི་རྒྱུད་
དང་སེམས་ཉིད་ལྷན་ཅིག་སྐྱེས་པའི་ཡེ་ཤེས་དང་། བརྗོད་བྱ་དོན་གྱི་ཀྱེ་རྡོ་རྗེ་ཞེས་འཇོག་
གིས། རང་བཞིན་གཞན་གཉིས་ལ་ནི་ཐབས་དང་ཤེས་རབ་ཀྱི་རྒྱུད་ཙམ་ལས་སྔ་མ་དེ་ལྟར་
མི་འཇོག་པའི་ཕྱིར་དང༌། ཟུང་འཇུག་དེ་ཡང་རྣམ་ཤེས་ཚོགས་བརྒྱད་ཀྱི་རང་བཞིན་ཡིན་
པས་ཀུན་རྫོབ་ཡིན་གྱི་དོན་དམ་བདེན་པ་དང་ཆོས་དབྱིངས་དང་བདེ་གཤེགས་སྙིང་པ་
སོགས་མ་ཡིན་ཏེ། ཆོས་དབྱིངས་ནི་སྤྲོས་པའི་མཐའ་དང་བྲལ་བས་སྦྱང་གཞི་དང་ཀུན་
གཞི་རྒྱུ་རྒྱུད་སོགས་སུ་མི་རིགས་པའི་ཕྱིར།
གཉིས་པ་ཐབས་རྒྱུད་ཀྱི་གནད་མི་མཐུན་པར་བསྟན་པ་ལ། གསེར་ཐུར་ལས།
བསྐྱེད་རྫོགས་ཀྱི་སྦྱང་གཞི་ཆོས་ཉིད་འོད་གསལ་ཁོ་ན་ཡིན་པར་བཤད་པ་ནི་མི་འཐད་དེ།
ཁྱེད་རང་གིས་རིག་འཛིན་བློ་གྲོས་བཟང་པོའི་དྲིས་ལན་ལས། གནས་སྐབས་ཀྱི་སྦྱང་གཞི་
ལ་གཉིས་སུ་ཕྱེ་བ་དང་། མཐར་ཐུག་གི་སྦྱང་གཞི་དྲི་བཅས་དེ་བཞིན་ཉིད་གཅིག་པུར་ངེས་
པའོ། །དང་པོ་ནི། སྦྱོང་བྱེད་བསྐྱེད་རྫོགས་གཉིས་ཀྱིས་སྦྱང་གཞི་ནི་བདེན་པ་གཉིས་སུ་
དབྱེ་དགོས་ཏེ། སྐྱེ་བ་ཀུན་རྫོབ་ཀྱི་བདེན་པ་དང་། འཆི་བ་དོན་དམ་པའི་བདེན་པ་ཞེས་བྱ་
གཉིས་སུ་བྱེད་པའོ། །ཞེས་བསྐྱེད་རིམ་གྱི་གནས་སྐབས་ཀྱི་སྦྱང་གཞི་ཀུན་རྫོབ་བདེན་པ་
ཞིག་ཁས་བླངས་པ་དང་འགལ་བའི་ཕྱིར་དང་། སྦྱང་གཞི་སྐྱེ་འཆི་གཉིས་ལ་བདེན་གཉིས་
ཀྱི་མིང་བཏགས་པ་ཡོད་ཀྱང་། འཆི་བ་དེ་གནས་ལུགས་དོན་དམ་བདེན་པ་དངོས་ནི་མ་
ཡིན་ཏེ། འབྱུང་བཞིའི་ཐིམ་རིམ་ལས་གཟུང་འཛིན་གྱི་རྟོག་པ་འགགས་པའི་འོད་གསལ་
ཙམ་ལ་དོན་དམ་བདེན་པའི་མིང་བཏགས་པ་ཙམ་ཡིན་པའི་ཕྱིར། གནད་ཀྱི་གཙོ་བོ་ནི།
ཁྱོད་ཀྱིས་འདོད་པའི་གཉིས་མེད་ཡེ་ཤེས་ཀྱི་ངོ་བོར་གྱུར་པའི་སྣ་ཚོགས་རྡོ་རྗེ་དང་ལྷ་ལ་
168



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
སོགས་པ་དེ་དག་སྦྱང་གཞི་ཡིན་ནམ་སྦྱོང་བྱེད་ཡིན། དང་པོ་ལྟར་ན་དེ་ལས་ལོགས་སུ་གྱུར་
པའི་སྦྱོང་བྱེད་ཀྱི་རྡོ་རྗེ་དང་ལྷ་ཡང་མེད་པས་སྦྱང་གཞི་དང་སྦྱོང་བྱེད་གཅིག་ཏུ་ཐལ་བའི་
སྐྱོན་ཡོད་ལ། ཕྱི་མ་ལྟར་ན་དེ་ཆོས་ཅན་བདེན་པར་གྲུབ་པར་ཐལ། གཉིས་མེད་ཀྱི་ཡེ་ཤེས་
ཡིན་པའི་ཕྱིར། རྟགས་དངོས། འདོད་ན་སེམས་ཅན་ཐམས་ཅད་འབད་མེད་དུ་གྲོལ་བར་
ཐལ་བའི་སྐྱོན་ཡོད། གཞན་ཡང་ཁྱེད་ལྟར་ན་ཐ་མལ་པའི་ཕུང་སོགས་རྣམས་གཏན་ནས་
མེད་པས་སྦྱང་གཞིར་མི་འདོད་ཟེར་བ་ཡིན་ནམ། སྦྱང་བྱའི་དྲི་མ་ཡིན་པས་དེར་མི་འདོད་
ཟེར་བ་ཡིན། ཕྱི་མ་ལྟར་ན། ཐ་མལ་པའི་ཕུང་ཁམས་རྣམས་དག་པའི་ལྷ་དང་གཞལ་ཡས་
ཁང་སོགས་སུ་གནས་འགྱུར་དུ་མི་རུང་ཟེར་བར་སྣང་བས་ཉེས་པ་རབ་ཏུ་ཆེ་སྟེ། ཚེ་འདི་
ཉིད་ལ་མཆོག་གི་དངོས་གྲུབ་ཐོབ་པའི་ཚེ། ལྕགས་གསེར་དུ་བསྒྱུར་བ་ལྟར་ཐ་མལ་པའི་
ཕུང་པོ་རྡོ་རྗེའི་ལུས་སམ་འཇའ་ལུས་སམ་སྒྱུ་མའི་སྐུར་གནས་གྱུར་པ་ཡིན་གྱི། ཐ་མལ་
པའི་ཕུང་པོ་དེ་ནས་དེ་ལས་ལོགས་སུ་ཡེ་ཤེས་ཀྱི་སྐུ་ཐོབ་པ་མིན་པའི་ཕྱིར་ཏེ། གང་ཚེ་ལས་
ཀྱི་ལུས་བཅོམ་པ། །དེ་ཚེ་ལྷ་རུ་འགྱུར་བ་ཡིན། །ཞེས་དང་། དགོངས་པ་ལུང་སྟོན་ལས།
གསང་སྔགས་སྐྱེས་བུའི་སྦྱོར་བ་ཡིས། །དེ་ནི་མི་མཆོག་དག་ཏུ་འགྱུར། །གསེར་འགྱུར་རྩི་
ཡི་རྣམ་པ་ཡིས། །ལྕགས་ནི་གསེར་དུ་བྱེད་པ་ཡིན། །དེ་བཞིན་སྔགས་ཀྱི་དེ་ཉིད་ཀྱིས། །མི་
ཉིད་བདེ་གཤེགས་བྱེད་པ་ཡིན། །ཞེས་བཤད་པའི་ཕྱིར། གཞན་ཡང་དབང་བཞི་ངོ་སྤྲོད་ཀྱི་
འགྲེལ་པ་ལས། དེ་ལྟར་རྟེན་འབྲེལ་འགྲིག་པས་ཚེ་འདི་ཉིད་ལ་ལུས་མ་སྤངས་པར་སངས་
རྒྱས་ཀྱང་ཐོབ་ན་གཞན་ལྟ་སྨོས་ཀྱང་ཅི་དགོས་ཞེས་བཤད་པ་ཡང་མི་འཐད་པར་འགྱུར་ཏེ།
ལུས་རྟེན་འདིའི་རྟེན་གྱི་དཀྱིལ་འཁོར་བཞི་མ་སྤངས་པར་སྐུ་བཞིའི་གོ་འཕང་ཐོབ་པ་མི་
སྲིད་པའི་ཕྱིར་དང་། སངས་རྒྱས་པ་ལ་ལུས་རྟེན་འདི་འདོར་དགོས་པའི་ཕྱིར་ཏེ། འདི་སྐུ་
བཞིར་གནས་འགྱུར་བ་མེད་པའི་ཕྱིར། གཞན་ཡང་ལམ་འབྲས་ཀྱི་མཚན་དོན་འཆད་པ་ན།
གསང་སྔགས་འབྲས་བུ་ལམ་དུ་བྱེད་པས་ལམ་འབྲས་བུ་དང་བཅས་པ་ཞེས་བྱ་སྟེ། ལམ་གྱི་
169



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དུས་སུ་འབྲས་བུ་ཡང་ལྷུན་གྲུབ་ཏུ་གནས་ཏེ། ལུས་རྩ་དེ་ལ་སྤྲུལ་སྐུ་རང་བཞིན་གྱིས་ལྷུན་
གྲུབ་ཅེས་བྱ་སྟེ། རྩ་དེ་ཉིད་ལམ་གྱི་རྟེན་འབྲེལ་གྱིས་ལན་ཅིག་སྤྲུལ་སྐུར་གནས་འགྱུར་
བའི་ཕྱིར། དེས་ན་རང་བཞིན་ལྷུན་གྲུབ་དང་། འགྱུར་དུ་རུང་བ་གཉིས་ལ་དགོངས་ནས་རྩ་
དེ་ལ་སྤྲུལ་སྐུ་ལྷུན་གྲུབ་ཏུ་བཞག་ཅེས་པ་དང༌། ཡང་འབྲས་བུ་ལམ་དང་བཅས་པའི་
གདམས་ངག་ཅེས་བྱ་སྟེ། འབྲས་བུའི་གནས་སྐབས་ན་རྒྱུ་ལམ་གྱི་ཆོས་རྟེན་རྩ་དང་ཡི་གེ་
ལ་སོགས་པ་ཐམས་ཅད་མ་སྤངས་ཏེ་གནས་གྱུར་གྱི་ཚུལ་དུ་ཟག་མེད་ཀྱི་ཡེ་ཤེས་གཅིག་ཏུ་
སྣང་བས་བསྡུས་ནས་ཡོད་པར་བཞེད་དེ། དཔེར་ན་ལྕགས་སྲང་སྟོང་གསེར་གྱུར་གྱི་རྩིས་
གསེར་དུ་བསྒྱུར་བས་ལྕགས་ཀྱི་ངོ་བོ་མ་བརླག་པ་དང་མཚུངས་སོ། །ཞེས་སོགས་བཤད་
པ་ཡང་མི་འཐད་པར་འགྱུར་ཏེ། ད་ལྟའི་རྟེན་དཀྱིལ་འཁོར་བཞི་སྐུ་བཞིར་གནས་གྱུར་པ་
མེད་པའི་ཕྱིར་རོ། །མདོར་ན་གཞི་དུས་ལམ་གྱི་ཆོས་རྣམས་ཡོན་ཏན་གྱི་ཚུལ་དུ་ཚང་བས་
ལམ་གཞི་ལས་ལོགས་སུ་དབྱེར་མེད། འབྲས་བུ་ནི་དེ་གཉིས་ལས་འབྱུང་རྒྱུ་ཡིན་པས་
འབྲས་བུ་དེ་གཉིས་ལས་ལོགས་སུ་དབྱེར་མེད་པ་དེ་ཙམ་ལ་དགོངས་ནས། གཞི་ལམ་
འབྲས་གསུམ་དབྱེར་མེད་དོན་སྨྲ་བ། །འཁོན་གྱི་རིགས་གྱུར་ཤཱཀྱའི་སྲས་པོ་མཆོག །རྡོ་
རྗེའི་རིགས་གཅིག་ཀུན་དགའ་རྒྱལ་མཚན་དཔལ། །བཟང་པོ་ལས་གཞན་དོན་མཐུན་སྨྲ་
བ་སུ། །ཞེས་གསུངས་པ་ཡིན་གྱི། རྗེ་བཙུན་གོང་མས་གཞི་ལམ་འབྲས་གསུམ་དབྱེར་མེད་
དུ་བཤད་པའི་དོན་གཞི་ལམ་འབྲས་གསུམ་དོན་གཅིག་ལ་མི་འཛིན་པར་གསོལ་བ་
འདེབས་སོ། །དེས་ན་དེ་གསུམ་དབྱེར་མེད་ཀྱི་གོ་བ། དེ་གསུམ་རིམ་བཞིན་གནས་འགྱུར་ཏེ།
འབྲས་བུའི་ཚེ་གཞི་ལམ་གྱི་རྟེན་དཀྱིལ་འཁོར་བཞིའི་རིགས་འདྲ་མ་ཉམས་པར་ཡོད་པ་
ཙམ་ཡིན་གསུངས་པར་སྣང་སྟེ། འདི་དག་ཞིབ་མོ་རྣམ་འཐག་གི་ཚིག་བསྡུས་པའི་སྙིང་པོ་
ཅུང་ཟད་ཙམ་བཀོད་པ་ཡིན་ནོ། །སྤྱིར་ཞིབ་མོ་རྣམ་འཐག་མཛད་པ་པོ་འདི་ཉིད། བསྟན་
བཅོས་མཛད་པ་འདིའི་དགོངས་པ་དང་། ཟབ་དོན་འགྲེལ་བའི་གནད་གཅིག་པ་ལྟ་བུར་
170



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཡོད་ཀྱང་། གཞི་ཀུན་གཞི་རྒྱུ་རྒྱུད་དང་བདེ་གཤེགས་སྙིང་པོ་གནད་མི་གཅིག་པ་དང་། རང་
བཞིན་གསུམ་གྱི་ཟུང་འཇུག་འདུས་བྱས་ཁོ་ན་ཡིན་པས་ཆོས་དབྱིངས་བདེ་གཤེགས་སྙིང་
པོ་མིན་གསུང་བ་དང་། ཆོས་དབྱིངས་ནི་གཞི་ལམ་འབྲས་གསུམ་གང་དུ་ཡང་མི་གཏོགས་
ཞེས་བཤད་པ་རྣམས་ནི། བསྟན་བཅོས་མཛད་པ་འདིའི་དགོངས་པ་མ་ཡིན་ཞིང་དཔལ་
ལྡན་ས་སྐྱ་པའི་རྗེ་བཙུན་གོང་མའི་གསུང་རབ་ཀྱི་དོན་ལ་མ་ཞུགས་སམ་སྙམ་སྟེ། གོང་དུ་
དཔྱད་ཟིན་པ་ལས་ཤེས་པའི་ཕྱིར་རོ། ། །
གཉིས་པ་ལམ་གྱི་ཡན་ལག་རྣམ་དག་ཏུ་སྒྲུབ་པ་ལ་གཉིས། དཔྱད་པར་དམ་བཅའ་
མདོར་བསྟན། དཔྱད་པ་ཞིབ་མོ་སོ་སོར་བཤད་པའོ། །དང་པོ་ནི། སྦྱིན་སྲེག་ལ་སོགས་
འཕྲལ་གྱི་ལག་ལེན་འགའ་ཞིག་ཆོས་ཅན། ཁྱོད་ལ་དག་མ་དག་གི་རྣམ་དབྱེ་ཆེ་ལོང་ཙམ་
ཞིག་བརྗོད་པར་བྱ་སྟེ། ཁྱོད་འཁྲུལ་བར་སྤྱོད་ན་ཡང་བསྟན་པ་ལ་གནོད་པར་མཐོང་ནས་
ལྷག་བསམ་རྣམ་དག་གིས་དག་མ་དག་སོ་སོར་ཕྱེ་དགོས་པའི་ཕྱིར་རོ། །གཉིས་པ་རྒྱས་
པར་བཤད་པ་ལ་བདུན། སྦྱིན་སྲེག་རྫས་སྔགས་དཔྱད། གཏོར་མགྲོན་གཤེགས་ཚུལ་
དཔྱད། དཀྱིལ་འཁོར་བཀོད་པ་དཔྱད། སྨན་བླའི་ཕོ་བྲང་ལ་དཔྱད། གཤིན་པོ་རྗེས་འཛིན་
ལ་དཔྱད། ཕྱག་མཆོད་ཡུལ་ལ་དཔྱད། རྟེན་གྱི་གཟུངས་རྫོངས་ལ་དཔྱད་པའོ། །དང་པོ་ལ་
པདྨོ་བཞད་པ་ལས། སྦྱིན་སྲེག་ལ་རྫས་སྔགས་བཅུ་ཙམ་གྱི་ཡུན་ཚད་ལ་སྦྱིན་སྲེག་བརྒྱ་ལ་
སོགས་པའི་གྲངས་བྱེད་པ་ནི་ངོར་པ་མ་གཏོགས་པ་དེང་སང་གི་སྔགས་པ་རྣམས་དང་།
ངོར་པའི་ཡང་སློབ་མ་ཁ་ཅིག་གོ་ཞེས་པ་ལྟར། དེང་སང་སྦྱིན་སྲེག་བྱེད་པའི་སྔགས་པ་
འགའ་ཞིག །རྫས་སྔགས་བཅུ་ཙམ་གྱི་ཡུན་ཚོད་ལ་གཅིག་བཅུ་ཉི་ཤུ་སུམ་ཅུ་སོགས་བརྗོད་
ནས་བརྒྱ་ཐམ་པ་ཐལ་ལོ་ཞེས་སྐད་པོ་ཆེས་ལོགས་ནས་བགྲང་ཞིང་། དེ་ཡང་སྦྱིན་སྲེག་གི་
གྲངས་སུ་བྱེད་པ་ནི་མི་འཐད་དེ། ལྷ་རྣམས་ཟག་མེད་བདུད་རྩིས་ཚིམ་པར་བྱ་བ་དང་།
བསྙེན་སྔགས་ཀྱི་ནུས་པའམ་འབྲས་བུ་འབྱིན་པར་བྱ་བའི་ཕྱིར་རྫས་སྔགས་དང་ལྷ་སྔགས་
171



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྲངས་མཉམ་བགྲངས་པ་ཡི་སྦྱིན་སྲེག་བྱ་བར་རྒྱུད་སྡེ་ལས་གསུངས་ཀྱང་། ལྷ་སྔགས་དང་
རྫས་སྔགས་ཅུང་ཟད་ཙམ་ཡང་མ་ཚང་བའི་སྦྱིན་སྲེག་སྔགས་ཀྱི་ནུས་པ་འབྱིན་བྱེད་དུ་མ་
བཤད་པའི་ཕྱིར། གཞན་ཡང་ཁྱེད་ཀྱི་སྦྱིན་སྲེག་འདི་ཡིས་མཆོག་དང་ཐུན་མོང་གི་འབྲས་
བུ་ཅི་ཞིག་སྒྲུབ་སྟེ་སྒྲུབ་མི་ནུས་པར་ཐལ། འཆི་བ་སླུ་བའི་ཚེ་ན་འཆི་བདག་ལ་བྲེ་སྲང་དང་
ཞོ་ཆས་རྫས་གཞལ་བར་བྱེད་པའི་ཚེ་རྫུན་མ་འདི་འདྲའི་མགོ་སྐོར་བྱེད་པ་བཤད་ཀྱི། སོ་སོ་
སྐྱེ་བོས་སངས་རྒྱས་ལ་རྫུན་གྱི་མགོ་སྐོར་བྱེད་པ་ཨེ་མ་མཚར་ཏེ། ཉེས་དམིགས་ཤིན་ཏུ་ཆེ་
བའི་ཕྱིར་རོ། །རྒྱུ་མཚན་དེས་ན་ཞི་རྒྱས་དབང་དྲག་གི་ལས་བཞི་ལ་ཞི་བ་ལ་ཏིལ་དང་།
རྒྱས་པ་ལ་ཟས་མཆོག་གི་སྔགས་སོགས་ལས་བཞིའི་རྫས་སྔགས་མ་ཆད་པ་གཙོ་བོར་བྱས་
པའི་སྒོ་ནས། གཞིའི་བསྙེན་པའི་བཅུ་ཆའི་སྦྱིན་སྲེག་བསྒྲུབ་པར་བྱ་སྟེ། རྫས་སྔགས་རེ་རེ་
བཞིན་མ་ཆད་པར་བགྲངས་པའི་གྲངས་ཀྱི་བཅུ་ཆའི་སྦྱིན་སྲེག་བྱས་ན། གཞི་བསྙེན་
སྔགས་ཀྱི་ནུས་པ་འབྱིན་བྱེད་ཀྱི་སྦྱིན་སྲེག་མཛད་པར་འགྱུར་བའི་ཕྱིར། དེ་ཡང་། སྤྱིར་སྦྱིན་
སྲེག་ལ། ལྷ་སྔགས་རྫས་སྔགས་ལས་སྔགས་གསུམ་མ་ཆད་པར་བསྒྲུབ་དགོས་པ་ལས།
གསུམ་ཆར་མ་ཆད་པའི་སྔགས་ཀྱི་བཅུ་ཆ་སོང་ན་མཆོག་ཡིན་མོད། དེ་ཙམ་མ་བཏུབ་ན་
གསུམ་པོ་གང་གཙོ་ཆེ་སྙམ་ན། བསྟན་བཅོས་འདི་ཡི་དངོས་བསྟན་ལ་རྫས་སྔགས་གཙོ་ཆེ་
བར་བཤད་ཀྱང་། མུས་ཆེན་སེམས་དཔའ་ཆེན་པོས་བདག་ཆེན་བློ་གྲོས་རྒྱལ་མཚན་གྱི་
གཞི་བསྙེན་གནང་བའི་ཚེ་སྦྱིན་སྲེག་ལ་ལྷ་སྔགས་མ་ཆད་པ་གཅིག་གྱིས་བཀའ་ཕེབས་
པས། ལྷ་སྔགས་གཙོ་ཆེ་ཞེས་ཁའུ་པའི་བརྒྱུད་འཛིན་རྣམས་ཕྱག་ལེན་ལ་མཛད་དོ། །འོན་
ཀྱང་ཁོ་བོའི་བསམ་པ་ལ་ནི། གཞི་བསྙེན་གྱི་སྔགས་ཀྱི་ཁ་སྐོང་བ་དང་གཞི་བསྙེན་གྱི་
སྔགས་ཀྱི་ནུས་པ་འབྱིན་པར་བྱེད་པའི་སྦྱིན་སྲེག་ལ། ལྷ་སྔགས་དང་རྫས་སྔགས་གཉིས་
ཅར་ལ་གཞི་བསྙེན་གྲངས་གང་སོང་བ་དེའི་བཅུ་ཆ་འགྲོ་དགོས་ཏེ། ལྷ་སྔགས་ཀྱི་བཅུ་ཆས་
སྔགས་ཀྱི་ཁ་སྐོང་རྫས་སྔགས་ཀྱི་བཅུ་ཆས་སྔགས་ཀྱི་ནུས་པ་འབྱིན་པར་བྱེད་པའི་ཕྱིར། དེ་
172



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ཡང་གཞི་བསྙེན་གྱི་ཁ་སྐོང་བར་བྱེད་པ་ལ་གཞི་བསྙེན་དང་འབྲེལ་ཆགས་པ་ཞིག་
དགོས་ལ། སྔགས་ཀྱི་ནུས་པ་འབྱིན་བྱེད་ཙམ་ནི་སྐབས་གཞན་དུ་ཡང་རུང་བས་དེའི་ཚེ་
རྫས་སྔགས་ཁོ་ན་གཙོ་བོར་སྒྲུབ་པས་ཆོག་གོ་སྙམ་དུ་སེམས་སོ། །དོན་དེ་ཉིད་ཀྱིས་ན་རྗེ་
བཙུན་ཁའུ་པའི་བརྒྱུད་འཛིན་རྣམས། ཀྱེ་རྡོར་ལྟ་བུའི་གཞི་བསྙེན་ལ་ཡང་རྩ་སྔགས་དང་།
སྙིང་པོ་ཉེ་སྙིང་གསུམ་ཆར་བཞི་འབུམ་སོང་ན་མཆོག་ཡིན་མོད། དེ་ཙམ་མིན་ནའང་རྩ་
སྔགས་དང་སྙིང་པོ་དེ་ཝ་པི་ཙུ་གཉིས་ལ་བཞི་འབུམ་ངེས་པར་མཛོད། རྒྱུ་མཚན་སྦྱིན་སྲེག་
གི་ཚེ་ལྷ་སྔགས་ལ་དེ་ཝ་པི་ཅུ་ཟློས་པ་ཕྱག་ལེན་ཡིན་པས། དེ་ཉིད་གཞི་བསྙེན་གྱི་ཚེ་བཞི་
འབུམ་མ་སོང་ན། སྦྱིན་སྲེག་གི་ཚེ་དེ་ཝ་པི་ཙུ་བཞི་ཁྲི་སོང་ཡང་། གཞི་བསྙེན་གྱི་ཁ་སྐོང་
དང་ནུས་པ་འབྱིན་བྱེད་དུ་མི་འགྱུར་བའི་ཕྱིར་རོ། །ལས་སྔགས་ནི། ལས་བཞིའི་ཞི་བ་ལ་
ཤནྟི་ཀུ་རུ་ཡེ་སྭཱཧཱ་དང་། རྒྱས་པ་ལ་པུཏྟིཾ་ཀུ་རུ་ཡེ་སོགས་སྐབས་ཅི་རིགས་ལ་སོང་བས་
ཆོག་གི །རྣམ་པ་ཐམས་ཅད་དུ་མ་ཆད་པ་མ་བྱུང་ཡང་སྐྱོན་ཆེར་མེད་པར་བཞེད་དོ། །
གཉིས་པ་གཏོར་མགྲོན་ལ་དཔྱད་པ་ནི། པདྨོ་བཞད་པ་ལས། གཏོར་མགྲོན་དམ་
ཚིག་པ་གཤེགས་ནས་ཡེ་ཤེས་པ་བསྡུ་བ་ནི་བོ་དོང་པའི་རྗེས་འབྲང་རྣམས་སོ་ཞེས་པ་ལྟར་
བོ་དོང་པའི་དེ་ཉིད་འདུས་པའི་རྗེས་འབྲང་ཁ་ཅིག །གཏོར་མགྲོན་ལ་སོགས་པའི་མདུན་
བསྐྱེད་གཤེགས་གསོལ་བྱེད་པའི་ཚེ། དམ་ཚིག་པ་གཤེགས་ནས་ཡེ་ཤེས་པ་རང་ལ་བསྡུ་བ་
ཡིན་ཏེ། དེའི་རྒྱུ་མཚན་ཡང་དམ་ཡེ་དེ་གཉིས་ཀྱང་བཟང་ངན་ཐ་དད་པའི་ཕྱིར་ན། ངན་པ་
དམ་ཚིག་པ་གཤེགས་ནས། བཟང་པོ་ཡེ་ཤེས་པ་ནི་རང་ལ་བསྡུ་བ་ཡིན་པའི་ཕྱིར་ཞེས་
ཟེར་རོ། །དམ་ཚིག་པ་གཤེགས་ནས་ཡེ་ཤེས་བསྡུ་བ་ལ་ཡེ་ཤེས་པ་བཟང་ཞིང་དམ་ཚིག་པ་
ངན་པར་འཛིན་ཞེས་པའི་རིགས་པ་འདི་བླུན་པོའི་རིགས་པ་སྟེ། འོ་ན་མགྲོན་བཟང་པོ་
བོས་པའི་ཚེ་བསྙེན་བཀུར་བྱས་རྗེས་མགྲོན་བཟང་པོ་ཉིད་འཁོར་དུ་བསྡུས་ནས་དེའི་ཚབ་
ཏུ་གཡོག་ངན་པ་གཞན་ཞིག་གཏོང་དགོས་པར་འགྱུར་བར་ཐལ་བ་དང་། ཡོ་གར་བདག་
173



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཉིད་དམ་ཚིག་པ་བསྐྱེད་ནས་ཡེ་ཤེས་པ་བཅུག་ཏེ་ཆོ་ག་ཚར་ནས་བདག་བསྐྱེད་གཤེགས་
གསོལ་བྱེད་པའི་ཚེ་ཡང་། དམ་ཚིག་པ་གཤེགས་ནས་ཡེ་ཤེས་པ་བསྡུ་བའི་ཚུལ་འདི་ཅིའི་
ཕྱིར་མི་མཚུངས་ཏེ་མཚུངས་པར་ཐལ། བཟང་པོ་རང་ལ་བསྡུ་ཞིང་ངན་པ་གཤེགས་དགོས་
པའི་རིགས་པ་དེའི་ཕྱིར། དེས་ན་ལུང་རིགས་མན་ངག་མེད་པ་ཡི་གྲུབ་མཐའ་འདི་འདྲ་
ཆོས་ཅན། མཁས་པས་བླང་བྱ་མ་ཡིན་ཏེ། བླུན་པོ་ཁོ་ནའི་ཁྱད་ནོར་ཟབ་ཤོས་ཡིན་པའི་
ཕྱིར་རོ། །གྲུབ་དོན་ནི་དམ་ཡེ་གཉིས་ལ་བཟང་ངན་ཐ་དད་དུ་འཛིན་པ་ཡོད་པ་དེ་ཉིད་ཀྱིས།
སྤྱན་དྲངས་པའི་ཡེ་ཤེས་པ་ཉིད་གཤེགས་དགོས་ཏེ། ཡེ་ཤེས་པ་དེ་ཚོགས་བསགས་པའི་
ཞིང་དུ་སྤྱན་དྲངས་པ་ཙམ་ཡིན་པའི་ཕྱིར་དང་། དེ་གཉིས་བཟང་ངན་ཐ་དད་དུ་འཛིན་པ་
མེད་ན། རང་ལ་བསྡུ་བ་དང་ཕར་གཤེགས་སུ་གསོལ་བ་དེ་འདྲའི་བླང་དོར་བྱ་ཅི་དགོས་ཏེ་
མི་དགོས་པའི་ཕྱིར་རོ། །
གསུམ་པ་དཀྱིལ་འཁོར་བཀོད་པ་ལ་དཔྱད་པ་ལ་མགོ་འཇུག་ཟློག་པ་དགག །
མདུན་རྒྱབ་ཟློག་པ་དགག་པའོ། །དང་པོ་ནི། པདྨ་བཞད་པ་ལས། གནམ་རྒྱན་གྱི་དཀྱིལ་
འཁོར་ལ་འཁོར་གྱི་ལྷ་ནང་ལ་བསྟན་པ་ནི། སྤོས་ཁང་པ་རིན་རྒྱལ་གྱི་བཞེད་པ་ཡིན་ཟེར་
ནས་ཉང་སྟོད་ཕྱོགས་སུ་དར་རོ། །ཞེས་པ་ལྟར། མི་འཁྲུགས་མགོན་པོའི་དཀྱིལ་འཁོར་
སོགས་ཚུལ་བཞིན་རས་འདུལ་སོགས་ལ་བྲིས་ནས་གནམ་རྒྱན་ལ་བཏགས་པས་དེ་འོག་
གི་འགྲོ་བ་རྣམས་བསོད་ནམས་སྤེལ་བའི་ཕྱིར་མཁས་པ་རྣམས་ཕྱག་ལེན་མཛད་པ་ལ།
ཚུལ་འདི་ལ་ཁ་ཅིག །གནམ་རྒྱན་ལ་ལྷ་མགོ་ནང་དུ་བསྟན་ནས་འབྲི་དགོས་ཏེ། གནམ་
རྒྱན་དཀྱིལ་འཁོར་གྱི་དབུ་ཕྱིར་བསྟན་བྲིས་ན། དེ་ཉིད་བློས་སློང་བའི་ཚེ་ལྷ་རྣམས་ཀྱི་དབུ་
རྣམས་ཐུར་བསྟན་འབྱུང་བས་ན་མི་ཤེས་པའི་ཕྱིར་ཞེས་ཟེར་རོ། །འོ་ན་གནམ་རྒྱན་གྱི་
གཞལ་ཡས་ཁང་ལ་ཡང་། མདའ་ཡབ་དང་པུ་ཤུ་དྲ་བ་དྲ་ཕྱེད་སོགས་ནང་ནས་རིམ་བཞིན་
བྲིས་ནས་ནི་རྩིག་པ་ཕྱི་རུ་འབྲི་དགོས་པར་འགྱུར་བར་ཐལ། དེ་ལྟ་མིན་པར་རྩིག་པ་ནས་
174



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
རིམ་བཞིན་བྲིས་ན་བློས་སླངས་པའི་ཚེ། གཞལ་ཡས་ཁང་མགོ་འཇུག་ཟློག་ནས་ཁ་ཐུར་
བསྟན་འབྱུང་བས་མི་ཤིས་པར་མཚུངས་པའི་ཕྱིར། གལ་ཏེ་སྐྱོན་དེ་ཉིད་ཡོད་པས་འདོད་
ཅེ་ན། འོ་ན་ཁྱོད་ལ་གནམ་རྒྱན་འབྲི་བའི་ཚེ་ལྷ་དང་གཞལ་ཡས་ཁང་སོགས་མཚན་མ་
གཏན་ནས་མེད་པར། འོག་གཞི་ཁོ་ན་ཙམ་ཞིག་འབྲི་དགོས་པར་འགྱུར་བར་ཐལ། སྔ་མ་
དེ་ལྟར་བྱས་ཀྱང་བློས་སླངས་པའི་ཚེ་གཞལ་ཡས་ཀྱི་སྟེང་དུ་འོག་གཞི་འབྱུང་བས་མི་ཤིས་
པར་མཚུངས་པའི་ཕྱིར་རོ། །
གཞན་ཡང་ཁྱོད་ཀྱི་གནམ་རྒྱན་འབྲི་ལུགས་འདི་ལ་སྐྱོན་མང་དུ་སྣང་སྟེ། དཀྱིལ་
འཁོར་གཙོ་བོའི་ཞལ་ཤར་ལ་བསྟན་པ་འབྲི་ན་ནི་བློས་སླངས་པའི་ཚེ་ན་ཞལ་ནུབ་བསྟན་དུ་
འགྱུར་བའི་ཕྱིར་དང་། གཙོ་ཞལ་ནུབ་བསྟན་འབྲི་ན་ནི་འདི་འདྲའི་དཀྱིལ་འཁོར་རྒྱ་བོད་
སུ་ཡིས་བྱས་ཏེ་བསྟན་རྒྱུ་མེད་པས་གད་མོའི་གནས་ཡིན་པའི་ཕྱིར་རོ། །གཞན་ཡང་
ཁྱོད་ཀྱི་འདི་ལ་སྐྱོན་གསུམ་གནས་ཏེ། འོག་གཞི་ལ་ལྷ་རྣམས་སྤྱི་གཙུག་གཏད་ནས་ནི་
བཞུགས་པ་དང་། བློས་སླངས་པའི་ཚེ་ཕྱི་ནས་སློང་ན་མགོ་འཇུག་བསྒྱུར་དགོས་པ་དང་།
ནང་ནས་སློང་ན་གཙོ་བོ་ལ་འཁོར་རྒྱབ་བསྟན་གསུམ་ལས་མ་འདས་པས། འདི་འདྲའི་
དཀྱིལ་འཁོར་ཡུལ་ཕྱོགས་དེའི་གཙོ་འཁོར་ཀུན་གྱི་རྟེན་འབྲེལ་ལ་གནོད་པའི་ཕྱིར་ན་རྒྱལ་
པོའི་ཁྲིམས་ཡོད་ན་རྣམ་པ་ཀུན་ཏུ་དགག་པར་རིགས་པའི་ཕྱིར། གཞན་ཡང་། གནམ་རྒྱན་
དཀྱིལ་འཁོར་ལ་བློས་སླངས་པའི་ཚེ་ལྷ་ཐུར་བསྟན་ཡོང་བས། ལྷ་མགོ་ནང་དུ་བསྟན་པ་
འབྲི་ན་ལོགས་ན་དཀྱིལ་འཁོར་འབྲི་བ་ལ་སློང་བའི་ཚེ་ན་ཇི་ལྟར་འགྱུར་ཏེ་ཞལ་འཕྲེད་
བསྟན་སོགས་ལས་འོས་མེད་པས་དེ་བཅོས་པའི་ཐབས་སུ་འབྲི་ལུགས་ཀྱི་གདམས་ངག་ཅི་
ཡིན་སྨྲ་དགོས་པ་སྟེ་སྨྲ་བར་རིགས་པར་ཐལ། གནམ་རྒྱན་ལ་འབྲི་ལུགས་རྣམ་དག་གཅིག་
སྨྲ་རྒྱུ་འདུག་པའི་ཕྱིར་རོ། །དེས་ན་ཁོ་བོ་ལ་ནི་འབྲི་ལུགས་སོ་སོ་བ་མེད་དེ། དཀྱིལ་འཁོར་
ལ་ལ་བཀྲམ་པའམ། ལོག་ལ་འགྲེམས་སམ། གནམ་རྒྱན་ལ་འདོགས་པ་གང་ཡིན་ཡང་
175



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རུང་སྟེ། འབྲི་ལུགས་ལ་ཁྱད་པར་མེད་པར་ཤེས་དགོས་སོ་ཞེས་མཁས་པའི་མན་ངག་ཡིན་
པའི་ཕྱིར། གསུམ་པོ་གང་ལ་ཡང་བློས་སླངས་པའི་ཚེ་སྐྱོན་དུ་མི་འགྱུར་ཏེ། གཞལ་ཡས་
ཁང་བློས་སླངས་པའི་ཚེ་མགོ་འཇུག་དང་སྟེང་འོག་མ་ནོར་བར་སློང་བའི་གནད་ཤེས་ན་རང་
གྲོལ་དུ་འགྱུར་བའི་ཕྱིར་རོ། །
བཞི་པ་སྨན་བླའི་ཕོ་བྲང་ལ་དཔྱད་པ། ཕྱོགས་སྔ་མ་ནི་པདྨོ་བཞད་པ་ལས། སྨན་
བླའི་ཕོ་བྲང་ནི་ཉང་སྒོམ་ཆེན་གྱི་ཉམས་སྣང་ཡིན་པར་གྲགས་སོ་ཞེས་པ་ལྟར། ཁ་ཅིག་སྨན་
བླའི་ཕོ་བྲང་ཞེས་བྱ་བ་དཀྱིལ་འཁོར་གྱི་ལྷ་རྣམས་ཙཀཱི་ལ་བྲིས་པ་ཁ་ཕྱིར་བསྟན་ནས་
མཆོད་རྟེན་གྱི་བང་རིམ་ལྟ་བུ་བྱེད་དེ། སྒྲུབ་བྱེད་རྣམ་དག་མེད་ཀྱང་ཐ་མལ་པའི་མིག་ལམ་
ལ་མཛེས་པ་ལྟར་སྣང་བས་ཉང་ཤབ་གཙང་གི་ཕྱོགས་འདིར་ཤིན་ཏུ་དར་ཞིང་། འདི་ཡང་
ཉང་སྟོད་སྒོམ་ཆེན་གྱི་ཉམས་སྣང་ལས་བྱུང་བ་ཡིན་པར་གྲགས་པ་ཙམ་ཡིན་པའི་ཕྱིར་རོ། །
དེ་དགག་པ་ལ། སྨན་བླའི་ཙཀྐིར་གྲགས་པ་འདི་ཡང་། ལེགས་ཉེས་ཅིར་འགྱུར་མཁས་
པས་བརྟག་དགོས་ཞེས་སོ་ཞེས་གདམས་ཏེ། གང་ཟག་ཕལ་པའི་ཉམས་སྣང་ཙམ་བདུད་
ཀྱི་མིན་ན་རུང་མོད་ཡིན་པ་དག་ཀྱང་སྲིད་པའི་ཕྱིར་དང་། བཅོམ་ལྡན་འདས་ཀྱིས་བཀའ་
མདོ་རྒྱུད་དང་རྒྱ་བོད་ཀྱི་བསྟན་བཅོས་རྣམ་དག་ལས་འདི་འདྲའི་དཀྱིལ་འཁོར་གསུངས་པ་
མེད་པ་དེས་ན་དགག་དགོས་པའི་རིགས་ཡིན་པའི་ཕྱིར་རོ། །འོ་ན་ཇི་ལྟར་འགོག་སྙམ་ན།
རྟེན་གྱི་གཞལ་ཡས་ཁང་མེད་པར་བརྟེན་ལྷ་ཡི་བཀོད་པ་ཙམ་ཡིན་ན་རུང་མོད། རྟེན་དང་
བརྟེན་པའི་དཀྱིལ་འཁོར་ཡོངས་རྫོགས་ལ་འདི་འདྲ་མི་རུང་སྟེ། ཁྱོད་ཀྱི་རྟེན་དང་བརྟེན་
པའི་བཀོད་པ་འདི་ལ་གཞལ་ཡས་ཁང་དང་འཁོར་ཙམ་ཞིག་ལས་གཙོ་བོ་མེད་པར་ཁོང་
སྟོང་དུ་བཞག་པས་མི་ཤིས་སོ་ཞེས་བྱ་སྟེ། མི་ཤིས་པའི་ཕྱིར། གལ་ཏེ་གཙོ་བོ་ལྷ་མེད་ཀྱང་
སྟེང་དུ་པོ་སྟི་ཉིད་བཞག་པ་གཙོ་བོ་ཡིན་ནོ་སྙམ་ན། དེ་ལྟ་ཡིན་དུ་ཆུག་ན་ཡང་མི་འཐད་དེ།
གཙོ་བོ་ལ་འཁོར་གྱི་ལྷ་རྣམས་རྒྱབ་བསྟན་པས་ཕྱི་ནང་གི་རྟེན་འབྲེལ་ཀུན་ལ་གནོད་པས།
176



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
།
བོད་ཀྱི་འབངས་རྣམས་རྒྱལ་པོ་ལ་ངོ་ལོག་བྱེད་པ་སོགས་ཀྱང་། ལུགས་འདི་འདྲ་དར་བ་དེ་
ནས་དར་བས་སྤང་བར་བྱ་བ་ཁོ་ན་ཡིན་པའི་ཕྱིར་རོ། །འོ་ན་མཆོད་རྟེན་གྱི་ཕྱི་ལོགས་ལ་ལྷ་
འབྲི་བ་ཡང་མི་འཐད་པར་འགྱུར་རོ་ཞེ་ན། མཆོད་རྟེན་གྱི་ཕྱི་ལོགས་ལ་ལྷ་འབྲི་བ་ཡང་
བཤད་པ་མེད་མོད། འབྲི་བར་བྱེད་ན་ཡང་དཀྱིལ་འཁོར་གྱི་རྣམ་གཞག་བྱེད་པར་བསམ་
ནས་བྲིས་པ་མ་ཡིན་པས་འགལ་བ་ཆེར་མེད། བསོད་ནམས་བསགས་པའི་ཆེད་ཙམ་དུ་
བྲིས་པ་ཡིན་ཕྱིར་རོ། །དེས་ན་སྨན་བླའི་མཆོད་ཡུལ་འདིའི་ཚུལ་ལུགས་ཞི་བ་འཚོས་བྱ་རྒྱུད་
སྤྱིའི་དཀྱིལ་འཁོར་དང་མཐུན་པའི་རྣམ་གཞག་གསུངས་པ་ཉིད་ཉམས་སུ་བླང་ན་དགེ་
ལེགས་འབྱུང་སྟེ་ལུང་རིགས་ཀྱིས་མི་གནོད་པའི་རྣམ་གཞག་ཡིན་པའི་ཕྱིར་རོ། །དེས་ན་
ཧོར་བཀའ་བཞི་པ་སེངྒེ་རྒྱལ་མཚན་སོགས་སྨན་བླའི་ཙཀྐི་བྲི་རུང་བར་ཞལ་གྱིས་བཞེས་
ཤིང་ཕྱག་ལེན་མཛད། མཁས་པ་བོ་དོང་པ་ཕྱོགས་ལས་རྣམ་རྒྱལ་དང་། རྩེ་ཐང་སངས་
རྒྱས་ལྷུན་གྲུབ་སོགས་དེ་འདྲ་ཚད་ལྡན་ལས་མ་བཤད་ཅིང་། བོན་པོའི་ལུགས་ལྟ་བུར་
བླངས་པ་ཡིན་པས་མི་འཐད་ཅེས་འགོག་པར་མཛད། མཁས་པར་མ་སྦྱངས་པ་ཁ་ཅིག །འོ་
ན་དཀྱིལ་ཐང་ཡང་མི་འཐད་པར་འགྱུར་ཏེ། བཀྲམ་ན་ལྷ་དབུ་ཐུར་བསྟན་དང་། བཀྲམ་ན་
ལྷ་རྣམས་གན་རྒྱལ་དང་། འཁོར་རྣམས་གཙོ་བོ་ལ་འཕོངས་བསྟན་པར་འགྱུར་བའི་ཕྱིར།
ཡང་རིགས་ལྔའི་དབུ་རྒྱན་མགོ་བོར་གྱོན་པ་ཡང་མི་འཐད་པར་འགྱུར་ཏེ། རིགས་ལྔ་ཕན་
ཚུན་རྒྱབ་སྤྲད་བྱས་པའི་ཕྱིར། ཞེས་སྨྲ་བ་ནི་རང་གི་དེ་ཉིད་སྟོན་པའི་རྣམ་ཐར་ཟབ་མོ་སྟེ།
སྐྱོན་སྔ་མ་དེ་ལ་བློས་སློང་བའི་རྣམ་དབྱེ་ཙམ་ཡང་མ་ཕྱེད་པའི་སྨྲ་བ་ཡིན་པའི་ཕྱིར་དང་།
སྐྱོན་ཕྱི་མ་ནི་སྤྱིར་ལྷ་རང་རང་སོ་སོ་ལ་བཞུགས་ཚུལ་རྒྱབ་སྤྲོད་སོགས་ཉེས་པ་མེད་པ་དང་།
དཀྱིལ་འཁོར་ལ་བཀོད་པའི་ལྷའི་འཁོར་གཙོ་བོ་ལ་རྒྱབ་བསྟན་པ་སོགས་མི་རུང་བའི་རྣམ་
དབྱེ་མ་ཕྱེད་པའི་སྨྲ་བ་ཡིན་པའི་ཕྱིར། དེས་ན་འདི་རིགས་དང་། ཆོས་རྗེ་ས་པཎ་གྱི་གློ་བོ་
ལོ་ཙཱ་བའི་དྲིས་ལན་དུ་བཀག་པའི་དཀྱིལ་འཁོར་གྱི་གཙོ་བོ་ལ་བླ་མ་རབ་བྱུང་གི་སྐུ་འབག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འདྲི་བ་སོགས་མ་དག་པར་ཤེས་པར་བྱ་སྟེ། རྟེན་འབྲེལ་གྱི་གནད་ཁྱད་པར་ཅན་འགྲིག་ཏུ་
མི་སྟེར་བའི་ཕྱིར་དང་། བླ་མ་ཡི་དམ་དབྱེར་མེད་ཅེས་པའི་མིང་ཙམ་གྱིས་འཁྲུལ་གཞི་བྱས་
པར་སྣང་བའི་ཕྱིར་རོ། །
ལྔ་པ་གཤིན་པོ་རྗེས་འཛིན་ལ་དཔྱད་པ་ནི། པདྨོ་བཞད་པ་ལས། ཆོ་ག་མི་བྱེད་པར་
མིང་བྱང་སྲེག་པ་ནི་སྒོམ་སྡེའི་ཡུལ་ན་དར་བས་དགག་དགོས་ཞེས་སྒོམ་སྡེ་བསོད་ནམས་
རིན་ཆེན་གྱིས་བསྐུལ་ནས་བྲིས་པའོ། །ཞེས་པ་ལྟར་ལྟོ་ཕྱིར་ཚུལ་འཆོས་པ་ཁ་ཅིག །ངན་
སོང་སྦྱོང་རྒྱུད་ནས་གསུངས་པའི་གཤིན་པོ་རྗེས་འཛིན་གྱི་ཆོ་ག་སོགས་མི་བྱེད་པར།
གཤིན་པོའི་མིང་བྱང་སྲེག་པ་ཡིས་དད་རྫས་མང་དུ་ལེན་པ་མཐོང་བ་ནི། ཤིན་ཏུ་གཡང་ཟ་
བའི་གནས་ཏེ། དཀོན་མཆོག་བརྩེགས་པའི་མདོ་སྡེ་ལས་དད་རྫས་ཟ་བའི་ཉེས་པ་མཐོང་
ནས་དགེ་སློང་ལྔ་བརྒྱས་བསླབ་པ་ཕུལ་བ་དེ་ལ་སྟོན་པས་ལེགས་སོ་ཞེས། རང་ཉིད་
བསླབ་ཁྲིམས་གཙང་མ་དང་ལྡན་ཡང་ཀློག་པ་ཐོས་བསམ། བསམ་གཏན་ཏིང་ངེ་འཛིན་
གང་རུང་ལ་མི་བརྩོན་པར་དད་གཤིན་གྱི་རྫས་ཀྱིས་ལྟོ་འགེངས་པ་བས། རང་ཉིད་བསླབ་
པ་ཕུལ་ནས་དད་གཤིན་གྱི་རྫས་སྤངས་ཏེ་ཐ་མལ་པར་གནས་པ་མཆོག་ཏུ་གསུངས་པའི་
ཕྱིར་དང་། གཞན་ཡང་འདུལ་བའི་ལུང་གི་བཀའ་བསྟན་བཅོས་ལས། མི་སློབ་པ་ནི་བདག་
པོར་སྤྱོད། །སློབ་པ་བྱིན་པ་སྤྱོད་པ་སྟེ། །བསམ་གཏན་ཀློག་དང་ལྡན་པ་ནི། །རྗེས་གནང་
སྤྱོད་པས་ཉེས་པ་མེད། །ལྷག་མ་ལེ་ལོས་བཅོམ་པ་ཡི། །བདག་ཉིད་རྣམས་ནི་བུ་ལོན་སྤྱོད། །
ཞེས་འདུལ་ལུང་གི་དོན། འདུལ་བ་ལེའུར་བྱས་པ་ལས་གསུངས་པ་དེ་ལྟར། མི་སློབ་པའི་
གང་ཟག་གིས་དད་གཤིན་གྱི་རྫས་བདག་པོའི་ཚུལ་དུ་ལོངས་སྤྱོད། སློབ་པ་འཕགས་པས་
གཞན་གྱིས་བྱིན་པ་ལ་དབང་བའི་ཚུལ་གྱིས་ལོངས་སྤྱོད། གཞི་ཚུལ་ཁྲིམས་ལ་གནས་ཤིང་།
ལམ་བསམ་གཏན་དང་ཀློག་པ་གང་རུང་ལ་འབད་པས་བརྩོན་པའི་སོ་སོ་སྐྱེ་བོ་རྣམས་སྟོན་
པས་རྗེས་སུ་གནང་བའི་ཚུལ་གྱིས་ལོངས་སྤྱོད། ཚུལ་ཁྲིམས་དང་ལྡན་ཡང་བསམ་གཏན་



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དང་ཀློག་པ་གང་ལ་ཡང་མི་བརྩོན་པ་རྣམས་ནི་བུ་ལོན་བླངས་པའི་ཚུལ་གྱིས་ལོངས་སྤྱོད།
ཚུལ་ཁྲིམས་དང་མི་ལྡན་པ་རྣམས་ནི་ཅུང་ཟད་ཀྱང་ལོངས་སྤྱོད་པར་མི་དབང་ཞིང་གལ་ཏེ་
སྤྱད་ཀྱང་སེམས་ཅན་དམྱལ་བར་ཁྲིད་རྗེས་ལྕགས་ཀྱི་ཐོ་ལུམ་མེ་འབར་བ་དང་ཁྲོ་ཆུ་ཁོལ་
མའི་ཆུས་འགེངས་པའི་སྡུག་བསྔལ་འབྱུང་བའི་ཉེས་དམིགས་ཡོད་པར་བཤད་པའི་ཕྱིར་
དང༌། སྔོན་གྱི་སྐྱེས་ཆེན་འགས་ཀྱང་། སྟོང་ཉིད་འཇུ་རྩི་མ་རྟོགས་པ། །དད་རྫས་འཇུ་བ་
ངས་མ་མཐོང་། །ཞེས་གསུངས་ནས། དད་གཤིན་གྱི་རྫས་འཇུ་བ་ལ་སྟོང་ཉིད་རྟོགས་པའི་
ལྟ་བ་རྒྱུད་ལ་ཡོད་དགོས་པར་གསུངས་པ་ཡང་སྣང་བའི་ཕྱིར་རོ། །དེས་ན་དོན་དེ་དག་ཡིད་
ལ་གཞག་ནས་ནི། དད་རྫས་འཇུ་བར་འདོད་གྱུར་ན། གཞི་ཚུལ་རྣམ་དག་དང་ལྡན་པར་
བྱས་པས། ལམ་བསམ་གཏན་དང་ཀློག་པ་ཐོས་བསམ་གང་རུང་ལ་མ་མཐར་བརྩོན་པར་
བྱ་དགོས་ཏེ། དེ་ལྟར་བྱེད་པ་དེ་ལ་དད་རྫས་སྟོན་པས་རྗེས་སུ་གནང་བའི་ཚུལ་གྱིས་ལོངས་
སྤྱོད་པས་ཆོག་པའི་ཕྱིར་རོ། ཁྱད་པར་གཤིན་པོ་རྗེས་སུ་འཛིན་ན། ངན་སོང་སྦྱོང་རྒྱུད་དང་།
སོགས་སྒྲས་བསྡུས་པ། མི་འཁྲུགས་པ། བདེ་ཀྱེ་སོགས་ཀྱི་རྒྱུད་ལས་གསུངས་པའི་ཆོ་ག་
ཚུལ་བཞིན་དུ་བྱ་བར་རྫོགས་པའི་སངས་རྒྱས་ཀྱིས་རྒྱུད་དེ་དང་དེ་ལས་གསུངས་པས་དེ་
ལྟར་བྱ་དགོས་ཏེ། དེ་ཉིད་སྔགས་ཀྱི་སྒོ་ནས་གཤིན་རྫས་ལ་སྤྱོད་པའི་ཐབས་ཡིན་ཞིང་
གཤིན་པོ་ལ་ཕན་པ་དེའི་ཕྱིར་རོ། །གནད་དེས་ན་དད་གཤིན་གྱི་ལོངས་སྤྱོད་ཚུལ་འདི་ལ་
གཟབ་པར་བྱ་སྟེ། གཟུ་ལུམ་གྱི་སྤྱད་པས་རང་གཞན་གཉིས་ཀ་ལ་གནོད་པར་འགྱུར་སྲིད་
པའི་ཕྱིར། དེས་ན་སྨན་བླའི་ཆོ་ག་ལ་ཡང་ལུགས་སྲོལ་མང་དུ་སྣང་བའི་ཇོ་བརྟན་མཁན་
ཆེན་བསོད་ནམས་གྲགས་པའི་ལུགས་དང༌། ལྷོ་པ་གསེར་ཁང་བྱང་ཆུབ་གྲགས་ཀྱི་
ལུགས་ལ། སྨན་བླའི་མདོ་ཆོག་ལ་བརྟེན་པའི་གཤིན་པོ་རྗེས་འཛིན་དང་ཁྱད་པར་མིང་
བྱང་སྲེག་ཆོག་གི་ལག་ལེན་མཛད་པ་ཡང་མི་འཐད་དེ། ཆོས་ཀྱི་རྗེས། གཞན་ཡང་སྦྱིན་
སྲེག་རོ་སྲེག་དང་། །བདུན་ཚིགས་ཚ་ཚའི་ཆོ་ག་སོགས། །དེང་སང་སྔགས་ཀྱི་ལུགས་བོར་
179



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ནས། །མདོ་མཆོད་ཙམ་ལ་བརྟེན་པ་ཡི། །ཆོ་གའི་རྣམ་གཞག་བྱེད་པ་ཡོད། །ཕ་རོལ་ཕྱིན་
པའི་མདོ་སྡེ་དང་། །བསྟན་བཅོས་རྣམས་ལས་གསུངས་པ་མེད། །ཅེས་དགག་པའི་ཕྱིར་ཏེ།
དེ་ཡང་གཞི་ཚུལ་ཁྲིམས་དང་ལྡན་པས་མདོ་ཆོག་ཚད་ལྡན་བྱས་ཏེ་གཤིན་པོའི་རྫས་ལེན་པ་
ཙམ་ལ་འགལ་བ་མེད་མོད། མདོ་ཆོག་ལ་བརྟེན་པའི་མིང་བྱང་སྲེག་ཆོག་སོགས་ལ་བཤད་
ཁུངས་ཀྱི་ཚད་མེད་པས་རང་གཟོ་ཁོ་ནར་འགྱུར་བའི་ཕྱིར་རོ། ། ན་
དྲུག་པ་ཕྱག་མཆོད་ཀྱི་ཡུལ་ལ་དཔྱད་པ་ནི། པདྨོ་བཞད་པ་ལས། སྨན་བླའི་གནོད་
སྦྱིན་བཅུ་གཉིས་འཇིག་རྟེན་པ་ཡིན་པས་ཕྱག་དང་སྐྱབས་འགྲོ་མི་རུང་ཞེས་པ་ནི་ཇོ་གདན་
འགའ་ཞིག་གིས་འདོད་ཅིང་། དེའི་གཡོག་བདུན་འབུམ་ལ་ཕྱག་མཆོད་བྱེད་པ་ནི། དེང༌
སང་གཙང་ཕྱོགས་ཀྱི་ཆོས་སྡེ་ཕལ་ཆེར་རོ། །ཞེས་པ་ལྟར་ཁ་ཅིག་སྨན་བླའི་སྐབས་སུ་
གནོད་སྦྱིན་བཅུ་གཉིས་ལ་ཕྱག་དང་སྐྱབས་འགྲོ་མི་རུང་བར་བཞེད་པ་དང་། འགའ་ཞིག་
དེའི་གཡོག་བདུན་འབུམ་ལ་ཡང་ཕྱག་དང་སྐྱབས་འགྲོ་བྱེད་པ་གཉིས་ཅར་མི་འཐད་དེ།
སྨན་བླའི་དཀྱིལ་འཁོར་གྱི་ལྷ་ལ་བཀོད་པའི་ཚངས་དབང་དང་གནོད་སྦྱིན་བཅུ་གཉིས་
རྒྱལ་ཆེན་བཞི་རྣམས་སངས་རྒྱས་འཇིག་རྟེན་གྱི་སྐུར་སྟོན་པ་ཙམ་ཡིན་པའི་ཕྱིར་ན་ཕྱག་
མཆོད་དང་སྐྱབས་འགྲོའི་ཡུལ་དུ་བྱེད་པ་དང༌། འཁོར་གྱི་བདུན་འབུམ་དང་བཅས་པ་ལ་
ཕྱག་མཆོད་སྐྱབས་འགྲོ་མི་བྱེད་ཀྱང་ཕྲིན་ལས་ཙམ་འཆོལ་བར་ཞི་བ་འཚོས་མདོ་ཆོག་སྲེས་
མེད་ཚད་ལྡན་ལས་གསུངས་པའི་ཕྱིར། དེས་ན་དེང་སང་རྣམ་དབྱེ་གང་ཡང་མི་ཤེས་པར་ཁ་
ཅིག་གནོད་སྦྱིན་བཅུ་གཉིས་སོགས་དཀྱིལ་འཁོར་གྱི་ནང་དུ་བཀོད་ཀྱང་འཇིག་རྟེན་རང་
རྒྱུད་པར་འདོད་པ་སྔར་གོང་དུ་བཀག་ཟིན་ལ། ལ་ལ་འཁོར་གཡོག་བདུན་འབུམ་ལ་ཡང་
ཕྱག་འཚལ་ཞིང་སྐྱབས་སུ་འགྲོ་བ་མཐོང་བ་འདི་ནི། མཁན་པོ་ཞི་བ་འཚོས་མི་བཞེད་དེ།
སངས་རྒྱས་ལ་སྐྱབས་སུ་སོང་བའི་སྐྱབས་འགྲོའི་བསླབ་བྱའི་གཙོ་བོ་ལ་གནོད་པས་སངས་
རྒྱས་ལ་བློ་བཀལ་བ་དག་གིས་བྱར་མི་རུང་བའི་ཕྱིར། གནད་ཀྱི་དོན་ནི་སངས་རྒྱས་ཆོས་
18)



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཅན་ཁྱོད་སྨན་བླའི་དཀྱིལ་འཁོར་འདིར་འཇིག་རྟེན་པ་འགའ་ཞིག་གི་ཚུལ་གཟུང་བ་ལ་
དགོས་པ་ཡོད་དེ། གནོད་སྦྱིན་གྱི་འཁོར་གཡོག་བདུན་འབུམ་ཕལ་ཆེ་བ་འཇིག་རྟེན་རང་
རྒྱུད་པ་ཡིན་པའི་ཕྱིར་ན། དེ་དག་འདུལ་བའི་ཆེད་དུ་ནི་འཇིག་རྟེན་པ་དང་མཐུན་པའི་སྐུར་
སྟོན་པ་དེ་དགོས་པའི་གཙོ་བོ་ཡིན་པའི་ཕྱིར། དོན་འདི་ནི་གཞན་ལའང་སྦྱར་བ་གནད་
ཆེ་སྟེ། དཀྱིལ་འཁོར་གང་དུ་འཇིག་རྟེན་པས་འདུལ་བ་ལ་འཇིག་རྟེན་པའི་སྐུར་སྟོན། ཉན་
རང་བྱང་སེམས་སོགས་ཀྱིས་སྐུར་སྟོན་དགོས་པའི་ཕྱིར་རོ། ། །
འདིར་ཁ་ཅིག །འདིའི་སྐབས་ཀྱི་ཚངས་པ་རྒྱལ་ཆེན་བཞི་གནོད་སྦྱིན་བཅུ་གཉིས་
སོགས་འཇིག་རྟེན་རང་རྒྱུད་པ་ཡིན་ཡང་། དེ་ལ་སྐྱབས་འགྲོ་བྱས་པས་སྐྱབས་འགྲོའི་
བསླབ་བྱ་ལ་མི་གནོད་དེ། བསྟན་པ་ལ་མ་ཞུགས་པའི་འཇིག་རྟེན་པའི་ལྷ་ལ་སྐྱབས་འགྲོ་
བྱས་ན་དེ་ལྟར་འགྱུར་ཡང་། འདིར་ནི། ཚངས་པ་དང་བརྒྱ་བྱིན་སོགས་བསྟན་པ་ལ་ཞུགས་
ཤིང་། དཀར་ཕྱོགས་སྐྱོང་བའི་དགེ་བསྙེན་ཆེན་པོ་ཡིན་པས་དེ་ཙམ་ལ་སྐྱབས་འགྲོ་བྱས་
པས་བསླབ་བྱ་ལ་གནོད་ན། སྐྱབས་འགྲོའི་ཡུལ་ལ་འཕགས་པ་ཡིན་པས་ཁྱབ་པར་ཐལ་
བའི་སྐྱོན་ཡོད་པའི་ཕྱིར་རོ། །ཞེས་བཤད་པ་ཡང་ཅུང་ཟད་རྣམ་དཔྱོད་ལྡན་པར་སེམས་སོ། །
སྤྱིར་སྨན་བླའི་མདོ་ཆོག་ཏུ་གྲགས་པ་འདི། བོ་དོང་པ་འཇིགས་མེད་གྲགས་པས་མདོ་རང་
རྐང་གི་ཆོ་གར་མཛད་ནས། སྔགས་མཆོད་དང་གཏོར་མ་འབུལ་བ་སོགས་མི་མཛད་ཅིང་།
ཚངས་སོགས་འཇིག་རྟེན་པའི་ཚུལ་འཛིན་དང༌། ཕྱག་རྡོར་ལ་ཕྱག་ལན་རེ་ལས་མི་མཛད།
རྩེ་ཐང་སངས་ལྷུན་སོགས། འདི་ཉིད་མདོ་རང་རྐང་གི་ཆོ་ག་ཡིན་ཀྱང་། ཕྱག་རྡོར་སོགས་
ལ་ཕྱག་བདུན་བདུན་མཛད། ཇོ་གདན་མཁན་པོ་གྲགས་པ་གཞོན་ནུ་སོགས། སྔགས་
མཆོད། གཏོར་འབུལ་སོགས་ཕྱག་ལེན་སྲེ་སྲེ་མང་པོ་ཞིག་མཛད་པར་སྣང་། བསྟན་བཅོས་
མཛད་པ་འདི་ཉིད་ཀྱིས། སྡོམ་གསུམ་དྲིས་ལན་འཁྲུལ་སྤོང་དུ། མདོ་ཡིན་ཡང་མདོ་རྒྱུད་
གཉིས་ཀྱིས་བཟླས་ཕྱེ་བའི་མདོ་མ་ཡིན་པས་ཁྱབ་པར་བཤད་ནས། སྨན་བླའི་མདོ་འདི་
181



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཉིད། མདོ་སྡེ་དང་། མདོ་རྒྱུད་གཉིས་ཀྱི་ཟླས་ཕྱེ་བའི་མདོ་རྒྱུད་གཉིས་ཆར་ཡིན་པ་ལྟ་བུར་
བཤད་ཅིང་། འདི་ཉིད་ལས་ཀྱང་། འདི་ཡི་ཚུལ་ལུགས་ཞི་བ་འཚོས། །བྱ་རྒྱུད་སྤྱི་ཡི་དཀྱིལ་
འཁོར་དང་། །མཐུན་པའི་རྣམ་གཞག་གསུངས་པ་ཉིད། །ཉམས་སུ་བླངས་ན་དགེ་ལེགས་
འབྱུང་། །ཞེས་ཆོ་ག་འདི་བྱ་རྒྱུད་ཀྱི་ཆོ་ག་ཡིན་པར་ཞལ་གྱིས་བཞེས་པ་ལྟ་བུར་སྣང་། པཎ་
ཆེན་ཤཱཀྱ་མཆོག་ལྡན་པས་ཀྱང་། སྨན་བླའི་མདོ་འདི། མདོ་རང་རྐང་ཡིན་ཀྱང་། ཞི་བ་
འཚོའི་ཆོ་ག་འདི། མདོ་སྔགས་སུ་བཀྲལ་བའི་ལུགས་ཡིན་ཞེས་བཤད། ཁོ་བོའི་བསམ་
པ་ནི། དེ་ཉིད་མདོ་རང་རྐང་གི་ལུགས་སུ་སེམས་ཏེ། འཇམ་དབྱངས་ས་སྐྱ་པས། དེང་སང་
སྔགས་ཀྱི་ལུགས་བོར་ནས། །མདོ་ཆོས་ཙམ་ལ་བསྟེན་པ་ཡི། །ཆོ་གའི་རྣམ་གཞག་བྱེད་པ་
ཡོད། །ཅེས་པ་དེས། མདོ་ལ་བརྟེན་པའི་བདེ་གཤེགས་བརྒྱད་མཆོད་པའི་ཆོ་ག་ལ་བརྟེན་
ནས་བདུན་ཚིགས་དང་ཚ་ཚ་སོགས་བྱར་མི་རུང་བར་བསྟན་པས་དེ་ཉིད་མདོ་རང་གི་མཆོད་
པའི་ཆོ་གའི་ཐབས་ཙམ་ཡིན་གྱི་སྔགས་ལུགས་མིན་པར་བསྟན་པའི་ཕྱིར། འོན་ཀྱང་མདོ་
དེ་ཉིད་ལས། བདེ་གཤེགས་རྣམས་དང༌། འཇམ་དབྱངས་སྐྱབས་གྲོལ་གནོད་སྦྱིན་བཅུ་
གཉིས། ཕྱག་རྡོར། ཚངས་སོགས་འཇིག་རྟེན་སྐྱོང་བ་རྣམས་རིམ་པ་ལྟར་ཡོད་པས། དེ་
དག་ལ་ཕྱག་བདུན་དང་གཅིག་གི་ཁྱད་པར་བརྟག་དགོས་པར་གསལ་ཞིང་། ཕལ་ཆེར་
སྐྱབས་གྲོལ་དང་སྤྱན་རས་གཟིགས་གཅིག་ཏུ་བཞེད་པ་ཡང་མི་འཐད་པར་སེམས་ཏེ། མདོ་
དེའི་གླེང་གཞི་ལས་སྦྱན་རས་གཟིགས། བྱང་སེམས་ཁྲི་དྲུག་སྟོང་གི་ཐོག་མར་སྨོས་ཤིང་།
རྒྱས་བཤད་དུ། ཡང་དེའི་ཚེ་འཁོར་དེའི་ནང་ནས་བྱང་ཆུབ་སེམས་དཔའ་སྐྱབས་གྲོལ་ཞེས་
པ་ཞིག་སྟན་ལས་ལངས་ཏེ། ཞེས་གཉིས་པོ་ཐ་དད་དུ་བཤད་པའི་ཕྱིར་རོ། །
བདུན་པ་རྟེན་གྱི་གཟུངས་བརྫོང་ལ་དཔྱད་པ་ལ་གཉིས། གཟུངས་སྔགས་སྒྲིལ་ཚུལ་
དཔྱད། འཁོར་ལོའི་སྟེང་འོག་དཔྱད་པའོ། །དང་པོ་ནི། པདྨོ་བཞད་པ་ལས། རྟེན་གྱི་ནང་
རྫོངས་ཀྱི་གཟུངས་མཐའ་ནས་སྒྲིལ་བ་ནི་ངོར་པ་མ་གཏོགས་པ་གཞན་ཀུན་ནོ། །ཞེས་པ་
182
182



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ལྟར། རྟེན་གྱི་ནང་རྫོངས་ཀྱི་གཟུངས་སྒྲིལ་བའི་ཚེ་བུ་སྟོན་སོགས་མཁས་པ་ཕལ་ཆེར་
གཟུངས་ཀྱི་མཐའ་ནས་སྒྲིལ་བ་མཐོང་མོད་དེ་འདྲ་མི་འཐད་དེ། དེ་ལྟར་སྒྲིལ་བའི་ཚེ་ཨོ་
སྔགས་ཀྱི་མགོ་ཕྱི་རུ་འབྱུང་ཞིང་སྔགས་འཇུག་རྣམས་དབུས་སུ་འབྱུང་བའི་ཕྱིར་དང་། དེ་
ལྟར་འབྱུང་བ་འདི་བཞིན་ཡིན་ན་ནི་ཕྱི་ནང་གི་རྟེན་འབྲེལ་ཀུན་ལ་གནོད་པའི་ཕྱིར་ཏེ།
མཐའ་མི་དབུས་སུ་འབྱུང་བའི་རྟེན་འབྲེལ་དུ་འགྱུར་སྲིད་པའི་ཕྱིར་རོ། །དེས་ན་གཟུངས་
ཀྱི་མགོ་ནས་སྒྲིལ་བ་རྗེ་བཙུན་ཨེ་ཝཾ་པའི་ཕྱག་བཞེས་ལྟར་བླང་བར་བྱ་སྟེ། མགོ་ནས་སྒྲིལ་
ན་སྔགས་ཀྱི་མགོ་དབུས་སུ་འབྱུང་བའི་ཕྱིར་ན་ལུགས་གཉིས་ཀྱི་མགོ་འཇུག་མི་འཆོལ་བའི་
རྟེན་འབྲེལ་གྱི་གནད་དམ་པ་ཚང་བའི་ཕྱིར། ཚུལ་འདི་ནི་ཆོས་ཅན། ཁོ་བོས་རང་གཟོ་མ་
ཡིན་པར། རྒྱུད་རྡོ་རྗེ་རྩེ་མོ་ལས། ཡི་གེ་ཨོཾ་ནི་ཅི་ཡིན་བརྗོད། །དཔལ་དང་གྲགས་དང་
གཡང་དང་ནི། །སྐལ་བཟང་རྣམ་པ་དང་ལྡན་པ། །དམ་བཅའ་བ་དང་བཀྲ་ཤིས་དོན། །
ནོར་བུའི་འཛིན་པའི་སྙིང་པོའང་ཡིན། །ཞེས་གསུངས་པ་དང་མཐུན་པ་སྟེ། རྗེ་བཙུན་ས་སྐྱ་
པ་སོགས་དམ་པ་གོང་མ་བྱོན་ཟིན་པའི་ཕྱག་ལེན་ཡང་ཡིན་པའི་ཕྱིར་རོ། །འདི་ལ་ཁ་ཅིག་
དྲིས་ཐང་ལྟ་བུ་ཡང་དབུ་ནས་སྒྲིལ་རིགས་པར་ཐལ། ཅེས་འཕེན་པ་ནི། གཟུངས་སྒྲིལ་བ་
ནི་གཟུངས་བཞུགས་ཚུལ་གྱི་བཀོད་པ་ཡིན་ལ། ཅིག་ཤོས་སྒྲིལ་བ་ནི་དེ་ལྟར་མ་ཡིན་པའི་
ཕྱིར་འགའ་ཞིག་མཐའ་ནས་སྒྲིལ་བ་ཀློག་པའི་ཚེ་དབུ་ནས་ཀློག་པ་ལ་དགོངས། དབུ་ནས་
སྒྲིལ་བ་ཞུགས་པའི་ཚེ་སྦྲུལ་འཁྱིལ་བ་ལྟར་མགོ་དབུས་སུ་འབྱུང་བ་ལ་དགོངས་པས་
འགལ་བ་མེད་གསུངས་པའང་བརྟག་སྟེ། སྐབས་འདིར་གཟུངས་སྒྲིལ་བ་ནི། རྟག་ཏུ་
བཞུགས་པའི་བཀོད་པ་ཡིན་གྱི་ཀློག་པ་མིན་པའི་ཕྱིར་རོ། ། །
གཉིས་པ་འཁོར་ལོའི་བཀོད་པ་ལ་དཔྱད་པ་ནི། པདྨོ་བཞད་པ་ལས། གནོད་སྦྱིན་ཕོ་
མོའི་འཁོར་ལོ་ལ་ཕོ་འཁོར་འོག་དང་། མོ་འཁོར་སྟེང་དུ་བྱེད་པ་ནི་བུ་སྟོན་པའི་གྲུབ་མཐའོ་
ཞེས་པ་ལྟར། གནོད་སྦྱིན་ཕོ་མོའི་འཁོར་ལོ་གཉིས་ཁ་སྦྱར་ནས་རྟེན་གྱི་ཞབས་སྡོམ་དུ་བྱས་
183



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ན་དཔལ་འབྱོར་སོགས་གནས་སྐབས་དང་མཐར་ཐུག་གི་འབྲས་བུ་འབྱུང་བར་དཔའ་བོ་
གྲུབ་པའི་རྒྱུད་ལས་གསུངས་མོད། འདི་ལ་ཁ་ཅིག་སྔགས་ཀྱི་མགོ་ནང་དུ་བསྟན་ནས་འབྲི་
བར་བྱེད་པ་སྔར་རྟེན་གྱི་བཀོད་པ་ལ་སོགས་ལ་དོགས་པ་གཅོད་པའི་སྐབས་སུ་བཀག་
ཟིན་པས། ཤུགས་ཀྱིས་ཤེས་ལ། བུ་སྟོན་སོགས་ལ་ལ་ཕོ་འཁོར་འོག་ཏུ་འདོད་ཀྱང་དཔྱད་
དགོས་ཏེ། ཕོ་འཁོར་གཙོ་བོ་ཡིན་ན་ནི། ཕོ་འཁོར་འོག་ཏུ་བཞུགས་པའི་ཚུལ་འདི་ཤིན་ཏུ་
འཐད་པར་གྱུར་ཏེ། དཔེར་ན་གཤེད་དམར་ལྷ་ལྔའི་བྲིས་སྐུ་བཞིན་ཡིན་ཡང་རྒྱུད་ལས་མོ་
འཁོར་གཙོ་བོར་གསུངས་པ་དེའི་ཚེ། མོ་འཁོར་འོག་ཉིད་དུ་འབྱུང་སྟེ། སྒྲོལ་མ་བླ་མེད་
བཞིན་ཏེ་དེ་དང་ཆོས་མཚུངས་པའི་ཕྱིར། དེས་ན་མོ་འཁོར་འོག་ཏུ་བཞུགས་པ་འདི་ལ་
འཁྲུལ་པ་མེད་དེ། གཙོ་མོ་ནོར་རྒྱུན་མའི་མདུན་དང་རྟེན་གྱི་མདུན་གཉིས་པོ་ཕྱོགས་གཅིག་
ཏུ་འབྱུང་བ་གནད་མ་འཁྲུལ་བ་ཡིན་ནོ། །མདོར་ན། གཟུངས་སྔགས་བཞུགས་ཚུལ་དང་
འཁོར་ལོ་བཞུགས་ཚུལ་དེ་ལ་སོགས་པ་གསུང་རབ་ནས་བཤད་པའི་འཕྲལ་གྱི་ལག་ལེན་
ཐམས་ཅད་ཀྱང་མཁས་པ་དཔྱོད་ལྡན་ལ་དྲིས་ནས་དག་པར་བྱ་སྟེ། ལག་ལེན་གནད་མ་
འཁྲུལ་བའི་རྟེན་འབྲེལ་དེ་ལས་དཔལ་འབྱོར་ཕུན་ཚོགས་འབྱུང་བའི་ཕྱིར། ལམ་གྱི་ཡན་
ལག་རྣམ་དག་ཏུ་སྒྲུབ་པ་འདི་ལ། ས་བཅད་ཀྱི་ཡི་གེ་ཅུང་ཟད་མ་དག་འདུག་པས། སྨན་
བླའི་ཕོ་བྲང་ལ་དཔྱད་པ་དང་རྟེན་དཀྱིལ་འཁོར་གྱི་བཀོད་པ་ལ་དཔྱད་པ་གཉིས་སོ་སོར་
བྱེད་ན། རྩ་བའི་ས་བཅད་ལ་བདུན་དང་། དཀྱིལ་འཁོར་གྱི་བཀོད་པ་ལ་དཔྱད་པ་ལ།
མགོ་འཇུག་ཟློག་པ་དགག་པ་དང་། མདུན་རྒྱབ་ཟློག་པ་དགག་ཅེས་པའི་ས་བཅད་གཉིས་
སུ་འབྱེད་ན། རྩ་བའི་ས་བཅད་ལ་དྲུག་ཏུ་བསྡུས་ནས། མགོ་འཇུག་ཟློག་པ་དགག་ཅེས་པ་
གནམ་རྒྱན་དོགས་དཔྱོད་དང་། མདུན་རྒྱབ་ཟློག་པ་དགག་ཅེས་པ་དེ་སྨན་བླའི་ཕོ་བྲང་
དོགས་དཔྱོད་ལ་སྦྱར་བར་བྱའོ། །
གསུམ་པ་གྲུབ་པའི་འབྲས་བུ་བསྡུས་ཏེ་བསྟན་པ་ནི། སྡོམ་གསུམ་རིམ་མམ་གཅིག་
བ་
184



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཅར་དུ་བླངས་པ་གང་ཡིན་ཡང་རུང་སྟེ། སྡོམ་གསུམ་ལྡན་པའི་གང་ཟག་ཆོས་ཅན། ཁྱོད་ཀྱི་
རྒྱུད་ཀྱི་སྡོམ་པ་དེ་གསུམ་ཆར་སྔགས་ཀྱི་སྡོམ་པ་ཡིན་ཏེ། ཁྱོད་སྡོམ་པ་གསུམ་པོ་དེ་རང་
རྒྱུད་ལ་ཆོ་གར་ལྡན་པར་བྱས་ནས་སྡོམ་པ་དེ་གསུམ་ཆར་རྡོ་རྗེ་ཐེག་པའི་ཉམས་ལེན་དུ་
བསྡུས་ནས་སྲུང་བར་བྱེད་པའི་རིག་པ་འཛིན་པ་ཡིན་པའི་ཕྱིར་རོ། །སྡོམ་གསུམ་ཁ་སྐོང་གི་
རྣམ་བཤད་ལས་རིག་འཛིན་སྡོམ་པའི་སྐབས་ཏེ་ལེའུ་བཞི་པའི་རྣམ་བཤད་རྫོགས་སོ། །
གསུམ་པ་འབྲས་བུའི་སྐབས་ལ་བཞི། འབྲས་བུ་འགྲུབ་ཚུལ་སྤྱིར་བསྟན། ལོག་
རྟོག་དགག་པ་བྱེ་བྲག་བཤད། འབྲས་བུའི་ངོ་བོ་རྣམ་པར་བཞག །གནད་ཀྱི་དོན་བསྡུས་ཏེ་
བསྟན་པའོ། །དང་པོ་ལ་གཉིས། མདོར་བསྟན་པ་དང་། རྒྱས་པ་བཤད་པའོ། །དང་པོ་ནི།
སྔར་གོང་དུ་བཤད་པ་དེ་ལྟར་སྡོམ་གསུམ་ལྡན་པ་ཡིས། རིམ་གཉིས་ཟབ་མོའི་ལམ་
བསྒོམ་ན། འབྲས་བུ་མྱུར་དུ་འབྱུང་སྟེ། རབ་ཚེ་འདིའམ་བར་དོ། ལ་སོགས་པས་བསྡུས་པ་
འབྲིང་སྐྱེ་བ་བདུན། ཐ་ནའང་སྐྱེ་བ་བཅུ་དྲུག་ཚུན་ཆད་དུ་ཐམས་ཅད་མཁྱེན་པའི་གོ་འཕང་
འགྲུབ་པའི་ཕྱིར།
གཉིས་པ་ལ་གསུམ། རྒྱུ་ཚོགས་སྦྱོར་གྱི་ལམ་སྒོམ་ཚུལ། འབྲས་བུ་སློབ་པའི་ས་སྒྲོད་
ཚུལ། མཐར་ཐུག་བཅུ་གསུམ་པའི་ཡོན་ཏན་འགྲུབ་ཚུལ་ལོ། །དང་པོ་ནི། ཚུལ་འདི་ལ་སོ་
སོ་སྐྱེ་བོ་ཡིས་དབང་དང་རིམ་གཉིས་ལས་བྱུང་བའི་ཡེ་ཤེས་ཕྱག་རྒྱ་ཆེན་པོ་བསྒོམས་པས་
མཚོན་བྱ་དོན་གྱི་ཡེ་ཤེས་ཐོབ་སྟེ། རྒྱུ་དབང་དང་རིམ་གཉིས་ཀྱི་གནད་ཟབ་མོ་བསྒོམས་པ་
ལས། ཚར་བཅད་རྗེས་འཛིན་གང་རུང་ནུས་པའི་ཉམས་མྱོང་ཁྱད་པར་ཅན་དྲོད་ཆུང་ངུ་སྐྱེ།
དེ་ཉིད་ཀུན་འདར་གསང་སྤྱོད་བོགས་དབྱུང་བ་ལས་ཚར་བཅད་དང་རྗེས་འཛིན་གཉིས་ཀ་
ནུས་པའི་དྲོད་འབྲིང་པོ་སྐྱེ། དེ་ཉིད་ཀུན་འདར་མངོན་སྤྱོད་ཀྱིས་བོགས་དབྱུང་བ་ལས་དྲོད་
ཆེན་པོ་མཐོང་ལམ་རྣམ་པར་མི་རྟོག་པའི་ཡེ་ཤེས་སྐྱེ་བ་ཡིན་པའི་ཕྱིར། འདིའི་སྐབས་ཀྱི་
གསུམ་པོ་དེ་སྦྱོར་ལམ་དྲོད་ཆེ་འབྲིང་ཆུང་གསུམ་ལ་འཁྲུལ་བར་མི་བྱ་སྟེ། འདི་སྐབས་ཀྱི་
185



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དྲོད་ཆུང་ངུ་ལ་ཚོགས་ལམ། འབྲིང་ལ་སྦྱོར་ལམ། དྲོད་ཆེན་པོ་ལ་མཐོང་ལམ་དུ་འཇོག་
དགོས་པའི་ཕྱིར་ཏེ། ཆོས་ཀྱི་རྗེས་བདག་མེད་བསྟོད་འགྲེལ་ལས་རིམ་གཉིས་བསྒོམ་པ་ལ་
བརྟེན་ནས་དྲོད་ཆུང་ངུ་སྐྱེ་ལ་དེར་ཀུན་འདར་གསང་སྟེ་སྤྱོད་དོ། །དེ་ནས་དྲོད་འབྲིང་པོ་སྐྱེ་
ལ་དེར་ཀུན་འདར་འཇིག་རྟེན་པའི་མངོན་དུ་སྤྱོད་དོ། །དེ་གཉིས་ནི་ཕ་རོལ་ཏུ་ཕྱིན་པ་དང་
བསྟན་ན་ཚོགས་སྦྱོར་གཉིས་སོ། །དེ་ནས་དྲོད་ཆེན་པོ་མཐོང་ལམ་གྱི་ཡེ་ཤེས་སྐྱེས་ནས་
ཀུན་ཏུ་བཟང་པོའི་སྤྱོད་པ་སྤྱད་དེ། ཞེས་བཤད་པས་སོ། །ཐུན་མོང་མིན་པ་གསུང་ངག་
རིན་པོ་ཆེའི་མན་ངག་ལྟར་ན། བསྐྱེད་རྫོགས་གཉིས་ཀྱིས་བསྡུས་པའི་དབང་བཞིའི་ལམ་
བཞི་ནི་ཚོགས་ལམ་ཡིན་ཏེ། དེ་ལ་ཡང་ཕྱི་དབྱིབས་ཀྱི་ཚོགས་ལམ། ནང་སྔགས་ཀྱི།
གསང་དབང་གི །མཐར་ཐུག་དེ་ཁོ་ན་ཉིད་ཀྱི་ཚོགས་ལམ་སྟེ་བཞི། ལམ་བཞི་བསྒོམས་པ་
ལས་བྱུང་བའི། བུམ་དབང་གི་ལྟ་བ་ངོ་བོ་ཉིད་གསུམ། གསང་དབང་གི་ལྟ་བ་རང་བྱུང་གི་
ཡེ་ཤེས་བཞི། དབང་གསུམ་པའི་ལྟ་བ་ཡས་འབབ་ཀྱི་དགའ་བ་བཞི། བཞི་པའི་ལྟ་བ་མས་
བརྟན་གྱི་དགའ་བ་བཞི་རྣམས་ནི་སྦྱོར་ལམ་ཡིན་ལ། དེ་ལ་ཡང་སྦྱོར་ལམ་དྲོད་ཆུང་འབྲིང་
ཆེ་གསུམ་ཡོད་པའི། ཁམས་འདུས་པ་དང་པོ་ལ་དྲོད་ཆུང་ངུ་རྣམ་རྟོག་སྔོན་དུ་སོང་བའི་དྲོད།
ཁམས་འདུས་པ་བར་པ་དྲོད་འབྲིང་པོ་ཁམས་དགུ་འདུས་པའི་དྲོད། ཁམས་འདུས་པ་ཐ་མ་
ལ་དྲོད་ཆེན་པོ་ཐིག་ལེ་འབར་ཞིང་འདུས་པའི་དྲོད། ཅེས་བྱ་ཞིང་། དྲོད་ཆེན་པོ་དེ་ཉིད་ཀྱི་
ལྡོག་ཆ་ལ་སྦྱོར་ལམ་རྩེ་མོ་བཟོད་པ་ཆོས་མཆོག་གསུམ་ཡང་འཇོག་པས། མདོར་ན་རླུང་
སེམས་རྣམས། རྩ་རོ་རྐྱང་གཉིས་ཀྱི་མ་རྩེ་དབུ་མའི་མ་རྩེར་ཆུད་པའི་ནང་དུ་ཞུགས་པ་ལས་
སྐྱེས་པའི་ཉམས་མྱོང་གི་ཡེ་ཤེས་དེ་ཉིད་ལ་སྦྱོར་ལམ་དྲོད་སོགས་བཞིར་འཇོག་གི །དོན་ཐ་
དད་པ་ནི་མེད་དོ། །འོན་ཀྱང་མཁས་པ་རྡོ་རྗེ་རྒྱལ་མཚན་པས་ཚོགས་སྦྱོར་མངོན་རྟོགས་
གསལ་བྱེད་དུ། འདི་ཉིད་ཚོགས་སྦྱོར་སྤྱིའི་བཤད་པ་མ་ཡིན་གྱི། བཞི་པ་རྟེན་ཅན་ཉིད་ལ་
ཚོགས་སྦྱོར་འདི་སྦྱར་བའི་བཤད་པ་ཡིན་གྱི་ཞེས་བཤད་པ་ལྟར་ན། འདི་ལ་དངོས་
186



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
བཏགས་སོ་སོར་ཕྱེ་བའི་གནད་ཟབ་མོ་ཞིག་དགོས་པར་གསལ་ཏེ་འདིར་མ་བྲིས་སོ། །གང་
ནའང་མན་ངག་ནས་བཤད་པའི་དྲོད་ཆེན་པོ་ནི་འཇིག་རྟེན་པའི་ལམ་ཁོ་ན་དང་། རྒྱུད་ནས་
བཤད་པའི་དྲོད་ཆེན་པོ་ནི་འདས་ལམ་ཁོ་ན་ཡིན་པས་སྐབས་སོ་སོར་ཕྱེ་དགོས་ལ། འོ་ན་
མན་ངག་གི་སྐབས་སུ་ཡང་། དྲོད་ཆེན་པོ་དེ་རྩ་དབུ་མའི་མས་སྣར་རླུང་སེམས་ཆུད་པའི་ཡེ་
ཤེས་ཡིན་པས་འདས་ལམ་དུ་མི་འགྱུར་སྙམ་ན། སྐྱོན་མེད་དེ། རྩ་དབུ་མའི་མས་སྣ་ན་
མདུད་པ་མེད་པ་སོར་བཞི་ཡོད་པས་རྩ་མདུད་དང་པོ་གྲོལ་གྱི་ཉམས་ལ་འདས་ལམ་དང་
འཇིག་རྟེན་པའི་ལམ་སོ་སོར་འཇོག་པའི་གནད་ཤེས་དགོས་པའི་ཕྱིར་རོ། ། །
གཉིས་པ་ལ་གསུམ། ཡུལ་ཆེན་སོ་གཉིས་བཤད་པའི་ཚུལ། ཡུལ་ཆེན་ཉེར་བཞི་
བཤད་པའི་ཚུལ། ཡུལ་ཆེན་སོ་བདུན་བཤད་པའི་ཚུལ་ལོ། །དང་པོ་ནི། འཕགས་པའི་ས་
ལ་ཀྱེ་རྡོ་རྗེར། གནས་དང་ཉེ་བའི་གནས་ཀྱི་ས་སོགས་བཅུ་གཉིས་གསུངས་པ་ནི། སློབ་
པའི་ལམ་གྱི་དབྱེ་བ་བཤད་པ་ཡིན་ཏེ། གནས་ཀྱི་ས་སོགས་བཅུ་གཉིས་པོ་དེ་བྱང་ཆུབ་
སེམས་དཔའི་སར་བརྟག་གཉིས་ལས་གསུངས་པའི་ཕྱིར་ཏེ། བརྟག་གཉིས་ལས། གནས་
དང་ཉེ་བའི་གནས་དང་ནི། །ཞིང་དང་ཉེ་བའི་ཞིང་ཉིད་དང་། །ཚནྡྷོ་ཉེ་བའི་ཚནྡྷོ་དང་། །དེ་
བཞིན་འདུ་བ་ཉེ་འདུ་བ། །འཐུང་གཅོད་ཉེ་བའི་འཐུང་གཅོད་ཉིད། །དུར་ཁྲོད་ཉེ་བའི་དུར་
ཁྲོད་ཉིད། །འདི་རྣམས་ས་ནི་བཅུ་གཉིས་ཉིད། །ས་བཅུའི་དབང་ཕྱུག་མགོན་པོ་ཉིད། །
ཅེས་བཤད་པའི་ཕྱིར། དེ་ཡང་སློབ་ལམ་ས་བཅུ་གཉིས་སུ་འབྱེད་པ་དེའི་ཚེ་ཕྱི་ནང་གི་ཡུལ་
ཆེན་སོ་གཉིས་སུ་འབྱེད་དགོས་ཏེ། ཕྱི་ནང་གི་ཡུལ་ཆེན་ནི་སུམ་ཅུ་རྩ་གཉིས་ཀྱི་རླུང་སེམས་
དབུ་མར་ཐིམ་པ་དང་། མཁའ་འགྲོ་དབང་དུ་འདུས་པ་ལས། གནས་ཀྱི་ས་ནས་ཉེ་བའི་
འཐུང་སྤྱོད་ཀྱི་བར་བཅུ་གཉིས་ཀྱི་ས་རྣམས་འགྲུབ་པར་གསུངས་པའི་ཕྱིར་ཏེ། ཕྱི་ནང་གི་
ཡུལ་བཞི་བཞི་འདུས་པ་ལས། ས་དང་པོ་དང་གཉིས་པ་གཉིས་འགྲུབ། ཕྱི་ནང་གི་ཡུལ་
གཉིས་གཉིས་དབང་དུ་འདུས་པ་ལས་ས་གསུམ་པ་ནས་བཅུ་པའི་བར་འགྲུབ། ཡང་ཕྱི་
187



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ནང་གི་ཡུལ་བཞི་འདུས་པ་ལས་ས་བཅུ་གཅིག་པ་དང་བཅུ་གཉིས་པ་འགྲུབ་པར་གསུངས་
པའི་ཕྱིར་ཏེ། བརྟག་གཉིས་ལས། ཀྱེ་བཅོམ་ལྡན་འདས་འདུ་བའི་གནས་སུ་ལགས།
བཅོམ་ལྡན་འདས་ཀྱིས་བཀའ་སྩལ་པ། གནས་ནི་ཛ་ལན་དྷ་རར་བཤད། །ཅེས་སོགས་
བཤད་པའི་ཕྱིར་རོ། །གཉིས་པ་ནི། བདེ་མཆོག་ཉུང་ངུ་སྟེ་བདེ་མཆོག་རྩ་རྒྱུད་དང་ཁ་སྦྱོར་
ཏེ་སཾ་བུ་ཊའི་རྒྱུད་གཉིས་ལས། ཕ་རོལ་ཏུ་ཕྱིན་པ་དང་སྒོ་བསྟུན་ནས། གནས་ནས་ཉེ་བའི་
དུར་ཁྲོད་ཀྱི་བར་ཡུལ་བཅུ་གཉིས་ལས་ཕྱེ་བའི་ཉི་ཤུ་རྩ་བཞི་དབང་དུ་འདུ་བ་ལས་ས་བཅུ་
ཐོབ་པར་བསྡུས་ནས་བསྟན། ཡུལ་ཉེར་བཞིའི་བཞི་བཞི་དབང་དུ་འདུས་པ་ལས་དང་པོ་
གཉིས་དང་། ལྷག་མ་གཉིས་གཉིས་དབང་དུ་འདུས་པ་ལས་ས་གསུམ་པ་ནས་བཅུ་པའི་
བར་ཐོབ་པར་བཤད་པའི་ཕྱིར་ཏེ། བདེ་མཆོག་རྩ་རྒྱུད་དང་། སཾ་བུ་ཊི་ལས། གནས་ནི་
རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་
བའི་ཞིང་ནི་འོད་འཕྲོ་ཅན། །ཚན་དྷོ་ཧ་ནི་སྦྱངས་དཀའ་བ། །ཉེ་བའི་ཚན་དྷོ་མངོན་དུ་
འགྱུར། །འདུ་བ་རིང་དུ་སོང་བ་སྟེ། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་
གྲོས་ཡིན། །ཉེ་བའི་དུར་ཁྲོད་ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་ལ། །རྣལ་
འབྱོར་མ་ཡི་ཀླ་ཀློའི་སྐད། །པུ་ལ་སོགས་པ་ཅི་གསུངས་པ། །ཕྱི་དང་ནང་དུ་བསམ་པར་བྱ། །
ཞེས་བཤད་པའི་ཕྱིར། ཡུལ་ཉེར་བཞིའི་དབང་དུ་བྱས་ན་ས་བཅུ་ཁོ་ན་ཡིན་ཀྱང་། དོན་
གྱིས་ན་སློབ་ལམ་ས་བཅུ་གཉིས་ལ་བདེ་ཀྱེ་ཡི་རྒྱུད་རྒྱལ་གཉིས་ཀ་དགོངས་པ་མཐུན་ཏེ།
བདེ་མཆོག་རྩ་རྒྱུད་ནས་བཤད་པའི་ས་བཅུ་པོ་འདི་ལའང་། བཅུ་གཅིག་པ་དཔེ་མེད་ཀྱི་ས་
དང་བཅུ་གཉིས་པ་ཡེ་ཤེས་ལྡན་གྱི་ས་གཉིས་བསྣན་པར་བདེ་མཆོག་ཨ་བྷི་དྷ་ནར་གསུངས་
པའི་ཕྱིར་ཏེ། དེ་ཉིད་ལས། རབ་ཏུ་དགའ་དང་དྲི་མ་མེད། །འོད་བྱེད་པ་དང་འོད་འཕྲོ་བ། །
སྦྱངས་དཀའ་བ་དང་མངོན་དུ་གྱུར། །རིང་དུ་སོང་དང་མི་གཡོ་བ། །ལེགས་པའི་བློ་གྲོས་
ཆོས་ཀྱི་སྤྲིན། །དཔེ་མེད་པ་དང་ཡེ་ཤེས་ལྡན། །ས་ནི་བཅུ་གཉིས་འདི་དག་སྟེ། །རྡོ་རྗེའི་ས་
188



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ནི་བཅུ་གསུམ་པའོ། །ཞེས་ས་བཅུ་གསུམ་བཤད་པས། བཅུ་གཉིས་པ་མན་སློབ་ལམ་ལས་
མ་འདས་པའི་ཕྱིར་རོ། །
གསུམ་པ་ནི། རྒྱུད་ཕལ་ཆེར་གྱིས་དངོས་བསྟན་ལ་ཡུལ་ཉེར་བཞི་དང་། ཉེར་བརྒྱད་
དང་། སོ་གཉིས་སུ་བཤད་པ་ཙམ་ལས་མེད་ཀྱང་། དོན་གྱིས་ན། ས་བཅུ་གསུམ་བཤད་
པའི་གནད་ཀྱིས། ཡུལ་ཆེན་སུམ་ཅུ་རྩ་བདུན་དུ་འབྱེད་དགོས་ཏེ། ཡུལ་ཉེར་བཞིའི་རླུང་
སེམས་དབང་དུ་འདུས་པ་ལས་ས་བཅུ་པ་མན་ཆད་ལས་མི་ཐོབ་པས། ས་བཅུ་གཉིས་ཀྱི་
རྟོགས་པ་བསྐྱེད་པ་ལ། ཡུལ་ཆེན་སོ་གཉིས་ཀྱི་རླུང་སེམས་དབང་དུ་འདུ་དགོས། ཡུལ་སོ་
གཉིས་དབང་དུ་འདུས་པ་ལས་ས་བཅུ་གཉིས་པ་མན་ཆད་ཙམ་ལས་མི་ཐོབ་པས། བཅུ་
གསུམ་རྡོ་རྗེ་འཛིན་པའི་སའི་རྟོགས་པ་སྐྱེད་པར་བྱེད་པ་ལ། ནང་དུ་རྩ་རྒྱུད་ལས་སྦས་པའི་
རྩ་ལྔ་དང་། ཕྱི་རུ་དེས་མཚོན་པའི་ཡུལ་ཆེན་ལྷག་མ་ལྔ་དབང་དུ་འདུས་པ་གཅིག་དགོས་
པར་རྣལ་འབྱོར་ཆེན་པོའི་རྒྱུད་འགའ་ཞིག་ལས་དངོས་སུ་གསུངས་པའི་ཕྱིར་རོ། །བླ་མེད་
ལས་ས་བཅུ་གསུམ་ནི་གསལ་བར་བཤད་དེ། ཨ་བྷི་དྷ་ནའི་ལུང་དྲངས་མ་ཐག་པ་དེ་ཉིད་
དང༌། ཀུ་མུ་ཏིར་རྒྱུད་རྒྱས་པའི་ལུང་དྲངས་པ་ལས། འཐུང་སྤྱོད་དཔེ་མེད་ཡེ་ཤེས་ཆེ། །ཉེ་
བའི་འཐུང་སྤྱོད་ཡེ་ཤེས་ཆེ། །ཞེས་ས་བཅིག་སློབ་ལམ་དུ་བཤད་ཅིང་། དགོངས་པ་ལུང་
སྟོན་ལས། སངས་རྒྱས་རྣམས་ཀྱིས་གང་བསྟན་པའི། །སར་གྱུར་དེ་ནི་བཅུ་གསུམ་པ། །
ཞེས་བཤད་པའི་ཕྱིར་དང་། རྣལ་འབྱོར་ཆེན་པོའི་རྒྱུད་འགའ་ཞིག་ལས་ཡུལ་ཆེན་སོ་བདུན་
དངོས་སུ་བཤད་པའི་ཕྱིར། རི་ཀི་ཨ་ར་ལིའི་རྒྱུད་ལས། གནས་ནི་ཤར་གྱི་ལུས་
འཕགས་སོ། །དེ་བཞིན་དུ་ནི་བ་གླང་སྤྱོད། །གནས་ནི་བྱང་གི་སྒྲ་མི་སྙན། །གནས་ནི་དེ་
བཞིན་འཛམ་བུ་གླིང་། །གླིང་བཞིར་ལྷ་མོ་བཞི་དང་ནི། །རི་རབ་སྤྱི་བོར་རི་ཀི་བཞུགས། །
ཨ་ར་ལི་དང་མཉམ་སྦྱོར་བས། །ཞེས་གླིང་བཞི་རི་རབ་དང་བཅས་པ་ལྔ་བཤད་པས་སོ་
བདུན་དུ་འགྱུར་བའི་ཕྱིར་རོ། །དེ་ཡང་རྒྱུད་ཀྱི་སྐབས་སུ། ཡུལ་ཆེན་སོ་བདུན་གྱི་དཀྱིལ་
189



གངས་ཅན་རིག་བཅུད་ལས། ། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འཁོར་དབུ་མར་ཐིམ་པས་ས་བཅུ་གཉིས་བགྲང་ཀྱང་། ས་བཅུ་གསུམ་བགྲང་པ་ལ་དེའི་
སྟེང་དུ་སྦས་པའི་ཡུལ་ལྔའི་དཀྱིལ་འཁོར་བཞི་དབུ་མར་ཐིམ་དགོས་པར་བཤད་པའི་
གནད་ལྟར་ཐུན་མོང་མ་ཡིན་པའི་གསུང་ངག་གི་སྐབས་སུ། འཁོར་ལོ་དྲུག་ལ་རྟེན་པའི་རྩ་
དབུ་མའི་མདུད་པ་སོ་གཉིས་གྲོལ་བས་ས་བཅུ་གཉིས་པ་མན་ཆད་བགྲངས་ཀྱང་། ས་བཅུ་
གསུམ་པ་བགྲང་པ་ལ་གཙུག་ཏོར་གྱི་རླུང་སེམས་དབུ་མར་ཐིམ་དགོས་པར་བཤད་པའི་
གནད་ཟབ་མོ་སྙིང་ལ་བཅང་བར་བྱའོ། །འོ་ན་ཕྱི་ནང་གི་ཡུལ་ཆེན་ཉེར་བཞི་དང༌། སོ་
གཉིས་དང་། སོ་བདུན་དུ་བཤད་པ་དེ་དག་གི་མཚན་ཉིད་གང་། དེ་དག་ལས་ས་རྣམས་
འགྲུབ་ཚུལ་ནི་ཇི་ལྟ་བུ་སྙམ་ན། བཤད་པར་བྱ་སྟེ། འདི་ལ་ཡུལ་ཆེན་སོ་བདུན་བཤད་ན།
གཞན་གཉིས་ཞར་ལ་རྟོགས་སླ་བས་དེ་བཤད་ན། དེ་ཡང་གཉིས། བདག་མེད་ལྷ་མོ་བཅོ་
ལྔའི་དཀྱིལ་འཁོར་དང་སྦྱར་ཏེ་བཤད་པ་དང་། བདེ་མཆོག་རྩ་བའི་དཀྱིལ་འཁོར་དང་སྦྱར་
ཏེ་བཤད་པའོ། །དང་པོ་ནི། བྱང་སེམས་བབ་པའི་རྩ་སོ་གཉིས་ལས་རྩ་མི་ཕྱེད་མའི་རྩ་
མདུད་སྤྱི་བོ་ན་ཡི་གེ་པུའི་རྣམ་པར་ཡོད་པ་ནི་ནང་གི་ཡུལ་ཡིན་ལ། དེས་མཚོན་པའི་ཕྱིའི་
ཡུལ་ན་པུལླི་ར་མ་ལ་ཡ་སྟེ་བོད་སྐད་དུ་རྒྱལ་པོའི་གྲོང་ནི་ཕྱི་ནང་གི་ཡུལ་དང་པོའོ། །ཕྲ་
གཟུགས་མའི་རྩ་མདུད་སྤྱི་གཙུག་ན་ཛཱའི་རྣམ་པར་ཡོད་པ་དང་། ཕྱི་ན་ཛཱ་ལན་དྷ་ར་སྟེ་དྲ་བ་
འཛིན་པ་ནི་ཕྱི་ནང་གི་ཡུལ་གཉིས་པའོ། །དེ་གཉིས་བདག་མེད་ལྷ་མོ་བཅོ་ལྔའི་རྡོ་རྗེ་མ་
དང་སྦྱར་ནས་ངོ་བོ་སངས་རྒྱས་ཡན་ཀྱང་རྣམ་པ་ས་དང་པོ་པའི་ཚུལ་གཟུང་ནས་དཀྱིལ་
འཁོར་གྱི་འཕར་མ་ནང་བའི་ཤར་ཕྱོགས་ན་བཞུགས་སོ། །
ནང་ན་རྩེ་བ་མའི་རྩ་མདུད་རྣ་བ་གཡས་ན་ཨོའི་རྣམ་པར་ཡོད་པ་དང་། ཕྱི་ན་ཨོ་ཌི་
ན་སྟེ་ཨུ་རྒྱན་ནི་གསུམ་པའོ། །ནང་ན་གཡོན་པ་མདུད་པ་ལྟག་པ་ན་ཨའི་རྣམ་པར་ཡོད་པ་
དང༌། ཕྱི་ན་ཨཆུ་ད་སྟེ་མཆོད་འོས་ནི་བཞི་པའོ། །ནང་གི་ཡུལ་དེ་བཞིའི་རླུང་སེམས་དབུ་
མར་ཐིམ་པ་ལས། གནས་ཀྱི་སའམ། ས་དང་པོ་རབ་དགའི་རྟོགས་པ་སྐྱེ་ཞིང་། ཕྱིའི་ཡུལ་
190



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དེ་བཞི་ན་བཞུགས་པའི་ས་དང་པོ་ཐོབ་པའི་དཔའ་བོ་དང་རྣལ་འབྱོར་མ་རྣམས་དབང་དུ་
འདུ་ཞིང་གྲོགས་བྱེད་ལ། དེ་ཉིད་བདག་མེད་ལྷ་མོ་བཅོ་ལྔའི་དཀྱིལ་འཁོར་དང་སྦྱར་ན་ངོ་
བོ་སངས་རྒྱས་ཡིན་ཀྱང་རྣམ་པ་ས་དང་པོའི་ཚུལ་བཟུང་ནས། བདག་མེད་མའི་དཀྱིལ་
འཁོར་གྱི་ནང་གི་འཕར་མའི་ཤར་ཕྱོགས་ན་བཞུགས་སོ། །ནང་དུ་ཐུ་ངུ་མའི་རྩ་མདུད། རྣ་
བ་གཡོན་ན་གོ་ཡིག་གི་རྣམ་པར་ཡོད་པ་དང་། ཕྱི་ན་གོ་ད་ཝ་རི་སྟེ་བ་ཡི་མཆོག་སྦྱིན་གཉིས་
ནི་ཡུལ་ལྔ་པ། ནང་དུ་རུས་སྦལ་སྐྱེས་མའི་རྩ་མདུད་སྨིན་མཚམས་ན་རྭ་ཡིག་གི་རྣམ་པར་
ཡོད་པ་དང༌། ཕྱི་ན་རསྨི་ཤྭ་ར་སྟེ་དགའ་བྱེད་དབང་ཕྱུག་གཉིས་ནི་ཡུལ་དྲུག་པ་སྟེ། དེ་ཉིད་
ལྷ་མོ་བཅོ་ལྔའི་ཆུ་ཡི་རྣལ་འབྱོར་མ་དང་སྦྱར་ཏེ། དཀྱིལ་འཁོར་གྱི་ལྷོ་ནུབ་ཕྱོགས་ན་
བཞུགས་སོ། །ནང་དུ་སྒོམ་པ་མའི་རྩ་མདུད་མིག་གཉིས་ན་དེ་ཡིག་གི་རྣམ་པར་ཡོད་པ་
དང༌། ཕྱི་ན་དེ་ཝི་ཀོ་ཊ་ལྷ་མོའི་འཁར་གཉིས་ནི་ཡུལ་བདུན་པ། ནང་དུ་དབང་མའི་རྩ་
མདུད་ཕྲག་པ་གཉིས་ན་མཱ་ཡིག་གི་རྣམ་པར་ཡོད་པ་དང་། ཕྱི་ན་མ་ལ་ཝ་སྟེ་འཕྲེང་བ་ཅན་
གཉིས་ནི་ཡུལ་བརྒྱད་པ་སྟེ་ཕྱི་ནང་གི་ཡུལ་དེ་བཞིའི་རླུང་སེམས་དང་། ས་ལྔ་པ་ཐོབ་པའི་
མཁའ་འགྲོ་མ་དབང་དུ་འདུས་པ་ལས་ཉེ་བའི་གནས། ས་གཉིས་པ་དྲི་མ་མེད་ཐོབ་ལ་དེ་
ཉིད་རྡོ་རྗེ་མཁའ་འགྲོ་དང་སྦྱར་ཏེ་དཀྱིལ་འཁོར་གྱི་བྱང་ན་བཞུགས་སོ། །ནང་དུ་སྐྱོན་མའི་
རྩ་མདུད་མཆན་ཁུང་ན་ཀཱ་ཡིག་གི་རྣམ་པར་ཡོད་པ་དང་། ཕྱི་ན་ཀཱ་མ་རུ་པ་སྟེ་འདོད་པའི་
གཟུགས་གཉིས་ནི་ཡུལ་དགུ་པ། ནང་དུ་འཇུག་མའི་རྩ་མདུད་ནུ་མ་གཉིས་ན་ཨོ་ཡིག་གི་
རྣམ་པར་ཡོད་པ་དང་། ཕྱི་ན་ཨོ་ཌི་སྟེ་རོལ་པ་ཅན་ནི་ཡུལ་བཅུ་པ་སྟེ། ཕྱི་ནང་གི་ཡུལ་དེ་
རྣམས་ཀྱི་རླུང་སེམས་དང་། ས་གསུམ་པ་ཐོབ་པའི་དཔའ་བོ་དང་རྣལ་འབྱོར་མ་དབང་དུ་
འདུས་པ་ལས་ཞིང་ངམ། ས་གསུམ་པ་འོད་བྱེད་པ་ཐོབ་ལ། དེ་ཉིད་ལྷ་མོ་པུཀྐ་སི་དང་
སྦྱར་ཏེ། ཕྱིའི་འཕར་མའི་ནང་ནི་བྱང་ཤར་ན་བཞུགས་སོ། །ནང་དུ་མ་མོའི་རྩའི་མདུད་པ་
ལྟེ་བར་ཏྲི་ཡིག་གི་རྣམ་པར་གནས་པ་དང་། ཕྱིར་ཏྲི་ཤ་ཀུ་ནེ་སྟེ་དགེ་མཚན་གསུམ་པ་ནི་
191



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡུལ་བཅུ་གཅིག་པ། ནང་དུ་མཚན་མོ་མའི་རྩ་མདུད་སྣ་རྩེར་ཀོ་ཡིག་གི་རྣམ་པར་གནས་པ་
དང༌། ཕྱིར་ཀོ་ས་ལ་སྟེ་དགེ་བ་ཅན་ནི་ཡུལ་བཅུ་གཉིས་པ་སྟེ། ཡུལ་དེ་གཉིས་ཀྱི་རླུང་
སེམས་དབང་དུ་འདུས་པ་ལས། ཉེ་བའི་ཞིང་ངམ། ས་བཞི་པ་འོད་འཕྲོ་བ་ཐོབ་ལ། ལྷ་མོ་
ཤ་བ་རི་ས་བཞི་པའི་ཚུལ་གཟུང་ནས་དཀྱིལ་འཁོར་གྱི་ཤར་ལྷོ་ན་བཞུགས་སོ། །ནང་དུ་
བསིལ་སྦྱིན་མའི་རྩ་མདུད་ཁའི་ནང་ན་ཀའི་རྣམ་པར་གནས་པ་དང་། ཕྱི་ན་ཀ་ལིངྒ་སྟེ་སྨྲ་
བའི་རྟགས་གཉིས་ནི་ཡུལ་བཅུ་གསུམ་པའོ། །ནང་དུ་ཚ་བ་མའི་རྩ་མདུད་མགྲིན་པར་ལཾ་
གྱི་རྣམ་པར་གནས་པ་དང་། ཕྱིར་ལམྦ་ཀ་སྟེ་འཕྱང་བ་ཅན་གཉིས་ནི་ཡུལ་བཅུ་བཞི་པའོ། །
ཡུལ་དེ་གཉིས་དབང་དུ་འདུས་པ་ལས་ཚན་དྷོའམ། ས་ལྔ་པ་སྦྱང་དཀའ་བ་ཐོབ་ལ།
ལྷ་མོ་ཙནྡ་ལི་ས་ལྔ་པ་པའི་ཚུལ་བཟུང་ནས་ལྷོ་ནུབ་ན་བཞུགས་སོ། །ནང་དུ་གཞོམ་མའི་རྩ་
མདུད་སྙིང་ཁར་ཀའི་རྣམ་པར་ཡོད་པ་དང་། ཕྱིར་ཀཉྩི་ཀ་སྟེ་སྐྱར་བག་ཅན་གཉིས་ནི་ཡུལ་
བཅོ་ལྔ་པའོ། །ནང་དུ་རངས་མའི་རྩ་མདུད་འདོམས་བར་ན་ཧིའི་རྣམ་པར་ཡོད་པ་དང་། ཕྱི་
ན་ཧི་མ་ལ་ཡ་སྟེ་ཁ་བའི་རི་གངས་ཅན་གྱི་ཡུལ་བཅུ་དྲུག་པ་སྟེ་ཡུལ་དེ་གཉིས་འདུས་པ་
ལས་ཉེ་བའི་ཚནྡྷོའམ་ས་དྲུག་པ་མངོན་དུ་གྱུར་པ་ཐོབ་ལ། ལྷ་མོ་ཌོམྦྷི་ནི་ས་དྲུག་པ་པའི་
ཚུལ་གཟུང་ནས་ནུབ་བྱང་ན་བཞུགས་སོ། །ནང་དུ་ཤིན་ཏུ་གཟུགས་ཅན་མའི་རྩ་མདུད་
མཚན་མ་ལ་བྲེའི་རྣམ་པར་ཡོད་པ་དང་། ཕྱི་ན་སྲེ་ཏ་པུ་རི་སྟེ་ཡི་དྭགས་ཀྱི་གྲོང་ཁྱེར་གཉིས་
ནི་ཡུལ་བཅུ་བདུན་པའོ། །ནང་དུ་སྤྱི་མའི་རྩ་མདུད་བཤང་ལམ་ལ་གྲིའི་རྣམ་པར་ཡོད་པ་
དང༌། ཕྱི་ན་གྲོ་ཧ་དེ་ཝ་སྟེ་ཁྱིམ་གྱི་ལྷ་གཉིས་ནི་ཡུལ་བཅོ་བརྒྱད་པ་སྟེ། ཡུལ་དེ་འདུས་པ་
ལས་འདུ་བའི་སའམ། ས་བདུན་པ་རིང་དུ་སོང་བ་ཐོབ་ལ། ལྷ་མོ་གོ་རི་ས་བདུན་པ་པའི་
ཚུལ་བཟུང་ནས་དཀྱིལ་འཁོར་གྱི་ཤར་ཕྱོགས་ན་བཞུགས་སོ། །ནང་དུ་རྒྱུ་སྦྱིན་མའི་རྩ་
མདུད་བརླ་གཉིས་ལ་སོའི་རྣམ་པར་ཡོད་པ་དང་། ཕྱི་ན་སོ་རལྟ་སྟེ་ཡུལ་འཁོར་བཟང་པོ་
གཉིས་ནི་ཡུལ་བཅུ་དགུ་པའོ། །ནང་དུ་སྦྱོར་བྲལ་མའི་རྩ་མདུད་བྱིན་པ་གཉིས་ལ་སུའི་རྣམ་
192



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
པར་ཡོད་པ་དང་། ཕྱི་ན་སུ་ཝཎ་དྭི་པ་སྟེ་གསེར་གླིང་གཉིས་ནི་ཡུལ་ཉི་ཤུ་པ་སྟེ། ཡུལ་དེ་
གཉིས་འདུས་པ་ལས་ཉེ་བའི་འདུ་བའམ། ས་བརྒྱད་པ་མི་གཡོ་བ་ཐོབ་ལ། ལྷ་མོ་ཙོ་རི་ལྷོ་
ན་བཞུགས་སོ། །ནང་དུ་སྡུག་གུ་མའི་རྩ་མདུད་སོར་མོ་བཅུ་དྲུག་ལ་ནཱའི་རྣམ་པར་གནས་པ་
དང༌། ཕྱི་ན་ནཱ་ག་ར་གྲོང་ཁྱེར་གཉིས་ནི་ཡུལ་ཉེར་གཅིག་པའོ། །ནང་དུ་གྲུབ་མའི་རྩ་མདུད་
བོལ་གོང་གཉིས་ལ་སིའི་རྣམ་པར་གནས་པ་དང་། ཕྱི་ན་སིནྡྷ་ར་གཉིས་ནི་ཡུལ་ཉེར་གཉིས་
པ་སྟེ། དེ་གཉིས་འདུས་པ་ལས་དུར་ཁྲོད་ཀྱི་སའམ་ས་དགུ་པ་ལེགས་པའི་བློ་གྲོས་ཐོབ་ལ།
ལྷ་མོ་བེ་ཏ་ལི་ས་དགུ་པ་པའི་ཚུལ་གཟུང་ནས་ནུབ་ཕྱོགས་ན་གནས་སོ། །
ནང་དུ་འཚེད་མའི་རྩ་མདུད་མཐེ་བོང་ལ་མའི་རྣམ་པར་གནས་པ་དང་། ཕྱི་ན་མ་རུ་
སྟེ་མྱ་ངམ་གྱི་ཐང་གཉིས་ནི་ཡུལ་ཉེར་གསུམ་པའོ། །ནང་དུ་ཡིད་བཟངས་མའི་རྩ་མདུད་
པུས་མོ་གཉིས་ལ་ཀུའི་རྣམ་པར་ཡོད་པ་དང་། ཕྱི་ན་ཀུ་ལུ་ཏ་སྟེ་རིགས་ལྡན་གཉིས་ནི་ཡུལ་
ཉེར་བཞི་པ་སྟེ། ཡུལ་དེ་གཉིས་དབང་དུ་འདུས་པ་ལས་ཉེ་བའི་དུར་ཁྲོད་དམ་ས་བཅུ་པ་
ཆོས་ཀྱི་སྤྲིན་ཐོབ་ལ། ལྷ་མོ་གྷསྨ་རཱི་དཀྱིལ་འཁོར་གྱི་བྱང་ཕྱོགས་ན་ས་བཅུ་པའི་ཚུལ་
བཟུང་ནས་གནས་སོ། །ནང་དུ་རྩ་གསུམ་སྐོར་མ་དང་འདོད་མའི་རྩ་མདུད་སྙིང་གར་ཧཱུྃ་གི་
རྣམ་པར་གནས་པ་ནི་ལྷ་མོ་ས་སྤྱོད་མས་སྦྱོང་ཞིང་། ཁྱིམ་མ་དང་གཏུམ་མོའི་རྩ་མདུད་སྙིང་
གར་ཧཱུྃ་གི་རྣམ་པར་གནས་པ་ནི་ལྷ་མོ་མཁའ་སྤྱོད་མས་སྦྱོང་ལ། ནང་གི་ཡུལ་བཞི་པོ་དེ་ནི།
སྙིང་ག་ཆོས་ཀྱི་འཁོར་ལོ་རྩ་ནང་འདབ་མ་བཞི་ལས་ཕྱི་འདབ་བརྒྱད་གྱེས་པའི་ཕྱི་འདབ་
བརྒྱད་ཀྱི་མཚམས་བཞི་ན་རླུང་ལྔ་དང་བདུད་རྩི་ལྔ་འདྲེས་ནས་འབབ་པར་བཤད་པ་དེ་
ཡིན་ལ། ལྷ་མོ་གཉིས་པོ་དེ་ནི་ནང་གི་འཕར་མའི་སྟེང་འོག་གཉིས་ན་བཞུགས་ཤིང་། ཡུལ་
དེ་བཞིའི་རླུང་སེམས་དབུ་མར་ཐིམ་པ་ལས་འཐུང་སྤྱོད་དམ་ས་བཅུ་གཅིག་པ་དཔེ་མེད་
པའི་རྟོགས་པ་ཐོབ་པ་ཡིན་ཏེ། རྗེ་པས་བདག་མེད་མའི་བསྟོད་པ་ལས། འདི་བཞི་སྙིང་གི་
འདབ་བརྒྱད་ལྟེ་བ་ཡེ། །མཚམས་ན་རླུང་དང་བདུད་རྩི་ལྔ་འདྲེས་འབབ། །འདི་རྣམས་དབུ་
193



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མར་ཐིམ་པས་འཐུང་གཅོད་སྟེ། །དཔེ་མེད་ཡེ་ཤེས་བཅུ་གཅིག་པར་ཕྱག་འཚལ། །ཞེས་
བཤད་པའོ། །ནང་དུ་རྩ་དབུ་མ་རོ་མ་རྐྱང་མ་བདུད་འདྲལ་མ་བཞིའི་མདུད་པ་སྙིང་གར་ཧཱུྃ་
གི་རྣམ་པར་གནས་པ་དེ་བཞིའི་རླུང་སེམས་དབུ་མར་ཐིམ་པ་ལས་ཉེ་བའི་འཐུང་སྤྱོད་ཀྱི་
སའམ་ས་བཅུ་གཉིས་པ་ཡེ་ཤེས་ཆེན་པོ་ཐོབ་ཅིང་། ལྷ་མོ་རྡོ་རྗེ་བདག་མེད་མ་ས་བཅུ་
གཉིས་པའི་སེམས་མའི་ཚུལ་བཟུང་ནས་དཀྱིལ་འཁོར་གྱི་དབུས་ན་གཙོ་བོ་དང་མཉམ་
སྦྱོར་དུ་བཞུགས་སོ། ། །
འདིའི་སྐབས་ཀྱི་དབུ་མ་རོ་མ་རྐྱང་མ་བདུད་འདྲལ་མ་བཞི་ནི་སྙིང་གའི་ཕྱི་འདབ་ཀྱི་
ཕྱོགས་ཀྱི་རྩ་བཞི་ལ་བྱེད་དགོས་སམ་སྙམ་སྟེ་ཕྱི་འདབ་བརྒྱད་ཀྱི་མཚམས་མ་བཞི་ནི་འཐུང་
སྤྱོད་ཀྱི་གནས་བཞིར་བཤད་ཟིན་ལ། ནང་འདབ་བཞི་ལྟེ་བ་དང་བཅས་པ་འདི་སྦས་པའི་
རྩ་ལྔར་འཆད་པར་འགྱུར་ཞིང་། འཐུང་གཅོད་ཉེ་བའི་འཐུང་གཅོད་ཀྱི་ནང་གི་གནས་
བརྒྱད་ཆར་སྙིང་ག་ན་གནས་པར་འོག་ནས་འཆད་པའི་ཕྱིར་རོ། །འོ་ན་རྩ་དབུ་མ་ནི་དབུས་
ན་གནས་པའི་ཕྱིར། ཕྱི་འདབ་ལ་མི་རིགས་སོ་སྙམ་ན། བཤད་པར་བྱ་སྟེ། འདིར་ཉེ་བའི་
འཐུང་སྤྱོད་ཀྱི་ནང་གི་གནས་སུ་བཤད་པའི་དབུ་མ་ནི། སྙིང་ཁའི་ཐད་ཀྱི་རྩ་དབུ་མ་ལས་
གྱེས་པའི་དབུ་མའི་ཆ་ཤས་ཀྱི་རྩ་གཅིག་ལ་ངོས་གཟུང་དགོས་ཏེ། འདིའི་རླུང་སེམས་དབུ་
མར་ཐིམ་པ་ལས་ས་བཅུ་གཉིས་པ་ཐོབ་དགོས་པའི་ཕྱིར་ཏེ་བདག་མེད་མའི་བསྟོད་པར།
དབུས་ནས་གཡས་གཡོན་རྒྱབ་ཀྱི་ཆ་ལ་བཞུགས། །ཀུན་འདར་རོ་རྐྱང་བདུད་འདྲལ་
ཨདང་བཅས། །ཁུ་ཁྲག་དྲི་ཆེན་དྲི་ཆུ་མི་རྟོག་སྐྱེད། །འཕགས་པའི་ལམ་གསུམ་བྱང་ཆུབ་
ཕྱག་འཚལ་ལོ། །གནས་བཞི་དབུ་མར་སྟོང་པས་བཅུ་གཉིས་པ། །ཉེ་བའི་འཐུང་གཅོད་ཡེ་
ཤེས་ཆེན་པོ་སྟེ། །སྤང་བྱ་ཀུན་སྤགས་ཐོབ་བྱ་ཀུན་རྫོགས་པའི། །འཁོར་ལོའི་དབུས་ན་
བཞུགས་ལ་ཕྱག་འཚལ་ལོ། །ཞེས་བཤད་པས་སོ། །གཞན་དུ་ན། རྩ་འདིའི་རླུང་སེམས་
དབུ་མར་ཐིམ་ཞེས་བཤད་པ་ལ་རྣམ་དཔྱད་མི་འབྱུང་སྟེ། དབུ་མ་དེ་ལ་གཉིས་སུ་འབྱེད་རྒྱུ་
194



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
མ་བྱུང་བའི་ཕྱིར་རོ། །
འོ་ན་འདིའི་སྐབས་ཀྱི་དབུ་མ་དེ། དབུས་ནས་གཡས་གཡོན་རྒྱབ་ཀྱི་ཆ་ན་
བཞུགས། །ཞེས་དབུས་སུ་གནས་པར་བཤད་པས་ཕྱི་འདབ་ལ་མི་རིགས་སོ་སྙམ་ན་སྐྱོན་
མེད་དེ། འདིའི་སྐབས་ཀྱི་རྩ་བཞི་ནི། དབུས་ནས་ཤར་དུ་གྱེས་པའི་དབུ་མ། གཡས་ནས་
གཡས་སུ་གྱེས་པའི་རོ་མ། གཡོན་ནས་གཡོན་དུ་གྱེས་པའི་རྐྱང་མ། རྒྱབ་ནས་རྒྱབ་ཏུ་གྱེས་
པའི་བདུད་འདྲལ་མ་བཞི་ལ་ངོས་གཟུང་བ་ཡིན་པའི་ཕྱིར་རོ། །ཡང་ནང་དུ་སྙིང་ཀའི་ནང་
འདབ་བཞི་དབུས་དང་ལྔའི་རྩ་མདུད། བྷཾ་ཨོཾ་ཛཱི་ཁཾ་ཧཱུྃ་ལྔར་གནས་པ་དང་། རྩ་བདུད་
འདྲལ་མའི་ཆ་ཤས་དང་བཅས་པའི་རླུང་སེམས་དབུ་མར་ཐིམ་པ་ལས་ས་བཅུ་གསུམ་པའི་
རྟོགས་པ་སྐྱེ་ཞིང་། ས་བཅུ་གསུམ་པ་ལ་གནས་པའི་ཡི་དམ་ཀྱེ་རྡོ་རྗེ་ནི་དཀྱིལ་འཁོར་ཀུན་
གྱི་གཙོ་བོ་ཡིན་ཏེ། བདག་མེད་མའི་བསྟོད་པར། སྦས་པའི་རྩ་ལྔ་བདུད་འདྲལ་ཆ་དང་
བཅས། །སྙིང་གི་དབུས་གནས་གཙུག་ཏོར་མཆོག་ཏུ་ཐིམ། །འཕགས་པའི་ལམ་ལྔ་དྲུག་
པའི་ཆ་ཡི་དངོས། །རྡོ་རྗེ་འཛིན་ས་བཅུ་གསུམ་པར་ཕྱག་འཚལ། །ཞེས་བཤད་པའི་ཕྱིར་
དང་། དོན་འདི་ཉིད་རྒྱལ་བ་ཡང་དགོན་པས། རྡོ་རྗེ་ལུས་ཀྱི་སྦས་བཤད་དུ་བྱང་སེམས་
འབབ་པའི་རྩ་སོ་གཉིས་ལ། སྤྱི་བོ་ནས་གྱེས་པ་བརྒྱད། མགྲིན་པ་ནས་གྱེས་པ་བརྒྱད།
སྙིང་ག་ནས་གྱེས་པ་བརྒྱད། ལྟེ་བ་ནས་གྱེས་པ་བརྒྱད་རྣམས་ཕྱེ་ནས། སྤྱི་བོ་ནས་གྱེས་པ་
བརྒྱད། ནང་གི་ཡུལ་དང་པོ་བརྒྱད་དུ་བྱས་ནས། ས་དང་པོ་དང་གཉིས་པ་གཉིས་དང་སྦྱར།
མགྲིན་པའི་བརྒྱད། ཡུལ་དགུ་པ་ནས་བཅུ་དྲུག་པའི་བར་བརྒྱད་དུ་བྱས་ནས། ས་གསུམ་པ་
ནས་དྲུག་པའི་བར་བཞི་དང་སྦྱར། ལྟེ་བའི་བརྒྱད། ཡུལ་བཅུ་བདུན་པ་ནས་ཉེར་བཞི་པའི་
བར་བརྒྱད་དུ་བྱས་ནས་ས་བདུན་པ་ནས་བཅུ་པའི་བར་བཞི་ཐོབ་བྱེད་དུ་སྦྱར། སྙིང་ཀའི་
བརྒྱད། ནང་གི་ཡུལ་སོ་གཉིས་ཀྱི་ལྷག་མ་བརྒྱད་དུ་བྱས་ནས། ས་བཅུ་གཅིག་པ་དང་བཅུ་
གཉིས་པ་ཐོབ་བྱེད་དུ་སྦྱར་ཞིང་། དེ་ཉིད་ས་པཎ་གྱི་གསུང་གི་བདུད་རྩི་ལམ་སྦས་བཤད་
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
ཀྱི་ཞལ་གདམས་ཡིན་གསུང་པ་དང་ཡང་ལེགས་པར་འབྱོར་བ་ཡིན་ཏེ། དེ་ཉིད་ལས། སྙིང་
ག་ཆོས་ཀྱི་འཁོར་ལོ་ནས་གྱེས་པ་བརྒྱད་པོ་འདི། སྙིང་ག་ནས་དབུ་མའི་ཆ་ཤས་ཡོན་ཏན་
གྱི་རྩ་ཁྱི་མོ་ཉལ་བ་ལྟ་བུ་ཡོད། དེ་ལས་རྣམ་ཤེས་ཚོགས་བརྒྱད་དང་འབྲེལ་བའི་རྩ་བརྒྱད་
པོ་འདི་ཕྱི་འདབ་ཀྱི་ཚུལ་དུ་གྱེས་ནས་རྩའི་མདུད་པ་ཧཱུྃ་རིང་པོའི་གཟུགས། རྩ་སྣ་བུ་ག་
དགུར་ཟུག་པ། འཐུང་གཅོད་ཉེ་བའི་འཐུང་གཅོད་ཞེས་བྱའོ། །དེ་ལ་རྩ་མཛེས་མ་ཞེས་བྱ་
བ་དབུ་མའི་རྩ་ཁམས་ཀུན་གཡོ་བའི་ནུས་པ་དང་ཀུན་གཞིའི་རྣམ་ཤེས་སྐྱེད་པའི་དྭངས་མ་
སྐྱེད། རོ་བཅུད་མ་ཞེས་བྱ་བ་རོ་མའི་རྩ་ཉི་མ་བརྟན་པ་དང་གཡོ་བའི་ནུས་པ་དང་ཉོན་ཡིད་
ཀྱི་རྣམ་པར་ཤེས་པའི་ཁམས་སྐྱེད། ཀུན་ཁྱབ་མ་ཞེས་བྱ་བ་རྐྱང་མའི་རྩ་གླ་རྩི་གཡོ་བ་དང་
བརྟན་པའི་ནུས་པ་དང་ཡིད་ཀྱི་རྣམ་པར་ཤེས་པའི་ཁམས་སྐྱེད། དེ་གསུམ་གྱི་རྩ་སྣ་གསང་
གནས་ཀྱི་བུ་ག་གཉིས་སུ་ཟག་པའོ། །དེ་བཞིན་དུ། སུ་སྐོར་མ། འདོད་མ། ཁྱིམ་མ།
གཏུམ་མོ། བདུད་འདྲལ་མ་དང་ལྔ། དབང་པོ་སྒོ་ལྔའི་བུ་གར་ཟུག་ནས་སྒོ་ལྔའི་རྣམ་ཤེས་
བསྐྱེད་པར་བཤད། འདིའི་སྐབས་ཀྱི་རྩ་དབུ་མ་རོ་མ་རྐྱང་མ་གསུམ་དང་སྦས་བཤད་དུ་
འབྱུང་བའི་རྩ་མཛེས་མ་རོ་བཅུད་མ་ཀུན་ཁྱབ་མ་གསུམ་གནད་གཅིག་ཅིང་དེ་གསུམ་དང་
བཅས་པའི་རྩ་བརྒྱད་པོ་དེ་སྙིང་གའི་ཕྱི་འདབ་ཀྱི་རྩ་ཡིན་པར་བཤད་པའི་ཕྱིར་རོ། །བསྟན་
བཅོས་མཛད་པ་འདིའི་དགོངས་པ་དང་ཡང་ལེགས་པར་འབྱོར་ཏེ། དཀའ་འགྲེལ་ལས་
ལྷག་མ་སྙིང་གི་ཕྱི་སྐོར་གྱི་རྩ་འདབ་བརྒྱད་དང་སྦས་པའི་རྩ་ལྔའི་རླུང་སེམས་དབུ་མར་
ཞུགས་པས་བསྐྱེད་པར་བྱ་བའི་ས་ལྷག་མ་གསུམ་ངེས་པར་གྲུབ་པའི་ཕྱིར་རོ། །ཞེས་འཐུང་
གཅོད་དང་ཉེ་འཐུང་གི་གནས་བརྒྱད་པོ་དེ་སྙིང་ཀའི་ཕྱི་འདབ་བརྒྱད་ལ་ངོས་གཟུང་བའི་
ཕྱིར་རོ། །
གཉིས་པ་དཔལ་འཁོར་ལོ་བདེ་མཆོག་དང་སྦྱར་བ་ལ། ཐུགས་འཁོར་གྱི་གནས་
བརྒྱད། གསུང་འཁོར་གྱི་གནས་བརྒྱད། སྐུ་འཁོར་གྱི་གནས་བརྒྱད། དམ་ཚིག་གི་འཁོར་
196



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ལོའི་གནས་བརྒྱད། བདེ་ཆེན་འཁོར་ལོའི་གནས་ལྔ་དང་སོ་བདུན་དུ་རིམ་བཞིན་སྦྱར་བར་
བྱ་སྟེ། དེ་ཡང་ཐུགས་འཁོར་གྱི་གནས་བརྒྱད་ནི། གནས་དང་ཉེ་བའི་གནས་ཀྱི་གནས་
བརྒྱད་དེ། ཕྱི་རྡོ་རྗེ་གདན་ལྟེ་བར་བྱས་པའི། ཤར་བྱང་ནུབ་ལྷོ་བཞི་ན་པུ་ལི་ར་མ་ལ་ཡང་།
ཛ་ལན་དྷ་ར། ཨོ་ཌི་ན། ཨཆུ་ད་བཞི་རིམ་བཞིན་གནས་པ་ནི་ཕྱིའི་གནས་ཀྱི་ཡུལ་བཞི་
ཡིན་ལ། ནང་གི་གནས་ནི། བྱང་སེམས་འབབ་པའི་རྩ་སོ་གཉིས་ཀྱི་དང་པོ་བཞིའི་མདུད་
པ་སྤྱི་བོ་སྤྱི་གཙུག་རྣ་བ་གཡས་ལྟག་པ་བཞི་ན་པུ་ཛ་ཨོ་ཨའི་ཡིག་གཟུགས་བཞི་གནས་པ་
དེ་ཡིན་ནོ། །འདི་མན་ཆད་ཀྱང་ཕྱི་ནང་གི་གནས་སྦྱོར་ཚུལ་སྔ་མ་ལྟར་ཤེས་པར་བྱའོ། །དེ་
བཞིན་དུ། ཤར་ལྷོ། ལྷོ་ནུབ། ནུབ་བྱང་། བྱང་ཤར་བཞི་ན་གོ་ད་ཝ་རི། རསྨི་ཤྭ་ར། དི་ཝི་
ཀྲོ་ཊ། མ་ལ་ཝ་བཞི་ན་གནས་པ་ནི། ཉེ་བའི་གནས་ཀྱི་ཕྱིའི་ཡུལ་བཞི་ཡིན་ལ། ནང་གི་གོ་
ར་དེ་མ་བཞིའོ། །གསུང་འཁོར་གྱི་གནས་བརྒྱད་ནི། ཞིང་དང་། ཉེ་ཞིང་། ཚནྡྷོ་དང༌། ཉེ་
བའི་ཚནྡྷོ་བཞི་ལ་གནས་གཉིས་གཉིས་ཡོད་པའི་བརྒྱད་དེ། ཐུགས་འཁོར་གྱི་ཕྱི་རིམ་
ཕྱོགས་བཞི་མཚམས་བཞི་སྟེ་བརྒྱད་ན། ཀ་མ་རུ་པ། ཨོ་ཊི། ཏྲི་ཤ་ཀུ་ནེ། ཀོ་ས་ལ། ཀ་
ལཾ་ག །ལམྦ་ཀ །ཀཉྩི་ཀ །ཧི་མཱ་ལ་ཡ་སྟེ་བརྒྱད་གནས་དང་རིམ་བཞིན་དུ་སྦྱར་རོ། །ཕྱོགས་
མཚམས་ཀྱི་གོ་རིམ་སྔ་མ་ལྟར་རོ། །
སྐུ་འཁོར་གྱི་གནས་བརྒྱད་ནི། འདུ་བ་དང་ཉེ་བའི་འདུ་བ། དུར་ཁྲོད་དང༌། ཉེ་
བའི་དུར་ཁྲོད་ཀྱི་གནས་གཉིས་གཉིས་བརྒྱད་དེ་གསུང་འཁོར་གྱི་ཕྱི་རོལ་ཕྱོགས་མཚམས་
བརྒྱད་ན། པྲ་ཏ་ཡུ་རི། མྲྀ་ཧ་དེ་ཝ། སོ་རཥ། སུ་ཝརྞ། ནཱ་ག་ར། སིནྡྷ། མ་རུ། ཀུ་ལུ་ཏ་
བརྒྱད་རིམ་བཞིན་གནས་པ་དེའོ། །དམ་ཚིག་འཁོར་ལོའི་གནས་བརྒྱད་ནི། འཐུང་གཅོད་
དང་ཉེ་བའི་འཐུང་གཅོད་ལ་གནས་བཞི་བཞི་ཡོད་པའི་བརྒྱད་དེ། རི་རབ་ཀྱི་ཕྱོགས་བཞི་
ན་གླིང་བཞི། མཚམས་བཞི་ན་ཤར་ལྷོའི་གླིང་ཕྲན། ལྷོ་ནུབ་ཀྱི་གླིང་ཕྲན། ནུབ་བྱང་གི་གླིང་
ཕྲན། བྱང་ཤར་གྱི་གླིང་ཕྲན་སྟེ་བརྒྱད་དོ། །གླིང་ཕྲན་གཉིས་གཉིས་ཡོད་ཀྱང་། མཚནས་ཀྱི་
བུ
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
དབང་གིས་རེ་རེར་བྱས་པའོ། །བདེ་ཆེན་འཁོར་ལོའི་གནས་ལྔ་ནི། རི་རབ་ཀྱི་རྩེའི་དབུས་
དང་ཕྱོགས་བཞི་སྟེ་ལྔའོ། །ནང་གི་གནས་སོ་བདུན་ནི་སྔ་མ་ཁོ་ན་ལྟར་ཡིན་ནོ། །དེ་དག་
འཁོར་ལོ་བདེ་མཆོག་གི་ལྷ་དང་རིམ་བཞིན་སྦར་བ་ནི་ཤེས་པར་སླའོ། །
འོ་ན་བདེ་མཆོག་དཀྱིལ་འཁོར་དང་སྦྱར་བའི་ཚུལ་འདི་ལ་ཕྱི་ནང་གི་ཡུལ་སོ་བདུན་
ཚང་བར་སྦྱར་རྒྱུ་བྱུང་མོད། བདག་མེད་ལྷ་མོ་བཅོ་ལྔ་དང་སྦྱར་ཚུལ་འདི་ལ། ས་བཅུ་པ་
མན་ཆད་ཡུལ་ཉེར་བཞི་ལ་ཕྱི་ནང་གཉིས་ཆར་སྦྱར་རྒྱུ་བྱུང་ཡང་། ལྷག་མ་འཐུང་གཅོད་ཉེ་
བའི་འཐུང་གཅོད་ཀྱི་གནས་བརྒྱད། སྦས་པའི་གནས་ལྔ་སྟེ་བཅུ་གསུམ་ལ་ཕྱིའི་ཡུལ་ཆེན་
བརྒྱད་སྦྱར་རྒྱུ་མ་བྱུང་བས་ཇི་ལྟར་སྙམ་ན། ཁྱེད་བདེན་མོད། སྔ་ཕྱིའི་མཁས་པ་མང་པོ་
དང༌། ཕྱིའི་ཡུལ་ཆེན་སོ་གཉིས་མཐུན་དུ་གྲུབ་པ་ལྟར་མཛད་ནས་སྦས་པའི་ཕྱིའི་ཡུལ་ཆེན་
ལྔ་ཚོལ་བའི་ངལ་བ་ལྟ་བུར་མཛད་མོད། ཁོ་བོས་ནི་བདེ་མཆོག་ལ་སྦྱར་ཚུལ་དེ་བཞིན་དང་
མཐུན་པར་བྱེད་ན་མ་གཏོགས། ཕྱིའི་ཡུལ་སོ་གཉིས་འདྲེན་ཚུལ་ལ་ཡང་ངེས་པ་ཅན་གྱི་
གསལ་བྱེད་མ་མཐོང་སྟེ། བརྟག་གཉིས་ལས། ཕྱིའི་ཡུལ་སོ་གཉིས་འདྲེན་ཚུལ་ཙམ་བཤད་
ཀྱང་། འཁྲུགས་ཀྱི་ཚུལ་དུ་ཟང་ཟིང་དུ་བཤད་པས་ངེས་པ་རྙེད་དཀའ་བ་ལ་བརྟེན་རྗེ་བཙུན་
པས་བདག་མེད་བསྟོད་པར་ཡང་། ཡུལ་ཉེར་བཞི་ལས། བདེ་མཆོག་དང་སཾ་ཊ་ནས་བཤད་
པ་ལྟར་ཕྱི་ནང་གསལ་བར་སྦྱར་ནས་འཐུང་གཅོད། ཉེ་བའི་འཐུང་གཅོད་ཀྱི་གནས་བརྒྱད་
དང་། སྦས་པའི་གནས་ལྔ་ལ་ནང་གི་ཡུལ་ཙམ་ལས་ཕྱིའི་ཡུལ་སྦྱར་བ་མེད་པའི་ཕྱིར་རོ། །
དེས་ན་རྗེ་བཙུན་གྱི་བདག་མེད་མའི་བསྟོད་པར་ཡུལ་ཉེར་བཞི་སྦྱར་བ་དེ་འཁོར་ལོ་བདེ་
མཆོག་གི་དགོངས་པ་སཾ་ཊས་བཀྲལ་བ་ལྟར་བཤད་པ་ཡིན་པས། དེས་ཀྱེ་རྡོར་གྱི་རྒྱུད་ནས་
བཤད་པའི་ཡུལ་གྱི་ཁ་སྐོང་བ་ལ་ནི་འབྲེལ་ཅུང་ཟད་ཀྱང་མེད་པས། ཁོ་བོ་ནི་རེ་ཤིག་བདེ་
མཆོག་ལ་སྦྱར་ཚུལ་ལྟར། གླིང་བཞི་ནི་འཐུང་གཅོད་ཀྱི་གནས་བཞི་དང༌། གླིང་ཕྲན་བཞི་
ཉེ་བའི་འཐུང་གཅོད་ཀྱི་གནས་བཞིར་བྱས་ནས། རི་རབ་ཀྱི་རྩེའི་ཕྱོགས་བཞི་དབུས་དང་ལྔ།
198



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
སྦས་པའི་ཡུལ་ལྔར་བྱེད་དོ། །
འོ་ན་ཀྱེ་རྡོར་ནས་དངོས་སུ་བཤད་པའི་ཡུལ་སོ་གཉིས་ཇི་ལྟར་སྙམ་ན། འདི་ཉིད་བླ་
མ་འཕགས་པས་བརྟག་གཉིས་ཀྱི་མཆན་བུར་བཤད་པ་དང༌། དེའི་གསུང་སྒྲོས་གྲགས་པ་
རྒྱལ་མཚན་གྱི་བརྟག་གཉིས་ཊི་ཀར་བཤད་པ་ལྟར་ངོས་གཟུང་ན། ཛ་ལན་དྷ་ར་འབར་
བའི་དྲ་བ་འཛིན་པ་ནི་ཁ་ཆེ་དང་རྒྱ་གར་གྱི་བར་ན་ཡོད་ཅིང་། ནང་གི་སྤྱི་གཙུག །ཨོ་ཌི་ཡ་
ན་འཕུར་འགྲོའམ་ཨུ་རྒྱན་གྱི་ཡུལ་རྒྱ་གར་ནུབ་ཕྱོགས་ན་ཡོད་ཅིང་ནང་སྤྱི་བོ། ཀོ་ལ་གེ་རི་
ལྷོ་ནུབ་ཀོ་ལ་པུ་རིའི་གྲོང་ན་ཡོད་ཅིང་ནང་འཚོགས་མ། ཀ་མ་རུ་པ་འདོད་པའི་གཟུགས་
ཅན་གཉལ་གྱི་འདབ་རྒྱ་གར་ཤར་ཕྱོགས་ན་ཡོད་ཅིང་ནང་སྨིན་ཕྲག་སྟེ། དེ་བཞི་ནི་གནས་
ཀྱི་ཡུལ་ཆེན་བཞིའོ། །དེས་ས་དང་པོ་ཐོབ་བོ། །མ་ལ་ཝ་འཕྲེང་བ་ཅན་ལྷོའི་གླིང་ཕྲན་ཏེ་
ནང་སྣ་རྩེའོ། །སིནྡྲ་ནུབ་ཕྱོགས་ན་ཆུ་བོ་སིནྡྷ་འབབ་པའི་འགྲམ་ན་ཡོད་ཅིང་ནང་མིག་
གཉིས་སོ། །ནཱ་ག་ར་གྲོང་ཁྱེར་ཡུལ་དབུས་ན་ཡོད་ཅིང་ནང་རྣ་བ་གཉིས་སོ། །ལྕགས་པའི་
གྲོང་ནི་སིང་ག་ལའི་གླིང་སྟེ་ནང་ཁའོ། །དེ་བཞི་ནི་ཉེ་གནས་ཀྱི་ཡུལ་ཆེན་བཞི་སྟེ། དེས་ས་
གཉིས་པ་ཐོབ་བོ། །མུ་མུ་ནི་ལྷོ་ཕྱོགས་རྒྱ་མཚོའི་འགྲམ་རྒྱལ་པོའི་ཁབ་ཅེས་བྱ་བ་སྟེ་ནང་
ཀོས་ཀོའོ། །དེ་ཝི་ཀོ་ཊ་ལྷ་མོའི་འཁར་རྡོ་རྗེ་གདན་གྱི་ཤར་ན་སྟེ་ནང་མགྲིན་པའོ། །དེ་
གཉིས་ནི་ཞིང་སྟེ་ས་གསུམ་པའོ། །ཀུ་ལུ་ཏ་ལྷོ་ནུབ་ན་རྡོ་པུས་མོ་ལྟ་བུ་ཡོད་པ་སྟེ་ནང་རྒྱབ་
ཀྱི་ཚིགས་པའོ། །ཨརྱ་ཏ་ལྷོ་ཕྱོགས་ཀྱི་རྒྱུད་ན་ཡོད་སྟེ་ནང་ནུ་མ་གཉིས་སོ། །དེ་གཉིས་ཉེ་
ཞིང་སྟེ་ས་བཞི་པའོ། །ཧ་རི་ཀེ་ལ་ནི་ཤར་ལྷོ་ན་ནམ་མཁའ་ཤིང་ལྡན་ཏེ་ནང་སྙིང་གའོ། །གོ་
ད་ཝ་རི་བ་ཡི་མཆོག་སྦྱིན་ནི་ལྷོ་ཕྱོགས་དཔལ་གྱི་རིའི་ངོས་གཅིག་ན་ཡོད་ཅིང་ནང་ལྟེ་བའོ། །
དེ་གཉིས་ཚནྡྷོ་སྟེ་ས་ལྔ་པའོ། །ལམྦ་ཀ་ནི་རྒྱ་གར་ནུབ་ཕྱོགས་ན་ཡོད་ཅིང་ནང་གསང་
གནས་སོ། །ཀཉྩི་ལྷོ་ནུབ་ན་སྟེ་ནང་སྤྱི་དབུས་སོ། །དེ་གཉིས་ཉེ་བའི་ཚནྡྷོ་སྟེ་ས་དྲུག་པའོ། །
བྱེད་པའི་གྲོང་ལྷོ་ཕྱོགས་རྒྱ་མཚོའི་གླིང་ཕྲན་སྟེ་ནང་སྤྱི་རྩེ་མོའོ། །གསེར་དང་ལྡན་པའི་གླིང་
199



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
ནི་ལྷོ་ཕྱོགས་མི་མེད་པའི་གླིང་སྟེ་ནང་གཞང་པའོ། །དེ་གཉིས་འདུ་བ་སྟེ་ས་བདུན་པའོ། །
ཀོ་ཀ་ན་ནི་ལྷོ་ཕྱོགས་ན་མཧཱ་བིནྡྲ་བྱ་བའི་མཆོད་རྟེན་རང་བྱོན་ཡོད་པའི་གནས་ཏེ་ནང་བརླ་
གཉིས་སོ། །བྷིནྡྷ་འབིགས་བྱེད་ནི་རི་བོ་འབིགས་བྱེད་དེ་ལྷོ་ཕྱོགས་ན་ཡོད་ཅིང་ནང་པུས་
མོ་གཉིས་སོ། །དེ་གཉིས་ནི་ཉེ་བའི་འདུ་བ་སྟེ་ས་བརྒྱད་པ་ཐོབ་བོ། །རབ་སོང་དགེ་
འདུན་ནི། རོ་མང་དུ་གནས་པ་ཡི་དྭགས་འདུས་པ་སྟེ་ནང་བྱིན་པ་གཉིས་སོ། །རྒྱ་མཚོའི་
འགྲམ་ནི་རསྨི་ཤྭ་ར་སྟེ་དངོས་སུ་ཡི་དྭགས་རྒྱུ་བའི་ས་ཕྱོགས་ཡོད་པ་ནང་རྐང་པའི་བོལ་
གཉིས་སོ། །དེ་གཉིས་ནི་དུར་ཁྲོད་དེ་ས་དགུ་པའོ། །ཙ་རི་ཏྲ་ལྷོ་ཕྱོགས་ཀྱི་བྱེ་བྲག་སྟེ་ནང་
སོར་མོ་རྣམས་སོ། །གཞོན་ནུའི་གྲོང་ཁྱེར་ནི་རྒྱ་མཚོའི་གླིང་ཕྲན་བུ་མོ་གཟུགས་བཟང་བ་ཁོ་
ན་སྐྱེ་བ་སྟེ་ནང་མཐེ་བོ་གཉིས་སོ། །དེ་གཉིས་ཉེ་བའི་དུར་ཁྲོད་དེ་ས་བཅུ་པའོ། །གྲོང་ཁྱེར་
ཞེས་པ་ཁ་ཆེའི་བྱེ་བྲག་སྟེ་ནང་ཕྲག་པ། གྲོང་མཐའ་ཞེས་པ་མོན་ཡུལ་སྟེ་ནང་རྐང་མཐིལ།
ལན་ཚྭ་རྒྱ་མཚོའི་ནང་སྐྱེས་ནི་ཁྱབ་འཇུག་གིས་བྱས་པའི་རྣམ་སྣང་གི་སྐུ་ཡོད་པ་དང་། སོ་
རལྟ་ཡུལ་འཁོར་བཟང་པོ་ནི་ལྷོ་ནུབ་སོ་བ་ན་ཐ་ཡོད་པའི་ཡུལ་ཏེ་དེ་གཉིས་ནི་ནང་སྙིང་ཁའི་
ཕྱོགས་ན་ཡོད་ཅིང་། དེ་བཞི་ནི་འཐུང་གཅོད་ཀྱི་ཡུལ་ཆེན་སྟེ་ས་བཅུ་གཅིག་པའོ། །ཁ་བའི་
རིའམ་ཧི་མཱ་ལ་ཡ་ནི་གངས་ཅན་བལ་པོར་གཏོགས་པའི་བོད་སྟེ་ནང་ལྟག་པའོ། །ཀོ་ས་ལ་
ནི་རྡོ་རྗེ་གདན་གྱི་ལྷོ་ནུབ་གཉན་ཡོད་ཀྱི་ཕྱོགས་ཏེ་ནང་སྐེད་པ། ཀ་ལིང་ཀ་ལྷོ་ཕྱོགས་རྒྱ་
མཚོའི་འགྲམ་ཏི་ལིང་ཀ་དང་ཉེ་བའི་ཡུལ་འཁོར། སྐྱེད་ཚལ་ར་བའི་རྫིང་བུའི་འགྲམ་ནི་མ་
སྐྱེས་དགྲའི་སྐྱེད་ཚལ་གྱི་ཕྱོགས་ཏེ་དེ་གཉིས་ནང་སྙིང་ཁའི་ཕྱོགས་ན་ཡོད་ཅིང་། དེ་བཞི་ནི་
ཉེ་བའི་འཐུང་གཅོད་ཀྱི་ཡུལ་ཆེན་སྟེ་ས་བཅུ་གཉིས་པ་ཐོབ་པར་བྱེད་པའོ། །
འོ་ན་འདི་དང་བདེ་མཆོག་ནས་བཤད་པ་མི་མཐུན་ནོ་སྙམ་ན་སྐྱོན་མེད་དེ། རྩ་
རྣམས་ཀྱི་རྩ་བ་སྐྱེ་ས་དང་འབྲས་བུ་སྨིན་ས་ལ་སྦྱར་བ་ལྟ་བུ་སྦྱོར་ཚུལ་ཐ་དད་ཀྱང་། ངོ་བོ་
གནད་གཅིག་སྟེ། རྐང་པའི་བོལ་ལ་སྐུ་མཉེ་བྱས་པས་མིག་བདེ་བར་འགྱུར་བའི་ཕྱིར།
20O



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བོལ་སིན་དྷུ་རར་བཤད་པ་དང་། མིག་སིནྡྷར་བཤད་པ་ལྟ་བུ་དང་། ལྟེ་བ་ལ་སྐུ་མཉེ་བྱས་
པས་སྣ་བ་བདེ་བར་འགྱུར་བའི་ཕྱིར། གོ་དྷ་ཝ་རི་ལྟེ་བའམ་རྣ་བ་གཡོན་ལ་བཤད་པ་ལྟར་
འགལ་མེད་ཀྱི་གནད་ཤེས་པར་བྱའོ། །དེ་ལྟར་དེ་དག་ནི། བརྟག་གཉིས་དངོས་བསྟན་གྱི་
ཡུལ་སོ་གཉིས་འདྲེན་ཚུལ་ཏེ། རྗེ་པས་དག་ལྡན་དུ་ཀྱེ་རྡོར་གྱི་དགོངས་པ་ཕྱག་ཆེན་ཐིག་
ལེར་བཤད་པ་ལྟར་བཀྲལ་བ་དང་། དཀར་ཤག་གི་དག་ལྡན་དུ་ཡེ་ཤེས་ཐིག་ལེ་ལས་
བཤད་པ་ལྟར་བགྲངས་པ་གཉིས་ཆར་ན་ཡང་འདི་ཉིད་གསལ་བར་ཡོད་པས་འདི་ལ་ཡིད་
གཡོ་བར་མི་བྱའོ། །འོ་ན་སོ་གཉིས་པོ་འདི་ལ་ཁ་སྐོང་གི་ཡུལ་ལྔ་པོ་ཇི་ལྟར་ཞེ་ན། བསྟན་
བཅོས་མཛད་པ་འདིས་སྡོམ་གསུམ་དཀའ་འགྲེལ་ལས་གླིང་བཞི་དང༌། གླིང་ཕྲན་བཞི་
གཅིག་ཏུ་སྡོམ་པ་སྟེ་ལྔ་ལ་བཤད། དྲིས་ལན་འཁྲུལ་སྤོང་ལས་གླིང་བཞི་དང་རི་རབ་སྟེ་ལྔ་
ལ་བཤད། །
ཁ་ཅིག་སྒྲུབ་པ་པོ་རང་ཉིད་གནས་པའི་ཕྱོགས་བཞི་དབུས་དང་ལྔ་ལ་བྱེད། པཎ་
ཤཱཀ་པས་གསེར་ཐུར་ལས། ལུགས་གཉིས་བཤད་པའི་དང་པོ། འདུ་བ་དང་ཉེ་བའི་འདུ་
བའི་གནས་ཀྱི་དབྱེ་བ་གཉིས་གཉིས་སྟེ་བཞི་དང་། མི་སློབ་པའི་གནས་རྡོ་རྗེ་གདན་དང་ལྔ་
ལ་བྱེད་གསུང་བ་ནི་ཤིན་ཏུ་མི་འཐད་དེ། འདུ་བ་དང་ཉེ་བའི་གནས་བཞི་པོ་ནི། ཡུལ་ཆེན་
སོ་གཉིས་ཀྱི་ནང་དུ་བཤད་ཚར་བས། དེའི་ཁ་སྐོང་དུ་མི་རིགས་པའི་ཕྱིར། གལ་ཏེ་མ་
གྲུབ་སྟེ། བརྟག་གཉིས་དངོས་བསྟན་དུ། དབྱེ་བཞི་བཅུ་གཉིས་འབྱེད་པའི་ཚེ། འདུ་བ་དང་
ཉེ་བའི་འདུ་བ་གཉིས་བཤད་ཀྱང་། ནང་ཚན་སོ་གཉིས་སུ་དབྱེ་བའི་ཚེ། འདུ་བ་དང་ཉེ་
འདུའི་གནས་ཚིག་ཟིན་ལ་མ་བཤད་པའི་ཕྱིར་སྙམ་དུ་དགོངས་མོད། བརྟག་གཉིས་ཚིག་
ཟིན་ལ་སོ་གཉིས་ངོས་འཛིན་པའི་ཚེ། འདུ་བ་དང་ཉེ་འདུའི་དབྱེ་བ་མ་བཤད་ཅིང༌། ཉེ་བའི་
གནས་ལ་ཡུལ་བཞི་དགོས་པ་ལ་གཉིས་ལས་མ་བཤད། ཞིང་དང་ཉེ་ཞིང་། ཚན་རྡོ་དང་ཉེ་
བའི་ཚན་དྷོ་རྣམས་ལ་ཡུལ་གཉིས་གཉིས་ཀྱིས་ཆོག་པ་ལ་བཞི་དང་ལྔ་སོགས་བཤད་པ་
༨
I）
201



ས་བ
ན
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
དང་། གཞན་ཡང་གྲངས་དང་གོ་རིམ་སྦྱོར་ཚུལ་འཁྲུགས་ཅན་ཁོ་ནར་ཡོད་པས། དེ་ཉིད་
བཤད་རྒྱུད་ཐིག་ལེ་རྣམ་གཉིས་དང༌། བླ་མའི་མན་ངག་གིས་འབྱེད་མ་ཤེས་ན་ཤིན་ཏུ་མགོ་
རྨོངས་པར་འགྱུར་ཏེ། རྣམ་འགྱུར་གསལ་བར་བསྟན་པ་དེ་བཞིན་ཡིན་པའི་ཕྱིར་རོ། །
གསེར་ཐུར་ལས་བཤད་ཚུལ་གཉིས་པ། བརྟག་གཉིས་ལས་བཤད་པ་སོ་གཉིས་ཀྱི་སྟེང་དུ།
བདེ་མཆོག་ལས་བཤད་ཅིང་བརྟག་གཉིས་ལས་མ་བཤད་པའི་ཡུལ། རསྨི་ཤྭ་ར། ཨོ་ཏྲེ། ཏྲི་
ཤ་ཀུ་ནེ། སྲེ་ཏ་པུ་རི། མྲྀ་ཧ་དེ་ཝ་དང་ལྔ་བསྣན་ནས་སོ་བདུན་དུ་བྱེད་ཅེས་དང་། དེ་ལྟར་ན་
སློབ་པའི་གནས་རྐྱང་པ་ལ་སོ་བདུན་ནོ་ཞེས་བཤད་པ་ཡང་མི་འཐད་དེ། ཀྱེ་རྡོར་ལ་བདེ་
མཆོག་གིས་ཁ་སྐོང་བ་ལ་རང་བཟོ་ཁོ་ན་ལས་ཤེས་བྱེད་རྣམ་དག་མེད་པའི་ཕྱིར་དང༌། ཁྱད་
པར་དུ་ཁ་སྐོང་ལྔ་པོ་དེ་སྦས་པའི་ཕྱིའི་ཡུལ་ལྔར་བྱ་དགོས་པ་ལས། གོང་དུ་སྨོས་པའི་ལྔ་པོ་
དེ་སྦས་པའི་ནང་གི་ཡུལ་ལྔ་དང་། སྦྱོར་རྒྱུའི་ཕྱིའི་ཡུལ་ལྔར་བྱེད་པ་ལ་འབྲེལ་ཅུང་ཟད་ཀྱང་
མེད་པའི་ཕྱིར་དང་། ཡུལ་སོ་བདུན་པོ་དེ། རྡོ་རྗེ་ཐེག་པ་རང་གི་སློབ་པའི་གནས་སུ་ནི་ཅིས་
ཀྱང་བྱེད་དགོས་པར་ཐལ། ཕ་རོལ་ཏུ་ཕྱིན་པ་དང་སྒོ་བསྟན་པའི་སློབ་པའི་གནས་སུ་ནི་
ཡུལ་སོ་གཉིས་པོ་དེ་འཇོག་ཀྱང་། སྦས་པའི་ཡུལ་ལྔ་པོ་དེ་བཞག་ཏུ་མི་རུང་སྟེ། སྦས་པའི་
ཡུལ་ལྔ་ནི་ས་བཅུ་གསུམ་པའི་ཕྱེད་འོག་མ་ལ་གནས་པས་སྤྱོད་པ་རྒྱུ་བའི་གནས་ཡིན་ལ།
ས་བཅུ་གསུམ་པའི་ཕྱེད་འོག་མ་ནི་སྤྱིར་སློབ་ལམ་ཡིན་ཀྱང་། ཕ་རོལ་ཏུ་ཕྱིན་པ་དང་སྒོ་
བསྟུན་པའི་མཐར་ཕྱིན་ལམ་དུ་བཞག་དགོས་པའི་ཕྱིར་ཏེ། རབ་དབྱེ་ལས། ནང་གི་ས་ལམ་
ཀུན་བགྲོད་ནས། །རྡོ་རྗེ་འཛིན་པའི་ས་དགེ་བ། །བཅུ་གསུམ་པ་ནི་ཐོབ་པར་འགྱུར། །ཞེས་
བཤད་པ་ལས་ཤེས་པའི་ཕྱིར་རོ། །ཡང་མཁས་པ་ཆེན་པོ་འདིས་གསེར་ཐུར་ལས། བདེ་
མཆོག་ནས་བཤད་པའི་ཡུལ་ཉེར་བཞིའི་ཁ་སྐོང་འདྲེན་ལུགས་ལ་ཡང་བཤད་པ་གསུམ་
མཛད་པའི་དང་པོ། ཉེར་བཞིའི་སྟེང་དུ་གནས་དང་ཉེ་གནས་སོགས་བཅུ་གཉིས་བསྣན་
པས་སོ་དྲུག །གང་དུ་སངས་རྒྱ་བའི་གནས་དང་སོ་བདུན་ཡིན་ཞེས་གསུང་བ་ལ་ནི་རྣམ་
202



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དཔྱད་ཅི་ཡང་མ་བྱུང་སྟེ། འདི་ཡུལ་སོ་བདུན་གྱི་རླུང་སེམས་དབུ་མར་ཐིམ་ཞིང་། ཕྱིའི་
མཁའ་འགྲོ་འདུས་པ་ལས་ས་བཅུ་གསུམ་རིམ་བཞིན་ཐོབ་དགོས་པ་ལས། དབྱེ་གཞི་བཅུ་
གཉིས་ཀྱི་དང་པོ་བཅུ་ནི་ཡུལ་ཉེར་བཞིའི་ནང་དུ་འདུས་ཚར་བས། དོན་ལ། ཉེར་བཞིའི་
སྟེང་དུ། འཐུང་གཅོད་དང་ཉེ་བའི་འཐུང་གཅོད་ཀྱི་གནས་གཉིས་དང༌། སངས་རྒྱ་བའི་
གནས་དང་གསུམ་ལས་འདྲེན་རྒྱུ་མ་བྱུང་བས་ས་བཅུ་གསུམ་ཐོབ་བྱེད་ཀྱི་རྒྱུ་རྐྱེན་མ་ཚང་
འདུག་པའི་ཕྱིར་རོ། ། །
བཤད་ཚུལ་གཉིས་པ། ཉེར་བཞིའི་སྟེང་དུ། ཀྱེ་རྡོར་ལས་བཤད་ཅིང་བདེ་མཆོག་
ལས་མ་བཤད་པའི་གནས་བཅུ་གསུམ་ཡོད་པ་དེ་བསྣན་ནས་སོ་བདུན་དུ་བྱེད་གསུང་བ་ལ་
ཡང་ཤེས་བྱེད་མེད་དེ། བཅུ་གསུམ་པོ་དེ། འཐུང་གཅོད་ཉེ་བའི་འཐུང་གཅོད་ཀྱི་གནས་
བཞི་བཞི་དང་། སྦས་པའི་ཡུལ་ལྔ་ལ་སོ་སོར་སྦྱར་དགོས་པས་སྦྱར་ན་རང་བཟོ་ལས་ཅི་
ཡང་མི་འབྱུང་བའི་ཕྱིར་རོ། །བཤད་ཚུལ་གསུམ་པ་བདེ་ཆེན་འཁོར་ལོའི་ལྷ་ལྔ་དང༌། སྒོ་
མཚམས་མ་བརྒྱད་དེ་བཅུ་གསུམ་པོའི་དབང་དུ་བྱས་པའི་ཕྱིར། ༼ཕྱི་༽རོལ་གྱི་ཡུལ་བཅུ་
གསུམ་མོ་ཞེས་དང་། དེ་ཡང་ཕར་ཕྱིན་ཐེག་པར་སྦས་པའི་ས་གཉིས་དང་། རྒྱུད་དུ་སྦས་
པའི་རྩ་ལྔ་དང་སྦྱོར་དགོས་པར་བཞེད་ཅེས་གསུང་བ་ཡང་། འོལ་སྤྱི་ཙམ་ལས་གསལ་པོ་
མ་བྱུང་སྟེ། དེ་ལྟ་བུའི་ཕྱིའི་ཡུལ་བཅུ་གསུམ་ངོས་འཛིན་རྒྱུ་གསལ་པོ་མ་བྱུང་བའི་ཕྱིར་དང་།
སྦས་པའི་རྩ་ལྔ་ལ་རྒྱུད་དུ་སྦས་པའི་རྩ་ཞེས་གསུང་བ་ནི་མི་ལེགས་ཏེ། སཾ་ཊ་ལས། ལུས་
ཅན་སྙིང་གི་དབུས་སུ་ནི། །རྩ་རྣམས་ལྔ་ནི་ཡང་དག་གནས། །ཞེས་བཤད་རྒྱུད་དུ་མ་སྦས་
གསལ་བར་བཤད་པའི་ཕྱིར་རོ། །དེས་ན་མདུད་པ་གྲོལ་ཚུལ་ཡང་། བྱང་སེམས་འབབ་
པའི་རྩ་སོ་གཉིས་ཀྱི་མདུད་པ་ནི་སྤྱི་བོ་ནས་རིམ་བཞིན་གྲོལ་བར་མངོན་ཏེ། སྤྱི་བོ་ནས་
གྱེས་པ་བརྒྱད་ཀྱི་རྩ་མདུད་གྲོལ་བ་ལས་ས་དང་པོ་གཉིས་ཐོབ། མགྲིན་པ་ནས་གྱེས་པ་
བརྒྱད་ཀྱི་རྩ་མདུད་གྲོལ་བ་ལས་ས་གསུམ་པ་ནས་དྲུག་པའི་བར་བཞི་ཐོབ། ལྟེ་བ་ནས་
203



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྱེས་པ་བརྒྱད་ཀྱི་རྩ་མདུད་གྲོལ་བ་ལས་བདུན་པ་ནས་བཅུ་པའི་བར་བཞི་ཐོབ། སྙིང་ཀ་
ནས་གྱེས་པ་བརྒྱད་ཀྱི་རྩ་མདུད་གྲོལ་བ་ལས། ས་བཅུ་གཅིག་པ་དང་བཅུ་གཉིས་པ་གཉིས་
ཐོབ། མཐར་སྦས་པའི་རྩ་ལྔའི་མདུད་པ་གྲོལ་བ་ལས་ས་བཅུ་གསུམ་པ་ཐོབ་ཕྱིར་རོ། །
གལ་ཏེ་དེ་དག་ལ་རྩ་མདུད་ཀྱི་ཐ་སྙད་མེད་དོ་སྙམ་ན། ཤིན་ཏུ་ཡང་ཡོད་དེ། རྩ་དེ་དག་གི་
མདུད་པ་ཡི་གེའི་དབྱིབས་སུ་གྲུབ་པ་ལ་རྩ་ཡི་གེ་ཞེས་བཞག་པའི་ཕྱིར་རོ། །འོན་ཀྱང་རྩ་
དབུ་མ་དངོས་ཀྱི་མདུད་པ་ནི་གསང་གནས་ནས་རིམ་བཞིན་གྲོལ་བ་ཡིན་ཏེ། གསང་
གནས་ཀྱི་འཁོར་ལོ་ལ་མདུད་པ་བཞི་ཡོད་པའི་དང་པོ་གྲོལ་བས་ས་དང་པོ་དང་། ཕྱི་མ་
གཉིས་གྲོལ་བས་ས་གཉིས་པ་ཐོབ། ལྟེ་བའི་འཁོར་ལོ་ལ་མདུད་པ་དྲུག་ཡོད་པ་གྲོལ་བས་
ས་གསུམ་པ་དང་བཞི་པ་ཐོབ། སྙིང་ཀའི་འཁོར་ལོ་ལ་དྲུག་ཡོད་པ་གྲོལ་བས་ས་ལྔ་པ་དང་
དྲུག་པ་ཐོབ། མགྲིན་པའི་འཁོར་ལོའི་དྲུག་གྲོལ་བས་བདུན་པ་དང་བརྒྱད་པ་ཐོབ། སྨིན་
མཚམས་ཀྱི་འཁོར་ལོའི་དྲུག་གྲོལ་བས་དགུ་པ་དང་བཅུ་པ་ཐོབ། སྤྱི་བོའི་འཁོར་ལོ་ལ་
མདུད་པ་བཞི་ཡོད་པའི་དང་པོ་གསུམ་གྲོལ་བས་བཅུ་གཅིག་པ་དང་། ཕྱི་མ་གྲོལ་བས་ས་
བཅུ་གཉིས་པ་ཐོབ། དེ་ཡན་ཆད་དབུ་མའི་མདུད་པ་སོ་གཅིག་གྲོལ་ཡང་། གཙུག་ཏོར་
འཁོར་ལོའི་མདུད་པ་མ་གྲོལ་བས་ས་བཅུ་གསུམ་པ་ནི་མ་ཐོབ་ལ། གཙུག་ཏོར་འཁོར་ལོའི་
མདུད་པ་ཕྱེད་གྲོལ་བའི་ཚེ་བཅུ་གསུམ་ཕྱེད་འོག་མ་ཞེས་གྲགས་པ་འགྲོས་བཞི་ཐིམ་དུ་ཆ་
བ་དེ་ཐོབ་ལ། རངས་པོ་གྲོལ་ཚེ་ཕྱེད་གོང་མ་འགྲོས་བཞི་རྫོགས་པར་ཐིམ་པའི་རྡོ་རྗེ་འཛིན་
པའི་ས་ཐོབ་པ་ཡིན་ནོ། ། །
གཉིས་པ་ལོག་རྟོག་དགག་པ་ལ་གཉིས། སྦས་པའི་ས་གཉིས་བཅུ་པར་འདུས་པ་
དགག །མཐར་ཐུག་འབྲས་བུའི་མཚན་གཞི་ནོར་བ་དགག་པའོ། །དང་པོ་ལ་གཉིས་ཕྱོགས་
སྔ་བརྗོད་པ་དང་། དེ་དགག་པའོ། །དང་པོ་པདྨོ་བཞད་པ་ལས། རྡོ་རྗེ་ཐེག་པའི་ས་བཅུ་
གཅིག་པ་དང་བཅུ་གཉིས་པ་གཉིས་ཕ་རོལ་ཏུ་ཕྱིན་པའི་ས་བཅུ་པར་བསྡུ་དགོས་སོ་ཞེས་པ་
204



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
ནི་ཙོང་ཁ་པ་དང་རང་ལུགས་ཀྱི་བླ་མ་ཕྱི་མ་ཁ་ཅིག་གོ །ཞེས་པ་ལྟར་བླ་མེད་ཀྱི་ས་ལམ་གྱི་
རྣམ་གཞག་འདི་ལ་རྗེ་ཙོང་ཁ་པ་སོགས་ཁ་ཅིག །ས་བཅུའི་ལྷག་མ་བཅུ་གཅིག་པ་དང་བཅུ་
གཉིས་པ་གཉིས་ཕར་ཕྱིན་ནས་བཤད་པའི་ས་བཅུ་པའི་ནང་དུ་འདུ་དགོས་ཏེ། ཕ་རོལ་ཏུ་
ཕྱིན་པའི་ས་བཅུ་ལས་གཞན་པའི་སློབ་ལམ་སྔགས་ལུགས་ལའང་མེད་པས་སོ་ཞེས་སྨྲ་
བར་བྱེད་དོ། །
གཉིས་པ་དེ་དགག་པ་ལ་གཉིས། རླུང་སེམས་ཐིམ་ཚུལ་འགལ་བས་དགག །བསྐྱེད་
རིམ་སྒོམ་ཚུལ་འགལ་བས་དགག་པའོ། །དང་པོ་ནི། ཕྱི་རོལ་གྱི་ཡུལ་ཆེན་སུམ་ཅུ་རྩ་བདུན་
གྱི་དཔའ་བོ་དང་རྣལ་འབྱོར་མ་དབང་དུ་འདུས་པས་ནང་ལུས་ཀྱི་རྩ་ཁམས་སུམ་ཅུ་སོ་
བདུན་གྱི་རླུང་སེམས་སོགས་རྟེན་དཀྱིལ་འཁོར་བཞི་དབུ་མར་འདུས་པ་ལས། ས་བཅུ་
གསུམ་པོ་རྣམས་འགྲུབ་པའི་རྣམ་གཞག་རྣམས་ནི་རྣལ་འབྱོར་ཆེན་པོའི་རྒྱུད་སྡེ་ལས་
གསུངས་པས་དེ་ལྟར་ཁས་ལེན་པ་དེའི་ཚེ་ས་ལྷག་མ་གཉིས་བཅུ་པར་ཇི་ལྟར་འདུས་ཏེ་མི་
འདུས་པར་ཐལ། དེ་འདུས་ན་ས་བཅུ་པ་མན་ཆད་ཐོབ་པ་ལ་ཡུལ་ཉེར་བཞིའི་རླུང་སེམས་
དབུ་མར་ཐིམ་པ་ཙམ་གྱི་ཆོག་པས་ཡུལ་སོ་བདུན་གྱི་རྣམ་གཞག་སོགས་ལ་དགོས་པ་
གཏན་མེད་དུ་འགྱུར་བའི་ཕྱིར་རོ། །ཡང་ཁྱེད་རྣལ་འབྱོར་ཆེན་པོའི་ས་ལམ་གྱི་རྣམ་གཞག་
མི་བྱེད་པ་དེའི་ཚེའམ་བྱེད་ཀྱང་ས་བཅུ་གསུམ་གྱི་རྣམ་གཞག་ཁས་མི་ལེན་ན། ས་བཅུ་
གཉིས་སོགས་སུ་དབྱེ་བ་དང་། བཅུ་གཅིག་པ་དང་བཅུ་གཉིས་པ་བཅུ་པར་བསྡུ་བའི་རྣམ་
གཞག་ལ་དོན་མེད་དེ། རྣལ་འབྱོར་བླ་མེད་ལས་གཞན་དུ་ས་བཅུ་གསུམ་པ་ཡི་ཐ་སྙད་མེད་
པ་དེའི་ཕྱིར་རོ། །གཞན་ཡང་ས་ལྷག་མ་གཉིས་པོ་ས་བཅུ་པར་ཇི་ལྟར་འདུས་ཏེ་མི་འདུས་
པར་ཐལ། བཅུ་གཅིག་པ་དཔེ་མེད་པའི་ས་དང་། བཅུ་གཉིས་པ་ཡེ་ཤེས་ལྡན་གྱི་ས་གཉིས་
བཅུ་པ་ཆོས་ཀྱི་སྤྲིན་དུ་མི་འདུས་ན་སྟེ་དེའི་ཕྱིར་རོ། །གལ་ཏེ་མ་གྲུབ་ཞེ་ན། འོ་ན་འཐུང་
གཅོད་དང་། སོགས་པས་བསྡུས་པ་ཉེ་བའི་འཐུང་གཅོད་གཉིས་ལས་ཕྱེ་བའི་ཕྱི་ནང་གི་
205



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡུལ་ཆེན་བརྒྱད་པོ་དེ། ཉེ་བའི་དུར་ཁྲོད་དུ་འདུས་པར་འགྱུར་བར་ཐལ། དཔེ་མེད་པ་དང་
ཡེ་ཤེས་ལྡན་གཉིས་ཆོས་ཀྱི་སྤྲིན་དུ་འདུས་ན་སྟེ་དེའི་ཕྱིར། འདོད་ན་ས་དགུ་པ་ལེགས་པའི་
བློ་གྲོས་དང་བཅུ་པ་ཆོས་ཀྱི་སྤྲིན་གཉིས་ཀྱང་ནི་ས་བརྒྱད་པར་འདུས་པར་ཐལ། འདོད་པ་
དེའི་ཕྱིར་ཞེས་མགོ་བསྒྲེ་ན་ཆོས་མཐུན་ལན་ཉིད་ཇི་ལྟར་འདེབས་ཏེ། འདེབས་མི་ནུས་པའི་
ཕྱིར། མདོར་ན་ཕ་རོལ་ཏུ་ཕྱིན་པའི་གཞུང་ལུགས་ཀྱིས་རྡོ་རྗེ་ཐེག་པ་ལ་གནོད་མི་ནུས་ཏེ།
ནུས་ན་ཕ་རོལ་ཏུ་ཕྱིན་པ་ལའང་གྲུབ་མཐའ་འོག་མ་འོག་མ་ཡིས། གོང་མ་གོང་མར་གནོད་
པར་འགྱུར་བའི་སྐྱོན་ཡོད་པའི་ཕྱིར་རོ། །དེ་ལྟར་ཕྱི་ནང་གི་ཡུལ་སུམ་ཅུ་རྩ་བདུན་ལ་སྦྱང་
གཞི་སྦྱང་བྱ་སྦྱོང་བྱེད་རྣམས་སོ་བདུན་སོ་བདུན་དུ་འབྱེད་ཤེས་པ་ནི། རྗེ་བཙུན་ས་སྐྱ་པ་ཁོ་
ནའི་མན་ངག་གི་གནད་དེ། བདག་མེད་བསྟོད་འགྲེལ་ལས། རྟེན་རྩའི་དཀྱིལ་འཁོར་ལ་
བྱང་སེམས་འབབ་པའི་རྩ་སོ་གཉིས་སྦས་པའི་རྩ་ལྔ་དང་སོ་བདུན། རྩ་ཡི་གེའི་དཀྱིལ་
འཁོར་ལ། པུ་ཛ་ཨོ་ལ་སོགས་པ་ཉེར་བཞི། ཧྭ་རིང་པོ་བརྒྱད་དང་སོ་གཉིས། །ཧཱུྃ་ཨོཾ་ཛཱི་ཁཾ་
ཧཱུྃ་ལྔ་སྟེ་སོ་བདུན། ཁམས་བདུད་རྩིའི་དཀྱིལ་འཁོར་ལ་སོ་དང་སེན་མོའི་ཁམས་སོགས་
ཉེར་བཞི། རྣམ་ཤེས་ཚོགས་བརྒྱད་དང་འབྲེལ་བའི་ཁམས་བརྒྱད་དང་ས་གཉིས་བདུད་རྩི་
ལྔའི་དྭངས་མ་ལྔ་སྟེ་སོ་བདུན། རླུང་གི་དཀྱིལ་འཁོར་ལ་ཡུལ་ཉེར་བཞིའི་དབང་དུ་བྱས་ན།
ཡུལ་རེ་རེ་ན་དགུ་བརྒྱ་ཕྲག་རེ་རེ་གནས་པ་དང་། ཡུལ་སོ་གཉིས་ཀྱི་དབང་དུ་བྱས་ན་ཡུལ་
རེ་རེ་ན་དྲུག་བརྒྱ་བདུན་ཅུ་རྩ་ལྔ་པ་རེ་གནས་པ་སྟེ་རྟེན་དཀྱིལ་འཁོར་བཞི་ནི་ནང་གི་ཡུལ་
ཆེན་ཡིན་ལ། ཕྱི་ནི་གོང་དུ་བཤད་པ་ལྟར་དང་། ལམ་བྱང་ཕྱོགས་སོ་བདུན་ལ་ནི། རྒྱུ་རྒྱུད་
སྦྱང་གཞི་རྩ་ལ་སོགས་པ་ལ་སྦྱོར་བ་དང་། ལམ་བསྐྱེད་རིམ་རྟེན་དང་བརྟེན་པ་ལ་སྦྱོར་བ་
དང་། ཚོགས་ལམ་ཆུང་ངུ་ནས་མཐར་ཕྱིན་ལམ་གྱི་བར་ལམ་ལྔ་ལ་སྦྱོར་བ་དང་། ས་དང་པོ་
ནས་སངས་རྒྱས་ཀྱི་ས་མངོན་དུ་བྱས་ཀྱི་བར་ལ་སྦྱོར་བ་དང་། སངས་རྒྱས་པའི་གཟུགས་སྐུ་
ཁོ་ན་ལ་སྦྱོར་བ་དང་ཚུལ་ལྔ་ཡོད་ཅིང་། དེ་བཞིན་དུ་འཕགས་པ་རིན་པོ་ཆེའི་རྒྱུད་ཀྱི་སྤྱི་
206



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
དོན་གསལ་བར་ཡང་། སྦྱང་གཞི་ཉོན་མོངས་ལྔ། ཕུང་པོ་ལྔ། འབྱུང་བ་ལྔ། ཕྱི་ནང་གི་སྐྱེ་
མཆེད་བཅུ་གཉིས། ཡན་ལག་གི་ཚིགས་ཆེན་བརྒྱད། སྤྱི་བོ་རྐང་མཐིལ་གཉིས་དང་སོ་
བདུན། སྦྱོང་བྱེད་ལ་ཡང་། བསྐྱེད་རིམ་གྱི་རྟེན་ལ་སྦྱར་ན། དྲན་པ་ཉེར་བཞག་བཞི་ཁ་ཁྱེར་
གཞི་ལ་སོགས་པ་གཞལ་ཡས་ཁང་གི་ཆོས་སོ་བདུན་ལ་བྱང་ཕྱོགས་སོ་བདུན་ཚང་བ་དང་།
བརྟེན་པ་ལྷ་ལ་སྦྱར་ན། རིགས་ལྔ་ཡུམ་ལྔ། གཏི་མུག་རྡོ་རྗེ་མ་ལ་སོགས་པ་དྲུག །གཟུགས་
རྡོ་རྗེ་མ་ལ་སོགས་པ་དྲུག །ཁྲོ་བོ་བཅུ་མངོན་བྱང་ལྔ་སྟེ་སོ་བདུན། རྫོགས་རིམ་ལ་སྦྱར་བ་
ལ་ཡང་རྟེན་དང་བརྟེན་པ་གཉིས་ཀྱི་རྟེན་དཀྱིལ་འཁོར་བཞི་ལ་རྩ་སོ་བདུན། ནང་གི་ཡི་གེ་
སོ་བདུན། ཁམས་དྭངས་མ་སོ་བདུན། སྒྱུར་བྱེད་ཀྱི་རླུང་སོ་བདུན། བརྟེན་པ་ཡེ་ཤེས་ལ་
ཡང་། རྟེན་དཀྱིལ་འཁོར་བཞི་སོ་བདུན་ཚན་པ་བཞི་ལ་བརྟེན་ནས་སྐྱེས་པའི་མཚོན་བྱེད་
དཔེའི་ཡེ་ཤེས་སོ་བདུན། མཚོན་བྱ་དོན་གྱི་ཡེ་ཤེས་སོ་བདུན། སྦྱངས་འབྲས་ལ་ཡང་སྐུ་
གསུང་ཐུགས་ཡོན་ཏན་ཕྲིན་ལས་ལྔ། ཚད་མེད་བཞི། རྣམ་པར་གྲོལ་བའི་ཡེ་ཤེས་དང་ལྔ།
མངོན་ཤེས་དྲུག་ཟག་མེད་ཀྱི་ཡུལ་དྲུག །སྟོབས་བཅུ། ཡེ་ཤེས་ལྔ་སྟེ་སུམ་ཅུ་རྩ་བདུན་དུ་ཕྱེ་
སྟེ་བཤད་པའི་བདུད་རྩི་སྙིང་གི་ཟེའུ་འབྲུར་སིམ་པར་བྱོས་ཤིག །
གོང་དུ་ཕྱིའི་ཡུལ་ཆེན་སོ་བདུན་གྱི་ནང་ཚན་ཧི་མཱ་ལ་ཡ་ཞེས་པ་བོད་སྐད་དུ་ཁ་བའི་
རིའམ་གངས་ཅན་ཞེས་འབྱུང་བའི་གནས་དེ་ནི། མངོན་པ་དང་དུས་འཁོར་ནས་བཤད་
པའི་རི་བོ་གངས་ཅན་ཞེས་གྲགས་པ་དེ་དང་དོན་གཅིག་ཏུ་འཁྲུལ་བར་མི་བྱ་སྟེ། སྔ་མ་དེ་ནི་
དག་ལྡན་ལས་བལ་པོར་གཏོགས་པའི་བོད་ཀྱི་རི་ཞིག་ལ་ངོས་བཟུང་། ཕྱི་མ་དེ་ནི། རྡོ་རྗེ་
གདན་ནས་རི་ནག་པོ་དགུ་འདས་པའི་བྱང་ཕྱོགས་ཞིག་ན་ཡོད་པར་བཤད་ཅིང་། རི་དགུ་
ཡང་སྡོམ་གསུམ་རང་མཆན་ལས། བོད་དང་རྒྱ་གར་གྱི་བར་ན་སྟོད་མངའ་རིས་ནས་སྨད་
རྒྱ་ནག་གི་བར་རི་བརྒྱུད་མ་ཆད་པའི་ཕྱིར་རི་བརྒྱུད་རིང་པོ་གཉིས། བོད་དང་ཧོར་གྱི་བར་
ན་ཆགས་པའི་གངས་བརྒྱུད་རིང་པོ་དང་གསུམ། དེ་ནས་ཆུ་བོ་སིདྷུའི་བར་ན་རི་བརྒྱུད་རིང་
207



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པོ་དྲུག་ཅེས་བཤད་ལ། མངོན་པའི་གངས་ཅན་ནི་འཛམ་བུ་གླིང་གི་བྱང་གི་སའི་ཆ། གསེར་
རི་བདུན་དང་ཉེ་བ་ཞིག་ན་ཡོད་པར་གསལ་བའི་ཕྱིར། དེས་ན་དཀར་ཤག་གི་དག་ལྡན་དུ།
ཡུལ་ཆེན་སོ་བདུན་གྱི་ཧི་མཱ་ལ་ཡའི་མཆན་བུར་གངས་ཏི་སེ་ཞེས་བཤད་པ་ཡང་མི་འཐད་དེ།
ཧི་མཱ་ལ་ཡ་གངས་ཅན་གྱི་སྐད་དོད་ཡིན་གྱི་ཏི་སེའི་སྐད་དོད་མ་ཡིན་པའི་ཕྱིར་དང་། ཡུལ་
ཆེན་གྱི་གངས་ཅན་ནི། ཏི་སེ་དང་། མངོན་པའི་གངས་ཅན་གཉིས་ཆར་མ་ཡིན་བའི་ཕྱིར།
གནད་དེས་ན། ཏི་སེའི་འགྲམ་མ་ཕམ་པ་ལས་འབབ་པའི་ཆུ་བོ་གངྒཱར་གྲགས་པ་དེ།
མངོན་པ་ནས་བཤད་པའི་གངྒཱ་ནི་མ་ཡིན་སྟེ། དེ་ཉིད་མཚོ་མ་དྲོས་པ་ལས་མི་འབབ་པར་ཁོ་
རང་གི་འབྱུང་གནས་ཕལ་པ་ཞིག་དུ་དེང་སང་གི་སྐྱེ་བོ་ལ་མངོན་གྱུར་དུ་གྲགས་པའི་
ཕྱིར་རོ། །དེས་ན། མ་ཕམ་མ་དྲོས་མིན་གྱུར་ན། །གངྒཱའང་དེ་ཉིད་མིན་པར་འགྱུར། །ཞེས་
པའི་ལན་ཡང་སྟོན་དགོས་སོ། །ཞེས་པའི་དྲིས་ལན་འཁྲུལ་སྤོང་དུ། རྟ་རྟ་མིན་པར་ཐལ།
བ་ལང་གཡག་མིན་པའི་ཕྱིར་ཞེས་སུན་འབྱིན་མཛད་པའི་ཕྱིར། སྤྱིར་ཆུ་བོ་གངྒཱ་གངྒཱ་མིན་
པར་ཐལ། མ་དྲོས་པ་མ་ཕམ་མིན་པའི་ཕྱིར་ཟེར་ན་སྐྱོན་དེ་ཉིད་འཕེན་པ་ལ་དགོངས་པ་
ཡིན་གྱི། ཏི་སེའི་འགྲམ་གྱི་གངྒར་གྲགས་པ་དེ། གངྒཱ་མིན་པར་ཐལ། མ་ཕམ་མ་དྲོས་པ་
མིན་པའི་ཕྱིར་ཟེར་ན་འདོད་ལན་འདེབས་དགོས་ཞིང་། དེས་ན་དཔལ་ལྡན་ཤཱཀྱ་མཆོག་
ལྡན་པས། གདྨ་ལ་ཐུན་མོང་དང་ཐུན་མོང་མིན་པ་གཉིས་ཕྱེ་བ་ལྟར་གངྒཱ་དང་། གངས་ཅན་
སོགས་ལ་དངོས་བཏགས་དང་སྐབས་སོ་སོར་ཕྱེ་དགོས་པ་གནད་ཀྱི་སྙིང་པོར་གཟུང་བར་
བྱའོ། །
གཉིས་པ་བསྐྱེད་རིམ་དང་འགལ་བའི་རིགས་པ་ནི། ཁྱོད་ཀྱི་འདོད་པ་དེ་ལ་བསྐྱེད་
རིམ་ལྷའི་རྣམ་གཞག་དང་འགལ་བའི་ཚུལ་ཡང་བརྗོད་པར་བྱའོ། །ཇི་ལྟར་སྙམ་ན། བདག་
མེད་ལྷ་མོ་བཅོ་ལྔའི་ནང་ནས་ས་བཅུ་གཅིག་པ་ལ་གནས་པའི་ཚུལ་བཟུང་བའི་ནང་གི་
འཕར་མའི་སྟེང་འོག་ན་གནས་པའི་མཁའ་སྤྱོད་མ་དང་ས་སྤྱོད་མ་གཉིས་དང་། ས་བཅུ་
208



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཉིས་པ་ལ་གནས་པའི་ཚུལ་གཟུང་བའི་འཁོར་ལོའི་དབུས་ན་གནས་པའི་བདག་མེད་མ་
སྟེ་སྟེང་འོག་དབུས་ཀྱི་ལྷ་མོ་གསུམ་པོ་དེ། ཕྱིའི་འཕར་མའི་བྱང་ན་གནས་པའི་ས་བཅུ་ལ་
གནས་པའི་ཚུལ་གཟུང་བའི་གྷསྨ་རཱི་རུ་འདུས་སམ་མི་འདུས་བརྟགས་པས་འཇིག་སྟེ། མི་
འདུས་ན་ས་བཅུ་གཅིག་པ་དང་བཅུ་གཉིས་པ་གཉིས་ས་བཅུ་པར་ཇི་ལྟར་འདུས་ཏེ་མི་
འདུས་པའི་ཕྱིར་དང༌། འདུས་ན། ལྷ་མོ་བཅོ་ལྔའི་གྲངས་ངེས་ཉམས་པར་འགྱུར་བའི་
ཕྱིར་ཏེ། ལྷ་མོ་བཅུ་གཉིས་སུ་འདུས་པའི་ཕྱིར་རོ། །
གལ་ཏེ་བདག་མེད་ལྷ་མོ་བཅོ་ལྔ་དང་ས་བཅུ་གཉིས་སྦྱོར་ཚུལ་རྟོག་བརྟགས་ཡིན་
པས། ལྷ་མོ་བཅོ་ལྔ་དང་ས་ལམ་དེ་ལྟར་མི་སྦྱོར་རོ་ཞེ་ན། ཁྱོད་ལ་མན་ངག་མེད་པས་བདེན་
མོད། དེ་ལྟར་མི་སྦྱོར་བ་ནི་རྒྱུད་དང་འགལ་ཏེ། རྩ་བའི་རྒྱུད་བརྟག་པ་དང་པོ་ལས། ལུས་
ལ་གནས་པའི་རྩ་སོ་གཉིས་གསུང་པ་དེ། བརྟག་པ་ཕྱི་མར་ནི། རྩ་ནི་གཉིས་གཉིས་རྣལ་
འབྱོར་མ། །རེ་རེའི་རྣམ་པ་རྣམས་སུ་བརྗོད། །རྐྱང་མ་རོ་མ་ཀུན་འདར་མ། །བདག་མེད་
རྣལ་འབྱོར་མ་ཞེས་བརྗོད། །ཅེས་རྩ་སོ་གཉིས་ཀྱི་གཉིས་གཉིས་དང་ལྷ་མོ་གཞན་བཅུ་བཞི་
སྦྱར། རྩ་རོ་རྐྱང་དབུ་གསུམ་བདག་མེད་མར་སྦྱར་ནས་གསུངས་པ་འདི་དང་འགལ་བའི་
ཕྱིར། འོན་ཀྱང་བརྟག་པ་ཕྱི་མའི་ལུང་འདིས། བྱང་སེམས་འབབ་པའི་རྩ་སོ་གཉིས་ལས།
རོ་རྐྱང་དབུ་གསུམ་བདག་མེད་མས་སྦྱོང་། བདུད་འདྲལ་མ་ཡབ་ཧེ་རུ་ཀས་སྦྱོང་། ལྷག་མ་
ཉེར་བརྒྱད་པོ་འཁོར་བཅུ་གཉིས་པོས་སྦྱོང་བ་ཙམ་ཞིག་བསྟན་གྱི། ས་ལམ་དང་ལྷ་མོ་བཅོ་
ལྔ་སྦྱོར་བའི་ཤེས་བྱེད་དུ་ཆེར་མ་འབྲེལ་མོད། རྗེ་པས། བརྟག་པ་དང་པོའི་ལེའུ་དང་པོར་
རྩ་སོ་གཉིས་བཤད་པ་དེ། བརྟག་པ་དང་པོའི་ལེའུ་བདུན་པར་ཡུལ་ཆེན་སོ་གཉིས་བཤད་
པའི་ནང་གི་ཡུལ་ཆེན་སོ་གཉིས་སུ་བྱས་ནས། ཕྱི་ནང་གི་ཡུལ་སོ་གཉིས་པོ་དེ་ས་བཅུ་
གཉིས་དང་སྦྱོར། བརྟག་པ་ཕྱི་མར་བདག་མེད་ལྷ་མོ་བཅོ་ལྔའི་དཀྱིལ་འཁོར་བཤད་པའི་
ལྷ་མོ་བཅོ་ལྔ་པོ་དེ་ས་བཅུ་གཉིས་དང་སྦྱར་བར་མཛད་པ་ཡིན་པས། ས་བཅུ་གཉིས་དང་ལྷ་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
མོ་བཅོ་ལྔའི་དཀྱིལ་འཁོར་སྦྱར་བ་འདི་མན་ངག་གི་མིག་དང་ལྡན་པ་ཁོ་ནའི་སྤྱོད་ཡུལ་
ཡིན་ལ། གནད་དེས་ན། བདག་མེད་མའི་བསྟོད་པར་ས་ལམ་གྱི་རིམ་པ་དང་དཀྱིལ་
འཁོར་སྦྱར་བ་དང་། འཕོ་བའི་རིམ་པ་དང་དཀྱིལ་འཁོར་སྦྱར་བའི་བསྟོད་པ་གཉིས་མཛད་
པའི་སྦྱར་ཚུལ་སྔ་མ་ནི་གཙོ་བོར་བརྟག་པ་དང་པོ་དེའི་ལུང་དོན་དང་། སྦྱར་ཚུལ་ཕྱི་མ་ནི།
བརྟག་པ་ཕྱི་མར། རྩ་ནི་གཉིས་གཉིས་རྣལ་འབྱོར་མ། །ཞེས་སོགས་ཀྱི་ལུང་དོན་མན་ངག་
གི་གསལ་བར་མཛད་པ་ཡིན་པས། ས་བཅུ་གཉིས་དང་ལྷ་མོ་བཅོ་ལྔ་སྦྱར་བའི་ཚིག་ཟིན་
གྱི་ལུང་དོན་མེད་ཀྱང་། མན་ངག་ཟབ་མོས་ཕྱེ་ནས་གསལ་བར་ཁོང་དུ་ཆུད་དོ་ཞེས་ཕྱོགས་
སྔ་ཕྱི་ཀུན་ལ་གུས་པས་ཐལ་མོ་སྦྱོར་རོ། །
གཞན་ཡང་དཔལ་འཁོར་ལོ་སྡོམ་པའི་དཀྱིལ་འཁོར་གྱི། ས་བཅུ་གསུམ་པ་ལ་
གནས་པའི་བདེ་ཆེན་འཁོར་ལོའི་ལྷ་ལྔ་དང་། ས་བཅུ་གཅིག་པ་དང་བཅུ་གཉིས་པ་ལ་
གནས་པའི་ཚུལ་བཟུང་བའི་དམ་ཚིག་གི་འཁོར་ལོ་ཡི་ལྷ་བརྒྱད་པོ་རྣམས། བཅུ་པ་ལ་
གནས་པའི་ཚུལ་བཟུང་བའི་སྐུ་འཁོར་གྱི་ལྷ་གཞན་དུ་འདུས་མི་འདུས་དཔྱད་པའི་རིགས་
པ་ཡང་སྔར་བཞིན་དུ་མཚུངས་ཏེ། མི་འདུས་ན་ས་བཅུ་གཅིག་པ་དང་བཅུ་གཉིས་པ་གཉིས་
ས་བཅུ་པར་མི་འདུས་ཤིང་། འདུས་ན་བདེ་མཆོག་ལྷའི་གྲངས་ངེས་འཇིག་པའི་ཕྱིར།
མདོར་ན་ཕ་རོལ་ཏུ་ཕྱིན་པ་ཡི་ས་ལམ་གྱི་རྣམ་གཞག་བྱེད་པའི་ཚེ་ན་བཅུ་གསུམ་པའི་ཐ་
སྙད་མེད་ལ། རྣལ་འབྱོར་ཆེན་པོའི་རྒྱུད་སྡེ་ལས་གསུངས་པའི་ས་ལམ་རྣམ་གཞག་ལ་བཅུ་
གསུམ་པ་རུ་འབྱེད་པའི་ཚེ། ཕ་རོལ་ཏུ་ཕྱིན་པ་ལ་མངོན་པར་ཞེན་ནས། དེའི་ལུགས་ཁོ་ན་
དང་བསྟུན་པར་མི་བྱ་སྟེ། དེ་ལྟར་བསྟུན་ན་བླ་མེད་ས་ལམ་གྱི་རྣམ་གཞག་འཇིག་པའི་ཕྱིར་
དང་། བདེ་མཆོག་སོགས་གསང་བ་ཆེན་པོའི་རྒྱུད་སྡེ་ལས་ཕ་རོལ་ཏུ་ཕྱིན་པ་དང་སྒོ་བསྟུན་
པའི་ས་བཅུའི་རྣམ་གཞག་གསུངས་པའང་ཕ་རོལ་ཏུ་ཕྱིན་པ་དེ་ཉིད་ལ་མངོན་ཞེན་ཆེ་བ་
རྣམས་ཁ་དྲང་བའི་ཕྱིར་གསུངས་པ་ཡིན་པའི་ཕྱིར་དང་། དཔལ་ལྡན་ཟླ་བ་གྲགས་པ་ཡིས། །
210



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ། །
མདོ་སོགས་ལ་ནི་རབ་ཞུགས་པའི། །འགྱོད་པ་ཟློག་པར་བྱེད་པ་དང་། །ཞེས་གསུངས་པ་
ཡང་མངོན་ཞེན་ཅན་འདི་འདྲ་ལ་དགོངས་ནས་གསུངས་པ་ཡིན་པའི་ཕྱིར་རོ། །
གཉིས་པ་མཐར་ཐུག་འབྲས་བུའི་མཚན་ཉིད་ལ་འཁྲུལ་པ་དགག་པ་ནི། པདྨོ་བཞད་
པ་ལས། ཕ་རོལ་ཏུ་ཕྱིན་པའི་ཐེག་པ་ནས་བཤད་པའི་སྐུ་གསུམ་ཡེ་ཤེས་བཞི་རྡོ་རྗེ་ཐེག་
པའི་ས་བཅུ་གཅིག་པ་ཡིན་པས་དེའི་གོང་དུ་ཡང་ས་བཅུ་གཉིས་པ་དང་བཅུ་གསུམ་པ་
བགྲོད་པར་འདོད་པ་ནི། རང་ལུགས་ཀྱི་ས་བཅུ་གསུམ་པ་སྒྲུབ་པར་འདོད་ཀྱང་སྒྲུབ་བྱེད་
ཐལ་ཆེས་པ་འགའ་ཞིག་གོ །ཞེས་པ་ལྟར་རང་ལུགས་པ་ཁ་ཅིག་ཕ་རོལ་ཏུ་ཕྱིན་པ་ནས་
བཤད་པའི་སྐུ་གསུམ་ཡེ་ཤེས་བཞི་ཐོབ་ཀྱང་དེའི་གོང་དུ་ཡང་ས་བཅུ་གཉིས་པ་དང་བཅུ་
གསུམ་པ་བགྲོད་དགོས་ཏེ། དེ་རྣམས་རྡོ་རྗེ་ཐེག་པའི་ས་བཅུ་གཅིག་པ་ཙམ་ལ་གནས་པའི་
ཡོན་ཏན་ཡིན་པའི་ཕྱིར་ཞེས་ཟེར་རོ། །དེ་སྐད་སྨྲ་བ་འདི་ཡང་ཕ་རོལ་ཏུ་ཕྱིན་པ་ལས་ཡེ་
ཤེས་བཞི་ལྡན་གྱི་སྐུ་དེ། ས་བཅུ་གཅིག་པར་བཤད་པ་ཙམ་ལ་འཁྲུལ་ནས་གྲངས་དང་
མཚན་ཉིད་ནོར་བ་ཁོ་ནར་ཟད། བྱེ་བྲག་ཏུ་སྨྲ་བའི་གཞུང་ལུགས་ནས་རྣལ་འབྱོར་ཆེན་པོའི་
རྒྱུད་སྡེའི་བར་ཐམས་ཅད་དུ་འབྲས་བུའི་རྣམ་གཞག་གང་དང་གང་བཤད་པ་རྣམས་རང་
རང་གི་གདུལ་བྱའི་བློ་ཉིད་ལ་འཚམས་པའི་ཡོན་ཏན་གྱི་ལྡོག་པ་མི་འདྲ་བ་སྨོས་པའི་ཁྱད་
པར་ཙམ་མ་གཏོགས་པ་སྤངས་རྟོགས་མཐར་ཐུག་པའི་འབྲས་བུར་ཁྱད་པར་མེད་པའི་ཕྱིར།
དཔེར་ན་ཉན་ཐོས་ཀྱི་གཞུང་ནས་སྔགས་ཀྱི་རྒྱུད་སྡེའི་བར་ཀུན་གྱི། ཤཱཀྱ་ཐུབ་པའི་ཡོན་
ཏན་རང་རང་གི་གྲུབ་མཐའི་ལུགས་བཞིན་སོ་སོར་བཤད་ཀྱང༌། ཤཱཀ་ཐུབ་རང་གི་ངོ་བོ་
མཚན་ཉིད་པ་གཅིག་ཁོ་ན་ཡོད་ཀྱི་དངོས་བཏགས་ཀྱི་ཁྱད་པར་མི་འབྱེད་པ་བཞིན་ནོ། །
གཞན་ཡང་གཞུང་དེ་དང་དེར་འབྲས་བུར་བཤད་པ་རྣམས། གཞུང་དེ་ནས་བཤད་པའི་
ལུགས་དེའི་ལམ་གྱི་ཐོབ་པ་གཅིག་མི་དགོས་ཏེ། དེ་དགོས་ན་དངོས་སྨྲ་བའི་གཞུང་ལས་
བཤད་པའི་འབྲས་བུ་ས་མཚམས་གང་ཙམ་དུ་འཇོག་སྟེ་འཇོག་མི་ཤེས་པའི་ཕྱིར། མདོར་ན་
211



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མདོ་ནས་བཤད་པའི་སངས་རྒྱས་དེ། སྤྱིར་བཅུ་གསུམ་པ་ཐོབ་ཟིན་པ་ཞིག་ཡིན་ཀྱང་།
མདོ་རང་རྐང་ལ་དེས་ས་བཅུ་གསུམ་པ་ཐོབ་པར་མི་བཞེད་དེ། མདོ་རང་རྐང་ལ་དེ་ས་བཅུ་
གཅིག་པ་ལ་གནས་པ་ཙམ་ཞིག་ཏུ་བཞེད་པའི་ཕྱིར་རོ། །
དེ་ཡང་མདོ་སྔགས་གཉིས་པོ་དེ་སངས་རྒྱས་ཀྱི་མཚན་ཉིད་སྐུ་གསུམ་ཡེ་ཤེས་བཞི་
ལྡན་སོགས་སྤངས་རྟོགས་རྫོགས་པ་ཞིག་ལ་མཐུན་ཀྱང་། མཚན་གཞི་ལ་མི་མཐུན་ཏེ།
མདོ་རང་རྐང་ལས་བཅུ་གཅིག་པ་ལ་གནས་པ་དང་། སྔགས་བླ་མེད་ཀྱི་སྐབས་སུ་ས་བཅུ་
གསུམ་པ་ལ་གནས་པ་དེ་སངས་རྒྱས་སུ་ངོས་འཛིན་པའི་ཕྱིར། དེ་ཉིད་རྒྱུད་སྡེའི་དགོངས་
པ་ཡང་དག་ཡིན་ཏེ། སཾ་ཊ་ལས། གང་དག་བསམ་གྱིས་མི་ཁྱབ་པའི་གནས་མངོན་དུ་མ་
བྱས་པ་དེ་ནི་བདེ་བར་གཤེགས་པ་སྟེ་སངས་རྒྱས་ཡིན་ལ་མཚན་གཞི་མཚོན་པ་ནི་རྫོ་རྗེ་
འཛིན་པ་ཡང་དག་པའོ། །ཞེས་བཤད་པ་ལས་ཤེས་པའི་ཕྱིར། འོ་ན་ཕར་ཕྱིན་ཐེག་པའི་
ལམ་ལ་བསླབས་པ་ལ་དགོས་པ་མེད་པར་ཐལ། ཕར་ཕྱིན་ཐེག་པ་རང་རྐང་གི་ལམ་ལ་
བསླབས་ཀྱང་། རང་གཞུང་ནས་བཤད་པའི་འབྲས་བུ་སངས་རྒྱས་མི་ཐོབ་པའི་ཕྱིར་ཟེར་ན།
སྐྱོན་མེད་དེ། ཕར་ཕྱིན་རང་གི་ལམ་ལ་འབད་པས་ས་བཅུ་པ་མན་ཆད་ཙམ་བགྲོད་པ་ཡོད་
ཅིང་། དེ་ནས་སྦས་པའི་ས་གསུམ་ཐོབ་པ་སྔགས་ལམ་ལ་རག་ལས་ཀྱང་། ས་བཅུ་པ་ནས་
སྔགས་ལམ་ལ་ངེས་པར་འཇུག་ཅིང་། ཞུགས་པས་ལམ་ལྷག་མ་ལ་འབད་རྩོལ་ཆེན་པོ་མི་
དགོས་པའི་ཕྱིར། གཞན་དུ་ན། སེམས་ཙམ་པའི་ལམ་ལ་བསླབས་པ་དོན་མེད་པར་ཐལ།
དེ་རང་རྐང་གི་ལམ་ལས་སངས་རྒྱས་མི་ཐོབ་པའི་ཕྱིར་རོ། །
གཞན་ཡང་དོགས་པ་འདི་ལྟར་དཔྱད་དགོས་ཏེ། གལ་ཏེ་ཕ་རོལ་ཕྱིན་པ་ནས་
བཤད་པའི་སངས་རྒྱས་དེ་སངས་རྒྱས་མཚན་ཉིད་པ་ཡིན་ན། ཆོས་རྗེ་པས་བདག་མེད་
བསྟོད་འགྲེལ་ལས། སཾ་ཊའི་ལུང་དོན་འཆད་པ་ན། བསམ་གྱིས་མི་ཁྱབ་པའི་གནས་ཤེས་
བྱ་ཕྲ་བའི་ཕྲ་བ་སྟེ་དེ་མངོན་དུ་མ་བྱས་པ་ནི་ཕ་རོལ་ཏུ་ཕྱིན་པ་ནས་བཤད་པའི་བདེ་བར་
212



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
གཤེགས་པ་སྟེ་སངས་རྒྱས་བཏགས་པ་བ་ཡིན་ལ། ཤེས་བྱ་ཕྲ་བའང་ཕྲ་བའི་མཚན་གཞིའི་
དོན། མ་ལུས་པ་ཡེ་ཤེས་ཀྱིས་མཚོན་པ་ནི་རྡོ་རྗེ་འཛིན་པའི་ས་བཅུ་གསུམ་པ་ཐོབ་པ་སྟེ། རྡོ་
རྗེ་ཐེག་པ་ལས་བཤད་པའི་སངས་རྒྱས་མཚན་ཉིད་པའོ་ཞེས་དགོངས་སོ། །
གཉིས་པ་རིགས་པས་ཀྱང་གནོད་དེ། རྒྱུ་ལམ་རིམ་པ་གཉིས་ལ་སོགས་པའི་ཁྱད་
ཞུགས་པས་འབྲས་བུ་ལ་ཁྱད་པར་འཇུག་པ་ཆོས་ཉིད་དེ། ཆུ་དང་འོ་མས་བཅུས་པའི་སྐྱུ་རུ་
ར་བཞིན་ནོ་ཞེས་མདོ་སྔགས་ནས་བཤད་པའི་སངས་རྒྱས་ལ་དངོས་བཏགས་སོ་སོར་ཕྱེ་བ་
དང་མི་འགལ་ལམ་ཞེ་ན། མི་འགལ་ཏེ། དེའི་དོན་ནི། ཕ་རོལ་ཏུ་ཕྱིན་པ་ནས་སངས་རྒྱས་
ཀྱི་མཚན་གཞིར་གཟུང་བའི་བཅུ་གཅིག་པ་དེ། སངས་རྒྱས་བཏགས་པ་ཡིན་ཞེས་པའི་དོན་
ཡིན་གྱིས། ཕ་རོལ་ཏུ་ཕྱིན་པ་ནས་བཤད་པའི་སངས་རྒྱས་ཙམ་སངས་རྒྱས་བཏགས་པ་
ཡིན་པའི་དོན་མིན་པའི་ཕྱིར་རོ། །ཡང་ཕ་རོལ་ཏུ་ཕྱིན་པ་རང་རྐང་གི་ལམ་ལས་ས་བཅུ་
མན་ཆད་ཐོབ་པ་ཁས་བླངས་ནས། ས་བཅུ་གཅིག་པ་ཐོབ་པ་མེད་པ་དེ་ཅི་ཡིན། དེ་སྲས་
པའི་ས་ཡིན་པའི་ཕྱིར་སྙམ་པ་ཡིན་ནམ། ཡང་ན་བཅུ་གཅིག་པ་སོགས་གསུམ་ཐོབ་པ་ལ་
སྙིང་གའི་ཕྱི་སྐོར་གྱི་རྩ་བརྒྱད་དང༌། སྦས་པའི་རྩ་ལྔའི་རླུང་སེམས་དབུ་མར་ཐིམ་པ་ཞིག་
དགོས་པ་ལས། ཕར་ཕྱིན་ལས་དེ་རྣམས་དབུ་མར་ཐིམ་བྱེད་ཀྱི་ལམ་མ་བཤད་པའི་ཕྱིར་
ཟེར་བ་གཉིས་ལས་མ་འདས་པས་གང་ཡིན། དང་པོ་ལྟར་ན་མི་འཐད་དེ། ས་བཅུ་གཅིག་
པ་དེ་ཕ་རོལ་ཏུ་ཕྱིན་པ་ལ་ཡང་མ་སྦས་པར་གྲགས་པས་སྦས་པའི་ས་མིན་པའི་ཕྱིར་ཏེ།
སློབ་དཔོན་དབྱིག་གཉེན་གྱིས་མདོ་རྒྱན་གྱི་འགྲེལ་པར་ས་བཅུ་གཅིག་པ་བཤད་པའི་ཕྱིར་
དང་། སློབ་དཔོན་རིན་པོ་ཞེས་རྒྱུད་སྡེ་སྤྱི་རྣམ་ལས་ཀྱང་། མཐར་ཐུག་པ་ནི་དེ་ལས་གོང་དུ་
བོགས་དབྱུང་དུ་མེད་པས་མཐར་ཐུག་པ་སྟེ་སངས་རྒྱས་ཀྱི་ཡེ་ཤེས་སོ། །
དེ་ལ་ཡང་རྣམ་པ་གཉིས་ཏེ། སྤྱི་དོན་གྱི་མཐར་ཐུག་སྟེ་ཐེག་པ་ཐུན་མོང་བ་ལ་
གྲགས་པའི་ས་བཅུ་གཅིག་པ་དང༌། སྦས་དོན་གྱི་མཐར་ཐུག་སྟེ་གསང་སྔགས་ལ་གྲགས་
213



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
པའི་ས་བཅུ་གཉིས་པ་དང་བཅུ་གསུམ་པའོ། །ཞེས་ས་བཅུ་གཅིག་པ་ཕ་རོལ་ཏུ་ཕྱིན་པ་དང་
ཐུན་མོང་དུ་གྲགས་པའི་སར་བཤད་པའི་ཕྱིར། གཉིས་པ་ལྟར་ན། ཕ་རོལ་ཏུ་ཕྱིན་པ་རང་
རྐང་ལས་ས་བཅུ་པ་མན་ཆད་ཐོབ་པ་ཡང་མི་སྲིད་པར་ཐལ། ས་བཅུ་ཐོབ་པ་ལ་ཡུལ་ཉེར་
བཞིའི་རླུང་སེམས་དབུ་མར་ཐིམ་པ་ཞིག་དགོས། ཕར་ཕྱིན་རང་རྐང་ལ་དེ་དེར་ཐིམ་བྱེད་
ཀྱི་ཐབས་མེད་པའི་ཕྱིར། ཞེས་སྨྲ་ན། འདི་ལ་པཎ་ཆེན་བོ་དོང་པ་འཇིགས་མེད་གྲགས་པ་
དང༌། རང་ལུགས་དཔལ་ས་སྐྱ་པའི་རྗེས་འབྲང་རྫོང་ལུགས་ཁ་ཅིག །ཕར་ཕྱིན་རང་རྐང་གི་
ལམ་ལས། ས་དང་པོ་ཙམ་ཡང་བགྲོད་པ་མེད་ན་ས་བཅུ་ལྟ་ཅི་སྨོས་ཞེས་གསུང་པ་ནི། མི་
འཐད་དེ། དཔལ་ལྡན་ས་སྐྱ་པ་ཆེན་པོས་ལམ་འཇུག་ཟློག་ཏུ། ཁ་ཅིག་ས་བཅུ་པ་ཡན་ཆད་
ཕ་རོལ་ཏུ་ཕྱིན་པའི་ཐེག་པས་ལམ་བགྲོད་ནས་དེ་ནས་རྡོ་རྗེ་ཐེག་པ་ལ་ཞུགས་ཏེ། སྦས་
པའི་ས་གཉིས་དང་མཐར་ཕྱིན་གྱི་ས་ཕྱེད་བགྲོད་ནས་རྡོ་རྗེ་འཛིན་པ་མངོན་དུ་བྱེད་པ་ཡང་
ཡོད་དོ་ཞེས། ཕར་ཕྱིན་རང་རྐང་ལ་ས་བཅུ་ཐོབ་པ་ཡོད་པར་གསལ་བར་བཤད་པའི་
ཕྱིར་རོ། །དཔལ་ཤཱཀྱ་མཆོག་ལྡན། ཕར་ཕྱིན་ནས་བཤད་པའི་ས་བཅུ་གཅིག་ཀུན་ཏུ་
འོད་ནི། སྔགས་ནས་བཤད་པའི་བཅུ་གསུམ་རྡོ་རྗེ་འཛིན་པའི་ས་དང་དོན་གཅིག་པས།
སྔགས་ནས་བཤད་པའི་ས་བཅུ་གཅིག་དང་། བཅུ་གཅིག་ཀུན་ཏུ་འོད་ཀྱི་ས་གནད་མི་
གཅིག་ཅིང་། མདོ་རང་རྐང་ལས་བཅུ་གཅིག་ཀུན་ཏུ་འོད་ཀྱི་ས་ཐོབ་པ་ཡང་མི་སྲིད་དེ། དེ་
ནི་སྔགས་ལུགས་ཀྱི་ས་བཅུ་གསུམ་པ་ཡིན་པས་དེ་ཐོབ་པ་ལ། སྤང་བྱ་འཕོ་བའི་བག་
ཆགས་སྤང་དགོས་སོ། །
དེ་སྤོང་བྱེད་ཀྱི་ཕར་ཕྱིན་རང་ལམ་མེད་པའི་ཕྱིར་ཞེས་གསུངས་པ་ཡང་མི་འཐད་དེ།
མདོ་ནས་བཤད་པའི་བཅུ་གཅིག་ཀུན་ཏུ་འོད་ཀྱི་ས་དེ་སྦས་དོན་གྱི་མཐར་ཐུག་པ་ཡིན་པར་
ཐལ། དེ་བཅུ་གསུམ་རྡོ་རྗེ་འཛིན་པའི་ས་ཡིན་པའི་ཕྱིར། འདོད་མི་ནུས་ཏེ། དེ་སྤྱི་དོན་གྱི་
མཐར་ཐུག་པ་ཡིན་པའི་ཕྱིར། ཁྱབ་སྟེ། སྤྱི་དོན་གྱི་མཐར་ཐུག་གི་ས་དེ་ནི། མཐར་ཐུག་ལ་
214



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།།
ཉེ་བས་དེར་བཏགས་ཀྱི་མཐར་ཐུག་གི་ས་དངོས་མིན་པའི་ཕྱིར། རྟགས་གྲུབ་སྟེ། རྒྱུད་སྡེ་
སྤྱི་རྣམ་སྔར་དྲངས་པའི་འཕྲོ་དེ་ལས། གལ་ཏེ་མཐར་ཐུག་གཉིས་མི་རིགས་ཏེ་སྤྱི་དོན་
མཐར་ཐུག་ཡིན་ན། དེའི་སྟེང་དུ་ཡོན་ཏན་བསྐྱེད་དུ་མེད་པས་སྦས་དོན་མཐར་ཐུག་དུ་མི་
རིགས་ལ། ཡོན་ཏན་བསྐྱེད་དུ་ཡོད་ན་སྤྱི་དོན་ལ་མཐར་ཐུག་པར་མི་རིགས་སོ་ཞེ་ན། ཡོན་
ཏན་བསྐྱེད་དུ་ཡོད་དེ། ཕ་རོལ་ཏུ་ཕྱིན་པ་ལས་ཆོས་ཀྱི་དབྱིངས་ཀྱི་ཡེ་ཤེས་བྱ་བའང་མ་
བཤད་ལ་སྔགས་ལས་བཤད་པ་དང་། ཕར་ཕྱིན་ལས་སྐུ་གསུམ་ལས་མ་བཤད་ལ། སྔགས་
ལས་སྐུ་བཞི་དང་། ལྔ་བཤད་པ་དང༌། ཞེས་སོགས་ཀྱི་རྗེས་སུ་སཾ་ཊའི་གོང་གི་ལུང་དེ་
དྲངས་ནས། དེའི་དོན་ལ། ཕ་རོལ་ཏུ་ཕྱིན་པས་ཤེས་བྱ་གཞན་སྣང་དུ་མཁྱེན་པས་གཟུགས་
ཀྱང་གཞན་ལ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱང་གཞན་ཞེས་གསུངས་ལ།
སྔགས་ཀྱི་ཐམས་ཅད་རང་སྣང་དུ་མཁྱེན་པ་ཞེས་བྱ་བ་འདིས་ཁྱད་པར་ཡོད་དོ། །
འོ་ན་སྤྱི་དོན་ལ་མཐར་ཐུག་ཏུ་བཞག་པ་མི་རིགས་སོ་སྙམ་ན་མི་འཐད་དེ། ཉེ་བའི་
བྱ་བ་བྱས་པའི་ཕྱིར་རོ་ཞེས་བཤད་པའི་ཕྱིར་དང་། སྔགས་ལུགས་ལའང་ས་བཅུ་གཅིག་པ་
ལ་ཀུན་ཏུ་འོད་ཀྱི་སར་འཇོག་སྟེ། དགོངས་པ་ལུང་སྟོན་ལས། འཇིག་རྟེན་དང་ནི་འཕགས་
པའི་ཆོས། །སྔ་མ་ཀུན་གྱིས་བསྐྲུན་མེད་ཅིང་། །དེའི་ཕྱིར་ཀུན་ཏུ་འོད་བྱེད་པ། །དཔེ་མེད་ཡེ་
ཤེས་ཞེས་སུ་བཤད། །ཅེས་བཅུ་གཅིག་པ་དཔེ་མེད་པའི་ས་དེ་ཉིད་ལ་ཀུན་ཏུ་འོད་ཅེས་
ཀྱང་བཤད་པའི་ཕྱིར་རོ། །སྒྲ་པ་ཤེར་རིན་པའི་གྲུབ་མཐའ་ཤན་འབྱེད་ལས། འདུལ་བ་མདོ་
སྡེ་སྔགས་ཀྱི་ཐེག་པ་རྣམས། །དངོས་བསྟན་སྤང་བྱ་འཁོར་བ་ཕྲ་རགས་གསུམ། །ཀུན་ཉོན་
གསུམ་དང་རང་བཞིན་སྡིག་པ་གསུམ། །འདི་ལས་གདུལ་བྱ་སྨན་འབྲིང་མཆོག་ཏུ་བཞག །
འཁོར་བ་རགས་པ་མ་དག་སྐྱེ་འཆི་སྟེ། །འདི་ཡི་རྩ་བ་ཀུན་ཉོན་ཅན་རྨོངས་ཡིན། །ཕྲ་བ་
ཡིད་ལུས་དག་པའི་སྐྱེ་འཆི་སྟེ། །འདི་ཡི་རྩ་བ་མ་རིག་བག་ཆགས་ས། །ཤིན་ཏུ་ཕྲ་བ་ཕར་
ཕྱིན་སངས་རྒྱས་ཏེ། །འདི་ཡི་རྩ་བ་འཕོ་ཆགས་ཕྲ་མོ་ཡིན། །དེའི་ཕྱིར་འོག་མའི་རྟོགས་པ་
21 5



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
མཐར་ཕྱིན་ཡང་། །གོང་མར་འཇུག་ཚེ་དེ་ཡི་ཚོགས་ལམ་བཙལ། །དེའི་ཕྱིར་ཉན་རང་
ཚོགས་ལམ་ནས་འཇུག་དང་། །ས་བཅུ་མཐོང་ལམ་ནས་འཇུག་རྣམ་གཞག་འགལ། །ཞེས་
འཁོར་བ་གསུམ་དུ་ཕྱེ་ནས། མ་དག་ལས་ཉོན་གྱི་འཁོར་བ་ནི། ལས་ཉོན་གྱི་སྐྱེ་འཆི་བྱེད་
པའི་གང་ཟག་སྟེ། འདི་ཉོན་མོངས་པ་ཅན་གྱི་མ་རིག་པ་དང་ཟག་བཅས་ལས་ཀྱི་འབྲས་བུ་
ཡིན། དག་པ་རྣམ་བྱང་གི་འཁོར་བ་ནི། ས་བཅུའི་བྱང་སེམས་དང་ལྷག་མེད་ལ་གནས་པའི་
ཉན་རང་དགྲ་བཅོམ་པས་བླངས་པའི་ཟག་མེད་ཀྱི་ཡིད་ལུས་དང་། བསམ་གྱིས་མི་ཁྱབ་
པར་བསྒྱུར་བའི་འཆི་འཕོ་བའི་ཟག་མེད་ཡིད་ལུས་ཏེ། འདི་ཡི་རྩ་བ་ནི་མ་རིག་བག་ཆགས་
ཀྱི་སར་གྲགས་པའི་ཉོན་མོངས་པ་དང་ཟག་མེད་ལས་ཀྱི་འབྲས་བུ་ཡིན། ཤིན་ཏུ་ཕྲ་བའི་
འཁོར་བ་ནི། ཕར་ཕྱིན་རང་རྐང་གི་སངས་རྒྱས་ཏེ། འདི་ཡི་རྩ་བ་སྤང་བྱ་འཕོ་བའི་བག་
ཆགས་ཕྲ་མོ་སྔགས་ཀྱི་ཐུན་མོང་མིན་པའི་སྤང་བྱ་དེ་ཡིན་པས། འདི་སངས་རྒྱས་མཚན་
ཉིད་པ་མིན་ཏེ། འདིའི་ཐུགས་རྒྱུད་ལ་ཟག་མེད་བདེ་ཆེན་གྱི་ཡེ་ཤེས་མ་སྐྱེས་པས། འགྱུར་
བདེའི་འཕོ་ཆགས་ཕྲ་མོ་དེ་ཡང་གཞོམ་པར་མི་ནུས་པའི་ཕྱིར་རོ། །གནད་དེས་ན་ཕར་ཕྱིན་
རང་རྐང་གི་སངས་རྒྱས་དེ། སྔགས་ལམ་དུ་འཇུག་པའི་ཚེ། སྔགས་ཀྱི་ཚོགས་ལམ་ནས་
རིམ་པས་འཇུག་དགོས་སོ་ཞེས་བཤད་པ་ནི། སྤྱིར་རྣམ་དཔྱོད་ལྡན་པའི་དཔྱད་པ་ཕྲ་མོ་
ཡིན་མོད། སྐབས་འདིར་ཅུང་ཟད་མི་ལེགས་ཏེ་གོང་དུ་བཤད་པ་ལྟར། ཕར་ཕྱིན་རང་རྐང་
ལས་ས་བཅུ་བགྲོད་པའི་གང་ཟག་དེ། སྔགས་ལ་འཇུག་པའི་ཚེ། ས་ལྷག་མ་གསུམ་བགྲོད་
པས་ཆོས་གི །སྔགས་ཀྱི་ཚོགས་ལམ་དུ་ལོག་ནས་འགྲོ་མི་དགོས་པར་ལམ་འཇུག་ཟློག་
ལས་བཤད་པས་ཤེས་པའི་ཕྱིར་དང་། གཞན་ཡང་ཕར་ཕྱིན་རང་རྐང་ནས་བཤད་པའི་
སངས་རྒྱས་དེ་ཅི་ཞིག་ལ་ངོས་འཛིན། ཕར་ཕྱིན་ནས་བཤད་པའི་སྟོན་ཤཱཀ་ལྟ་བུ་ལ་ཟེར་
ན་ནི། དེ་སངས་རྒྱས་མིན་པ་གོང་དུ་བཀག་ཟིན་ལ། གལ་ཏེ་ཕར་ཕྱིན་ནས་བཤད་པའི་ས་
བཅུ་གཅིག་པ་ལ་གནས་པའི་སངས་རྒྱས་དེའོ་ཞེ་ན། སྤྱིར་ཕར་ཕྱིན་པས་ས་བཅུ་གཅིག་པ་
216



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ལ་གནས་པའི་སངས་རྒྱས་ཤིག་འདོད་ཀྱང་། གནས་ཚུལ་ལ་ས་བཅུ་གཅིག་པ་ཐོབ་ཅིང་
སྔགས་ལམ་ལ་མ་ཞུགས་པའི་སྐྱེ་འཕགས་ཀྱི་གང་ཟག་གང་ཡང་མི་སྲིད་དེ། ས་ལྷག་མ་
གསུམ་པོ་དེ་སྔགས་ལམ་ཁོ་ནས་བགྲོད་དགོས་པ་མན་ངག་གི་གནད་ཡིན་ཕྱིར་རོ། །དེས་
ན་གྲུབ་མཐའི་འདོད་ཚུལ་དང་དོན་གྱི་གནས་ཚུལ་སོ་སོར་ཕྱེ་པབ་ཞིག་ཀུན་ཏུ་གཅེས་སོ། །
འོ་ན་ཁྱོད་ཉིད་ལ་ལེགས་པར་སྨྲ་བའི་ནུས་པ་ཡོད་དམ་སྙམ་ན། འདི་ལྟར་སྨྲ་སྟེ།
ཕར་ཕྱིན་རང་རྐང་ལས་ས་བཅུ་ཐོབ་པ་ཡོད་ཀྱང་ས་བཅུ་གཅིག་པ་མི་ཐོབ་པ་ནི། ས་ལྷག་
མ་གསུམ་སྦས་པའི་ས་ཡིན་པའི་གནད་ཀྱིས་ཡིན་ལ། དེ་ཡང་སྦས་པའི་ས་གཉིས་སུ་
བཤད་པ་དང་། གསུམ་དུ་བཤད་པ་གཉིས་འབྱུང་བའི། དང་པོ་ནི་སློབ་ལམ་གྱི་དབང་དུ་
བྱས་པ་ཡིན་ལ། ཕྱི་མ་ནི་སློབ་མི་སློབ་གཉིས་ཆར་གྱི་དབང་དུ་བྱས་པ་ཡིན་པས། མདོར་ན་
སློབ་ལམ་དུ་གྱུར་པའི་ས་བཅུ་གཅིག་པ་དང་བཅུ་གཉིས་པ་དང་། མི་སློབ་ལམ་དུ་གྱུར་པའི་
ས་བཅུ་གསུམ་པ་ནི། ཕར་ཕྱིན་རང་རྐང་ལས་མི་ཐོབ་སྟེ། དེ་གསུམ་ཕར་ཕྱིན་ལ་སྦས་ཤིང་
སྔགས་བླ་མེད་ཁོ་ནའི་ཁྱད་ཆོས་ཡིན་པའི་ཕྱིར་རོ། །འོ་ན་ས་བཅུ་གཅིག་པ་ཕར་ཕྱིན་ལས་
བཤད་པ་དང་མི་འགལ་ལམ་སྙམ་ན། ཕར་ཕྱིན་ལས་ས་བཅུ་གཅིག་པའི་མིང་ཙམ་ཞིག་
གྲགས་སུ་ཆུག་ཀྱང་། གནད་མི་གཅིག་སྟེ། ས་བཅུ་གཅིག་པ་དངོས་ནི་སློབ་ལམ་དུ་བྱེད་
དགོས་པ་ལས་ཕར་ཕྱིན་ལས་མི་སློབ་ལམ་དུ་གྲགས་ཤིང་། སློབ་ལམ་ས་བཅུ་གཅིག་པའི་
མིང་དོན་གཉིས་ཀ་མ་བཤད་པའི་ཕྱིར་རོ། །འོ་ན་ཕར་ཕྱིན་རང་རྐང་ལས་བཤད་པའི་ས་
བཅུ་གཅིག་པ་ཡོད་དམ་མེད། མེད་ན་དེ་ཉིད་སྤྱི་དོན་གྱི་མཐར་ཐུག་ཏུ་རྒྱུད་སྡེ་སྤྱི་རྣམ་དུ་
བཤད་པ་དང་འགལ། ཡོད་ན་དེ་ཉིད་ས་བཅུ་གཅིག་པ་ཡིན་ནམ་བཅུ་གསུམ་པ་ཡིན། བཅུ་
གསུམ་པ་ཡིན་ན་དེ་ཉིད་སྦས་དོན་གྱིའང་མཐར་ཐུག་ཏུ་འགྱུར་ལ། བཅུ་གཅིག་པ་ཡིན་ན།
ཕར་ཕྱིན་ལས་ས་བཅུ་གཅིག་པ་སྦས་པ་འགལ་ཏེ། ཕར་ཕྱིན་ནས་བཤད་པའི་ས་བཅུ་
གཅིག་པ་དེ། ས་བཅུ་གཅིག་པ་མཚན་ཉིད་པ་ཡིན་པའི་ཕྱིར་སྙམ་ན་སྐྱོན་མེད་དེ། ཕར་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཕྱིན་ནས་བཤད་པའི་ས་བཅུ་གཅིག་པ་སྤྱི་དོན་གྱི་མཐར་ཐུག་ཏུ་བཤད་པ་དེ། གྲུབ་མཐའི་
འདོད་ཚུལ་གྱི་དབང་དུ་བྱས་པ་ཙམ་ཡིན་གྱིས། གནས་ཚུལ་ལ་ཕར་ཕྱིན་ནས་བཤད་པའི་
ས་བཅུ་གཅིག་པ་དེ་ས་བཅུ་གཅིག་པ་དང་བཅུ་གསུམ་པ་སོགས་གང་ཡང་མིན་ཏེ། ཕར་
ཕྱིན་རང་ལུགས་ལ་རང་ལམ་དེ་ལས་ས་བཅུ་གཅིག་པ་ཞིག་ཐོབ་པར་འདོད་ཀྱང་། གནས་
ཚུལ་ཕར་ཕྱིན་རང་ལམ་ལས་ས་བཅུ་གཅིག་པ་ཐོབ་རྒྱུ་མ་བྱུང་བའི་ཕྱིར་རོ། །གནད་འདི་གོ་
དགོས་སོ། །
འོ་ན་ཕར་ཕྱིན་རང་ལམ་ལས་ས་བཅུ་པ་ཙམ་ཞིག་གནས་ཚུལ་ལ་ཐོབ་རྒྱུ་འབྱུང་ལ་
བཅུ་གཅིག་པ་ཐོབ་རྒྱུ་མི་འབྱུང་བའི་གནད་ཅི་ཡིན་སྙམ་ན་དེའི་གནད་ཁྱད་པར་ཅན་ཡོད་དེ།
སྦས་པའི་ས་གསུམ་པོ་དེ་ཉེ་རྒྱུའི་སྤྱོད་པ་ཁོ་ན་ལ་བརྟེན་ནས། ཕྱི་ནང་གི་ཡུལ་བཅུ་གསུམ་
དབང་དུ་འདུས་པ་ལས་ཐོབ་དགོས་པ་གང་ཞིག །ཉེ་རྒྱུའི་སྤྱོད་པ་དེ་ནི། ཕར་ཕྱིན་རང་
ལམ་ལ་མེད་པའི་ཕྱིར། གནད་དེས་ན་བླ་མ་ས་སྐྱ་པ་ཆེན་པོས་ཕྱག་རྒྱ་འཇུག་ཟློག་སོགས་སུ།
རྒྱུ་དུས་ལམ་དུས་འབྲས་དུས་གསུམ་ཆར་དུ་ཕྱག་རྒྱ་བསྟན་པ་དང་། དེ་གཉིས་ཙམ་དུ་
བསྟན་པ་སོགས་དུ་མ་ཡོད་པ་ལས། སྔ་མ་གཉིས་སུ་བསྟེན་ཀྱང་ཕྱི་མ་འབྲས་དུས་སུ་མ་
བསྟེན་ན་མི་འགྲུབ་ཅིང་སྔ་མ་གཉིས་སུ་མ་བསྟེན་ཀྱང་། ཕྱི་མ་འབྲས་དུས་སུ་བསྟེན་ན་
འབྲས་བུ་འགྲུབ་པར་བཤད་པ་སྟེ། དེ་སྐབས་ཀྱི་འབྲས་དུས་དེ་ཡང་སྐབས་ཐོབ་ཀྱི་སྦས་
པའི་ས་གསུམ་ལ་ངོ་འཛིན་པར་གསལ་བའི་ཕྱིར་ཏེ། མདོ་སྡེ་རྒྱན་ལས་ས་དང་པོ་དྲུག་
རྟོགས་པའི་ལྷ་བ་དང་བསླབ་པ་གསུམ་སྦྱོང་བའི་ས་ལ་སྦྱར་ནས་ས་ཕྱི་མ་བཞི་འབྲས་བུའི་
ས་ལ་སྦྱར་བ་དང་གནད་གཅིག་པའི་ཕྱིར་རོ། །
འོ་ན་སྦས་པའི་ས་གསུམ་ཐོབ་པ་ལ་ཡུལ་ཆེན་ལྷག་མ་བཅུ་གསུམ་དབང་དུ་འདུ་
དགོས་པ་ལྟར། ས་བཅུ་བགྲོད་པ་ལ་ཡང་ཡུལ་ཆེན་ཉེར་བཞིའི་རླུང་སེམས་དབང་དུ་འདུ་
དགོས་སམ་མི་དགོས། དགོས་ན་ཕར་ཕྱིན་རང་ལམ་ལས་ས་བཅུ་བགྲོད་པའི་གང་ཟག་དེ།
218



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཡུལ་ཉེར་བཞིའི་རླུང་སེམས་དབུ་མར་ཆུད་ཅིང་། དབུ་མའི་རྩ་མདུད་ཉེར་བརྒྱད་གྲོལ་བའི་
གང་ཟག་ཏུ་འགྱུར་ལ། དེ་ཡང་འདོད་ན། ཕར་ཕྱིན་པའི་ལམ་དེ། རྡོ་རྗེའི་ལུས་ལ་གནད་དུ་
བསྣུན་པའི་ལམ་དུ་ཐལ་བའི་སྐྱོན་ཡོད་དོ། །མི་དགོས་ན། ཕར་ཕྱིན་རང་རྐང་ལས་ས་བཅུ་
བགྲོད་པའི་གང་ཟག་དེ། སླར་ཡང་སྔགས་ཀྱི་ས་བཅུ་བགྲོད་དགོས་པར་འགྱུར་ཏེ། དབུ་
མའི་རྩ་མདུད་རྣམས་དང་ཡུལ་ཆེན་པོ་རྣམས་རིམ་གྱི་བགྲོད་དགོས་ཀྱི་གང་ཟག་ཡིན་པའི་
ཕྱིར་སྙམ་ན་གནད་ཤིན་ཏུ་དམ་ཡང་། རེ་ཤིག་ཕར་ཕྱིན་རང་ལམ་ལས་ས་བཅུ་ཐོབ་པའི་
གང་ཟག་དེ། ཡུལ་ཉེར་བཞི་བགྲོད་ཟིན་པ་དང་། མདུད་པ་ཉེར་བརྒྱད་གྲོལ་ཟིན་པའི་གང་
ཟག་ཏུ་ཁས་ལེན་པ་ལས་འོས་མེད་མོད། དེ་ལྟ་ན་ཡང་ཕར་ཕྱིན་རང་ལམ་དེ་རྡོ་རྗེའི་ལུས་
ལ་གནད་དུ་བསྣུན་པའི་ལམ་དུ་སྤྱིར་བཏང་ལ་མི་བྱེད་ཀྱང་། དམིགས་བསལ་ལམ། དོན་
གྱིས་ན་རྡོ་རྗེའི་ལུས་ལ་གནད་དུ་བསྣུན་པའི་ལམ་ཆ་ཙམ་ཞིག་ཚང་བར་ཁས་ལེན་དགོས་ཏེ།
ས་བཅུ་པ་མན་ཆད་ཐོབ་བྱེད་ཀྱི་ལམ་མཚན་ཉིད་པ་ཚང་བའི་ཕྱིར་རོ། །
གསུམ་པ་འབྲས་བུའི་ངོ་བོ་རྣམ་པར་བཞག་པ་ལ་གསུམ། སྡེ་སྣོད་གསུམ་ལས་
བཤད་པའི་ཚུལ། རྒྱུད་སྡེ་བཞི་ལས་བཤད་པའི་ཚུལ། མདོ་སྡེ་གཅིག་ལས་བཤད་པའི་
ཚུལ། དང་པོ་ལ་གཉིས། སྐུ་གཉིས་རྣམ་གཞག་བཤད་པའི་ཚུལ། སྐུ་གསུམ་རྣམ་གཞག་
བཤད་པའི་ཚུལ་ལོ། །དང་པོ་ནི། འབྲས་བུ་སྐུའི་རྣམ་གཞག་ལ་བྱེ་བྲག་ཏུ་སྨྲ་བས་རྣམ་
གྲོལ་ཆོས་སྐུ་དང༌། རྣམ་སྨིན་གཟུགས་སྐུ་གཉིས་ཙམ་འདོད་ཀྱི། ལོངས་སྤྲུལ་གྱི་དོན་དང་
ཐ་སྙད་གཉིས་ཀ་མེད་དེ། བྱེ་བྲག་སྨྲ་བས་གཙོ་བོར་ཁས་ལེན་པའི་བཀའ་འདུལ་ལ་བ་
ལུང་སྡེ་བཞི་དང༌། བསྟན་བཅོས་མདོ་རྩ་རྩ་འགྲེལ་སོགས་གང་ལས་ཀྱང་མ་བཤད་པའི་
ཕྱིར་རོ། །གཉིས་པ་ནི། མདོ་སྡེ་པ་སོགས་གྲུབ་མཐའ་གོང་མ་གསུམ་སྐུ་གསུམ་དང་ཡེ་
ཤེས་བཞི་རུ་འདོད་ཀྱི། སྐུ་ལྔ་དང་ཡེ་ཤེས་ལྔ་སོགས་མི་བཞེད་དེ། དེ་དག་གསང་སྔགས་ཀྱི་
ཁྱད་ཆོས་ཡིན་པའི་ཕྱིར་རོ། །པཎ་ཆེན་ཤཱཀྱའི་མཚན་ལྡན། འཕགས་པ་སངས་རྒྱས་ཀྱི་ས་
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལས་ཡེ་ཤེས་ལྔ་བཤད་གསུང་མོད། དེ་ཉིད་ལས། ཤིན་ཏུ་བསྡུ་ན་སངས་རྒྱས་ཀྱི་ས་ནི་ཆོས་
ལྔས་བསྡུས་ཏེ། མེ་ལོང་ལྟ་བུའི་ཡེ་ཤེས་དང་། མཉམ་པ་ཉིད་ཀྱི་ཡེ་ཤེས་དང་། སོ་སོར་རྟོག་
པའི་ཡེ་ཤེས་དང་། བྱ་བ་གྲུབ་པའི་ཡེ་ཤེས་དང་། ཆོས་ཀྱི་དབྱིངས་ཤིན་ཏུ་རྣམ་པར་དག་
པའོ། །ཞེས་སངས་རྒྱས་པའི་ཡོན་ཏན་ལ་ཡེ་ཤེས་བཞི་དང་། དག་པ་གཉིས་ལྡན་གྱི་ཆོས་
དབྱིངས་དང་ལྔར་བཤད་ཀྱི། ཡེ་ཤེས་ལྔའི་ཐ་སྙད་མེད་དེ། དེ་ཉིད་དང་། མདོ་རྒྱན་གཉིས་
ཆར་ན་མེད་པའི་ཕྱིར་རོ། །གལ་ཏེ་སངས་རྒྱས་སའི་ཆོས་དབྱིངས་དེ་གཟུང་འཛིན་གཉིས་
མེད་ཀྱི་ཡེ་ཤེས་ཡིན་པས་ཆོས་དབྱིངས་ཡེ་ཤེས་ཡིན་ནོ་སྙམ་ན། དེ་ཉིད་ཡེ་ཤེས་སུ་ཁས་
ལེན་པའི་སྐབས་ཞིག་ཡོད་མོད། དེ་ལྟ་ན་ཡང་ཆོས་དབྱིངས་དང་ཡེ་ཤེས་ཀྱི་གཞི་མཐུན་ན་
ཆོས་དབྱིངས་ཡེ་ཤེས་ཀྱིས་མ་ཁྱབ་པའི་ཕྱིར་ཏེ། བརྡ་ཆད་ཀྱི་བཞག་མཚམས་དང་ཐ་སྙད་
འདོགས་ཚུལ་སོགས་སོ་སོར་ཕྱེད་དགོས་པའི་ཕྱིར་རོ། །
གཉིས་པ་ནི། རྒྱུད་སྡེ་འོག་མ་གསུམ་པོར་ཡང་སྐུ་གསུམ། འདོད་ཚུལ་ཕ་རོལ་ཏུ་
ཕྱིན་པའི་ལུགས་འདི་དང་ཆ་འདྲ་ལ། རྣམ་པའི་འདོད་ཚུལ་ནི་མི་གཅིག་སྟེ་སོ་སོར་ཡོད་
པའི་ཕྱིར་རོ། །རྒྱུད་སྡེ་འོག་མ་གཉིས་མན་ཆད་ལ་གཟུགས་སྐུ་རིགས་ལྔ་མི་བཞེད་ཀྱང༌།
རྣལ་འབྱོར་རྒྱུད་ཡན་ཆད་ལ་བཞེད། དེ་ལྟར་གཟུགས་སྐུ་རིགས་ལྔ་འདོད་པའི་ཚེ་སྦྱང་བྱ་
འབྱུང་བ་ལྔ་དང་། སྦྱོང་བྱེད་ཡེ་ཤེས་ལྔ་དང་རིགས་ལྔ་སོགས་དག་བྱ་དག་བྱེད་དུ་སྦྱར་ནས་
གསུངས་པའི་ཕྱིར། རྣལ་འབྱོར་ཆེན་པོའི་རྒྱུད་སྡེ་ལས་ནི་སྐུ་བཞིར་འབྱེད། རྒྱུ་ཡི་སྐབས་སུ་
དབང་བཞི་དང་བསྐྱེད་རིམ་ལ་སོགས་པ་ལམ་བཞི་པོ་བསྒོམས་པས་འབྲས་བུ་སྐུ་བཞི་
འབྱུང་བར་བཞེད་པའི་ཕྱིར་རོ། །རྣལ་འབྱོར་དབང་ཕྱུག་ཐུན་མོང་མིན་པའི་མན་ངག་ལས།
རྒྱུ་ལ་གནས་པ། དབང་ལས་ཐོབ་པ། ལམ་ལ་གོམས་པ། ལྟ་བ་ལ་ཉམས་སུ་མྱོང་བ། གྲུབ་
མཐའ་ལ་རྟགས་སུ་ཤར་བ། འབྲས་བུ་ལ་དོན་མ་ལུས་པ་མངོན་དུ་གྱུར་པ་སྟེ། དབང་བཞི་
ལ་དྲུག་ཚན་བཞི་རུ་སྦྱར་བ་དང་། འབྲས་བུ་སྐུ་ལྔའི་རྣམ་གཞག་གསུངས་པ་ཡང་ཡོད་མོད།



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
འདིར་ཞིབ་ཏུ་མ་བཤད་དེ། ཐུན་མོང་མིན་པའི་གསང་ཆེན་གྱི་གནད་ཡིན་པའི་ཕྱིར་རོ། །
གསུམ་པ་མདོ་གཅིག་ལས་བཤད་ཚུལ་ནི། འཇམ་དཔལ་རང་གི་ལྟ་བ་ཡི་འདོད་པ་མདོར་
བསྟན་པའི་མདོ་ལས་ཀྱང༌། སྐུ་གཅིག་ནས་ནི་ལྔའི་བར་གྱི་རྣམ་གཞག་རྣམ་པ་ལྔ་རུ་
གསུངས་ཏེ། དེ་ཡང་འདི་ལྟར་སྐུ་གཅིག་ནི་ཡེ་ཤེས་ཀྱི་སྐུ་ཡིན་ཏེ། ཡེ་ཤེས་མིག་གཅིག་དྲི་མ་
མེད། །ཅེས་བཤད་པའི་ཕྱིར། སྐུ་གཉིས་ནི་རང་དོན་དོན་དམ་པ་དང་། གཞན་དོན་ཀུན་
རྫོབ་ཀྱི་སྐུ་ཉིད་ཡིན་ཞིང་། སྐུ་གསུམ་ནི་ཆོས་སྐུ་དང་ལོངས་སྤྱོད་རྫོགས་པའི་སྐུ་དང་སྤྲུལ་
པའི་སྐུ་ཉིད་དེ་གསུམ་པོ་ཡིན་པར་གསུངས་ལ། སྐུ་བཞི་ཉིད་ཀྱང་ནི་བཤད་པར་བྱ་སྟེ། ངོ་
བོ་ཉིད་ལོངས་སྤྱོད་རྫོགས་བཅས་དང་། །དེ་བཞིན་གཞན་པ་སྤྲུལ་པ་དང་། །ཆོས་སྐུ་མཛད་
པར་བཅས་པ་སྟེ། །རྣམ་པ་བཞིར་ནི་ཡང་དག་བརྗོད། །ཅེས་པ་ནི་ལྟ་བ་མདོར་བསྟན་གྱི་
མདོ་སྡེའི་ལུང་ཚིག་ཡིན་པས། སྐབས་འདིར་ནི། དེ་བཞིན་གཞན་པ་སྤྲུལ་པ་དང༌། །ཞེས་
འབྱེད་པའི་ཚིག་སྦྱར་བའི་ཚེ་ཆོས་སྐུ་དབྱེ་བའི་གྲངས་སུ་བྱས་ནས་སྐུ་བཞིར་བཞེད་པའི་
ཕྱིར་དང༌། བྱམས་པས་དེ་བཞིན་གཞན་པ་སྤྲུལ་པ་ནི། །ཞེས་དགར་བའི་ཚིག་སྦྱོར་བའི་ཚེ།
སྐུ་གསུམ་འབྲས་བུ་ཆོས་སྐུའི་དབྱེ་བར་བྱས་ནས་སྐུ་གསུམ་དུ་བཞེད་པའི་ཕྱིར་རོ། །སྐུ་ལྔ་
ཉིད་ཀྱང་ནི། ལྟ་བ་མདོར་བསྟན་གྱི་ལུང་དེར་ནི་གསལ་བར་བཤད་དེ། སངས་རྒྱས་སྐུ་
ལྔའི་བདག་ཉིད་ཅན། ཁྱབ་བདག་ཡེ་ཤེས་ལྔ་ཡི་བདག །སངས་རྒྱས་ལྔ་བདག་ཅོད་པན་
ཅན། །སྤྱན་ལྔ་ཆགས་པ་མེད་པ་འཆང་། །ཞེས་པའི་ཚིག་གིས་གསུངས་པ་ཡིན་པའི་
ཕྱིར་རོ། །
མདོ་སྔགས་ནས་བཤད་ཚུལ་དེ་འདྲའི་རྣམ་དབྱེ་མི་ཤེས་པར། ཁ་ཅིག་ཕ་རོལ་ཏུ་
ཕྱིན་པ་ལའང་སྐུ་བཞི་བྱམས་པའི་ལུང་ཉིད་ཀྱིས་འགྲུབ་པར་སྨྲ་བ་ནི་མ་དཔྱད་པ་སྟེ།
དགར་ཚིག་དང་འབྱེད་ཚིག་སྦྱར་བའི་ལུང་ཚིག་ལ་རྣམ་དཔྱོད་ཞིབ་མོས་དཔྱད་པའི་ནུས་པ་
མེད་པར་ཟད་པའི་ཕྱིར་རོ། །དེས་ན་གྲུབ་མཐའི་རྣམ་གཞག་སོ་སོར་མ་འདྲེས་པའི་གནད་
221



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལེགས་པར་དཔྱོད་ལ་དལ་བུས་སྨྱོས་ཤིག་ཅེས་བྱ་སྟེ། རྩིང་པོའི་ཧོབ་སྒྲོས་ཀྱིས་སྤྱི་བརྟོལ་
སྨྲ་ན་བསྟན་པ་ལ་གནོད་པར་དགོངས་པའི་ཕྱིར་རོ། །བཞི་པ་གནད་ཀྱི་དོན་ནི། མདོར་ན་
ཉན་ཐོས་ཐེག་པ་ནས་གསང་ཆེན་བླ་ན་མེད་པའི་བར་ལ་འབྲས་བུ་སངས་རྒྱས་ཀྱི་ངོ་བོ་
ཙམ་ཞིག་དོན་གཅིག་ཀྱང༌། ཡོན་ཏན་གྱི་ལྡོག་པ་མི་འདྲ་བ་བཤད་པའི་ཚུལ་ཐ་དད་དུ་
འབྱུང་བ་ལ་དགོས་པ་ཡོད་དེ། གདུལ་བྱ་དང་འཚམས་པའི་ཡོན་ཏན་བརྗོད་པའི་སྒོ་ནས་
གདུལ་བྱ་རྣམས་སྤྲོ་བ་བསྐྱེད་པའི་ཆེད་ཡིན་པའི་ཕྱིར་རོ། །སྡོམ་གསུམ་ཁ་སྐོང་ལས་འབྲས་
བུའི་སྐབས་ཏེ་སྐབས་ལྔ་པའི་རྣམ་པར་བཤད་པའོ། ། །
དེ་ལྟར་སྡོམ་གསུམ་ཁ་སྐོང་ཚུལ་བཞིན་བཤད་པ་འདི་ཆོས་ཅན། བདག་ཉིད་གྲགས་
པ་བསྒྲགས་པའམ་གཞན་ལ་གནོད་པའི་ཕྱིར་བརྩམས་པ་མིན་ཏེ། མཐའ་གཅིག་ཏུ་སངས་
རྒྱས་ཀྱི་བསྟན་པ་ལ་ཕན་པའི་ཕྱིར་དུ་བརྩམས་པ་ཡིན་པའི་ཕྱིར་རོ། །དེ་ཡང་འཕགས་ཡུལ་
དུ་ཆོས་ལོག་བྱུང་བ་འགོག་པའི་ཕྱིར། བསྟན་བཅོས་འདི་བརྩམས་པ་མིན་ཏེ། སངས་རྒྱས་
མྱ་ངན་ལས་འདས་ནས་ལོ་བཞི་བརྒྱ་ལོན་པའི་ཚེ་རྒྱལ་བས་ལུང་བསྟན་པའི་འཕགས་པ་ཀླུ་
སྒྲུབ་བྱོན་པ་སོགས། འཛམ་གླིང་མཛེས་པའི་རྒྱན་དྲུག་དང་མཆོག་གཉིས་རྣམས་ཀྱིས་
འཕགས་པའི་ཡུལ་དུ་བྱུང་པའི་ཕྱི་ནང་གི་ལོག་པར་སྨྲ་བའི་མུན་པ་རྣམས་བསལ་བར་
མཛད་པ་ཡིན་པའི་ཕྱིར། བོད་གངས་ཅན་འདིར་བསྟན་པ་ཕྱི་དར་གྱི་སྟོད་ལ་ཆོས་ལོག་བྱུང་
པ་རྣམས་དགག་པའི་ཕྱིར་བསྟན་བཅོས་འདི་བརྩམས་པ་ཡང་མིན་ཏེ། སྟོན་པ་གཤེགས་
ནས་གསུམ་སྟོང་བརྒྱ་དང་གསུམ་ལོན་ཞིང་། བསྟན་པ་ཕྱི་དར་བྱུང་པའི་ས་མོ་བྱ་ནས་ཉེར་
གཉིས་ལོན་པའི་ལྕགས་ཕོ་རྟ་ལོ། གངས་རིའི་ལྗོངས་འདིར་ལོ་ཆེན་རིན་ཆེན་བཟང་པོ་
བྱོན་པ་དང༌། སྟོན་པ་གཤེགས་ནས་ལོ་གསུམ་སྟོང་དང་ཉེར་དྲུག་ལོན་པའི་ཆུ་མོ་སྦྲུལ་ལ་
བླ་ཆེན་འབྲོག་མི་བྱོན་པ་དང་། དེའི་སློབ་བུ་འགོས་ཁུག་པ་ལྷས་བཙས་སོགས་ཀྱིས་ཆོས་
མིན་ཚར་བཅད་ནས་རྡོ་རྗེ་ཐེག་པའི་བསྟན་པ་མཆོག་སྤེལ་བའི་བཤད་སྒྲུབ་ཆུ་བོའི་རྒྱུན་
222



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
བཞིན་དུ་སྐྱོང་བར་མཛད་པའི་ཕྱིར་དང་། དེ་རྗེས་ཆོས་ལོག་མང་དུ་འཕེལ་བ་རྣམས། སྟོན་
པ་གཤེགས་ནས་ལོ་གསུམ་སྟོང་བརྒྱ་དང་བཅོ་ལྔ་ལོན་ཞིང་། བསྟན་པ་ཕྱི་དར་བྱུང་བའི་ས་
མོ་བྱ་ནས་ལོ་གྲངས་ཉིས་བརྒྱ་དང་སོ་བཞི་ལོན་ལ། རྔོག་ལོ་ཙཱ་བ་བློ་ལྡན་ཤེས་རབ་བྱོན་
པའི་མེ་མོ་བྱ་ནས་ལོ་གྲངས་བརྒྱ་དང་ཉེར་དྲུག་ལོན་པ་ཆུ་ཕོ་སྟག་གི་ལོ་དཔལ་ས་སྐྱའི་
གནས་སུ་སྐུ་བལྟམས་པ་འཇམ་པའི་དབྱངས་ཀྱི་རྣམ་པར་འཕྲུལ་པ་འཛམ་གླིང་འདི་ན་
གྲགས་པའི་སྙན་པ་ཐོབ་པ་དེས་སྡོམ་པ་གསུམ་གྱི་རབ་དབྱེ་ཞེས་བྱ་བའི་བསྟན་བཅོས་ཆེན་
པོ་མཛད་དེ་ལུང་དང་རིགས་པའི་ཉི་འོད་ཀྱིས་རབ་ཏུ་བསལ་བར་མཛད་ནས། ལེགས་པའི་
ལམ་བཟང་པོ་འཁྲུལ་མེད་ཀྱིས་སྣང་བ་གསལ་བར་མཛད་པ་ཡིན་པའི་ཕྱིར། འོན་ཀྱང་ཁོ་
པོའི་བསྟན་བཅོས་སྡོམ་གསུམ་ཁ་སྐོང་འདི་རྩོམ་དགོས་པའི་རྒྱུ་མཚན་རྣམ་དག་ཡོད་དེ།
ས་པཎྜི་ཏ་ཞེས་མཚན་ཡོངས་སུ་གྲགས་པའི་མགོན་པོ་དེ་ཉིད་ཞལ་དངོས་ཀྱི་སློབ་ཚོགས་
དང་བཅས་པ་ཞིང་གཞན་དུ་གཤེགས་པར་གྱུར་ནས། བསྟན་བཅོས་འདི་མ་བརྩམས་བར་ ་
གྱི་ལོ་ཉེས་བརྒྱ་དང་ཉེར་བདུན་གྱི་བར་དུ་རིང་ཞིག་ལོན་ནས་བོད་ཡུལ་འདི་ལུང་རིགས་
མན་ངག་དང་བྲལ་བའི་རང་བཟོའི་ཆོས་ལུགས་དུ་མ་ཡིས། བསྟན་པའི་ཉམས་ལེན་སྡོམ་
གསུམ་ལ་གནད་ཀྱི་དོན་རྣམས་བཤིགས་ནས་ཐོས་ཆུང་རྣམས་མགོ་སྐོར་བྱེད་པ་མང་དུ་
བྱུང་པ་དེ་དག་ལུང་དང་རིགས་པ་ཡིས་རྣམ་པོར་བསལ་ནས་གནད་རྣམས་ལ་སྐལ་ལྡན་མ་
འཁྲུལ་བར་སྤྱོད་པའི་ཕྱིར་དུ་བསྟན་བཅོས་ཆེན་པོ་འདི་བྱས་སོ་ཞེས་པ་སྟེ། འཁྲུལ་པར་
སྤྱོད་པ་ལ་སྙིང་རྗེ་དང་། བསྟན་ལ་ཕན་པའི་ལྷག་བསམ་གྱིས་ཀུན་ནས་བསླངས་ཏེ། ཡིན་
མིན་རྣམ་པར་དཔྱོད་པའི་བློ་གྲོས་ཀྱིས་བསྟན་བཅོས་འདི་བརྩམས་པ་ཡིན་པའི་ཕྱིར། དེས་
ན་ཁོ་བོའི་བསྟན་བཅོས་འདི་ལ་ཕྱོགས་ཞེན་གྱི་རབ་རིབ་དང་བྲལ་ཞིང་། རྣམ་དཔྱོད་
གསལ་བའི་བློ་ཡིད་ལྡན་པས་ཚུལ་བཞིན་དུ་བལྟས་ན་ལམ་བཟང་གི་སྣང་བ་གསལ་བར་
འགྱུར་རོ་ཞེས་ཁོ་བོ་གསང་མཐོན་པོའི་སྐད་ཀྱིས་སྒྲོག་སྟེ། རྒྱུ་མཚན་ཅིའི་ཕྱིར་ཞེ་ན། ཁོ་
223



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བོས་མདོ་རྒྱུད་ཀྱི་གནད་ཟབ་མོ་ལ་བློ་གྲོས་མ་འཁྲུལ་པའི་རིགས་པས་དཔྱད་དེ་ཡིན་མིན་
ཚུལ་བཞིན་དུ་སྨྲས་པ་ཡིན་པའི་ཕྱིར་རོ། །རྒྱུ་མཚན་དེ་སླད་དུ་སྙིགས་མའི་དུས་འདི་རུ་སྐལ་
ལྡན་ཟབ་དོན་དོན་གཉེར་རྣམས་ཆོས་ཅན། ཁྱོད་གསུང་རབ་ཟབ་མོའི་གྲོང་ཁྱེར་དུ་བགྲོད་
པར་ཤོག་ཅིག་ཅེས་བྱ་སྟེ། ཁོ་བོའི་ལེགས་བཤད་འདི་ཡིས་འཁྲིད་པར་བྱས་ནས་མྱུར་དུ་
བདེ་བླག་ཏུ་ཕྱིན་པར་བྱེད་པའི་ཕྱིར་རོ། ། །
བསྟན་བཅོས་འདི་བརྩམས་པའི་བསོད་ནམས་འདི་ཡིས། ཚོགས་གཉིས་རྫོགས་
པའི་རི་བོ་མཐོན་པོའི་རྩེར། །སྤང་རྟོགས་ནུས་པའི་ལུས་སྟོབས་རབ་རྒྱས་ཏེ། །མཐའ་ཡས་
འགྲོ་ལ་སྲིད་པའི་མཐར་ཐུག་པར། །དམ་ཆོས་སེངྒེའི་སྒྲ་དབྱངས་སྒྲོག་པར་ཤོག ། །
ཅེས་གསུངས་ཏེ། འདི་བརྩམས་པའི་དགེ་བ་དེ་འགྲོ་བ་ལ་བསྔོ་བར་བྱེད་པའི་
ཕྱིར་རོ། །གང་སྐུ་འཇིགས་རུང་ཞེས་སོགས་ཀྱི་ཁྱད་ཆོས་དང་ལྡན་པའི་བསྟན་སྲུང་རྣམས་
ཀྱིས་བསྟན་བཅོས་འདི་སྲུངས་ཤིང་སྤེལ་ཅིག་ཅེས་གསུངས་ཏེ། འདི་ཉིད་བསྟན་པ་ལ་ཕན་
པའི་བསྟན་བཅོས་རྣམ་དག་ཡིན་ཕྱིར་རོ། ། །
དེ་ལྟར་མཁས་པ་ཡོངས་ཀྱི་གཙུག་རྒྱན་མཁས་པའི་དབང་པོ་གོ་བོ་རབ་འབྱམས་པ་
བསོད་ནམས་སེང་གེ་ཞེས་མཚན་ཡོངས་སུ་གྲགས་པའི་བསྟན་འཛིན་གྱི་སྐྱེས་ཆེན་དམ་པ་
དེས་མཛད་པའི་བསྟན་བཅོས་སྡོམ་གསུམ་རབ་དབྱེའི་ཁ་སྐོང་གཞི་ལམ་འབྲས་གསུམ་
གསལ་བྱེད་འོད་ཀྱི་སྣང་བ་ཞེས་བྱ་བའི་བསྟན་བཅོས་ཀྱི་རྣམ་བཤད་ལེགས་བཤད་ནོར་
བུའི་ཕྲེང་བ་འདི་ནི། ཡོངས་འཛིན་དམ་པ་འཇམ་དབྱངས་སྨྲ་བའི་སེངྒེ་རྣམ་པར་རྒྱལ་བའི་
ཞབས་རྡུལ་གཙུག་ཏུ་བསྟེན་ཅིང་། སྒྲུབ་པའི་གཙུག་རྒྱན་འཇམ་མགོན་གྲུབ་པའི་དཔའ་བོ་
དཔལ་ལྡན་ཀུན་དགའ་གྲོལ་མཆོག་དང་། རིགས་སྔགས་འཆང་གི་གཙུག་རྒྱན་མན་ངག་
ཟབ་མོའི་མཛོད་འཛིན་རྡོ་རྗེ་འཛིན་པ་ཆེན་པོ་བློ་གསལ་རྒྱ་མཚོ་གྲགས་པ་རྒྱལ་མཚན་དུ་
གསོལ་བ་བླ་ཆེན་ཚར་པ་ཞེས་ཡོངས་སུ་གྲགས་པ་དེ་དག་གི་ཞལ་གྱི་བདུད་རྩིས་ཅུང་ཟད་
224



སྡོམ་གསུམ་ཁ་སྐོང་གི་རྣམ་བཤད་ལེགས་པར་བཤད་པ་ནོར་བུའི་ཕྲེང་བ།
ཡིད་སོས་པས་གསུང་རབ་ཀྱི་སྙིང་པོའི་གནད་ཟབ་མོ་ལ་བློའི་སྣང་བ་ཅུང་ཟད་ཙམ་གསལ་
ཞིང་། རྒྱལ་བའི་བསྟན་པ་བསྟན་འཛིན་དང་བཅས་པ་ལ་ཆོས་ཀྱི་རྗེས་སུ་འབྲང་བའི་བློ་
ཡིད་ཆེས་ཀྱི་དད་པ་གཏིང་ནས་གཡོ་བ་ཤཱཀྱའི་བཙུན་པ་ཀླུ་སྒྲུབ་རྒྱ་མཚོས་སྡེ་སྣོད་འཛིན་
པའི་ལས་ཆེན་ཆོས་དོན་གྲུབ་ཀྱི་བཀའ་ཉེ་བར་བསྔགས་པ་དང་། རང་ཉིད་ཀྱང་བསྟན་
བཅོས་ཆེན་པོ་ལ་དད་པའི་ཤུགས་རྡོལ་བའི་བློ་གྲོས་ཀྱི་སྣང་བས་མཚམས་སྦྱར་ཏེ། ཆོས་ཀྱི་
འདུན་ས་ཆེན་པོ་དཔལ་ཡ་ག་ཆོས་སྡིངས་བཀྲ་ཤིས་རྣམ་པར་རྒྱལ་བའི་གཙུག་ལག་ཁང་
ཆེན་པོར། བདག་ཉིད་ཀྱི་སྟོན་པ་ཆོས་དབྱིངས་སུ་བཞུགས་ནས་ལོ་གྲངས་སུམ་སྟོང་དྲུག་
བརྒྱ་དང་དགུ་བཅུ་རྩ་བརྒྱད་པ་ཤིང་མོ་གླང་གི་ལོའམ། བདག་ཉིད་ཆེན་པོ་ས་པཎ་ཞིང་
གཤེགས་ནས་ལོ་གྲངས་གསུམ་བརྒྱ་དང་བཅུ་བཞི་ལོན་པའི་ཤིང་མོ་གླང་གི་ལོ་ཞེས་བྱ་
བའམ། བདག་ཉིད་ཆེན་པོ་གོ་བོ་རབ་འབྱམས་པ་ཞི་བར་གཤེགས་ནས་ལོ་གྲངས་བདུན་
ཅུ་རྩ་བདུན་ལོན་པའི་ཤིང་མོ་གླང་གི་ལོའམ། བསྟན་བཅོས་མཁན་པོས་སྡོམ་གསུམ་ཁ་
སྐོང་བརྩམས་ནས་ལོ་གྲངས་བརྒྱད་ཅུ་རྩ་བརྒྱད་ལོན་པ་ཁྲོ་བོ་ཞེས་པ་ཤིང་མོ་གླང་གི་ལོར་
རྫོགས་པར་གྲུབ་པ་འདིས་ཀྱང་། བསྟན་པ་རིན་པོ་ཆེ་བཤད་སྒྲུབ་ཀྱི་སྒོ་ནས་ཡུན་རིང་དུ་
གནས་ཤིང་མི་ནུབ་པའི་མཆོག་དམ་པར་གྱུར་ཅིག །ཤུ་བྷཾ། མསྟུ། སརྦ་ཛཱ་ག་ཏཾ། མངྒ་ལཾ། །
225



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
༄༅། །མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་
རྒྱུད་བཞི་མཛེས་རྒྱན་ཞེས་བྱ་བ་བཞུགས། །
མདོ་རྒྱུད་ཟབ་མོའི་དེ་ཉིད་ལེགས་རྟོགས་པས། །འབུམ་ཕྲག་གཞུང་ལ་མགྲིན་པའི་
དབང་འབྱོར་ཞིང་། །བློ་གསལ་ཡོངས་ལ་དགའ་སྟོན་འགྱེད་མཛད་པའི། །ཁོ་བོས་འདྲེན་
མཆོག་ཀླུ་སྒྲུབ་རྒྱ་མཚོ་རྒྱལ། །ཞེས་མཆོད་ནས། ལས་སུ་བྱ་བ་ཇི་ལྟ་བུ་ཞེ་ན། ལས་སུ་བྱ་
བ་ནི། བསྟན་བཅོས་སྡོམ་པ་གསུམ་གྱི་རབ་དབྱེའི་དོན་གསལ་བར་བྱེད་པའི་རྣམ་བཤད་
རྒྱུད་བཞི་མཛེས་རྒྱན། ཞེས་བྱ་བ་འདི་ཉིད་འཆད་ལ། འདི་ཡང་མཁས་པའི་གཙུག་རྒྱན་ཁྲི་
ཚང་པ་ཆེན་པོ་མང་ཐོས་ཀླུ་སྒྲུབ་རྒྱ་མཚོའི་གསུང་ལས་དངོས་སུ་ཐོབ་པ། ཁོ་བོ་ཤཱཀྱའི་
བཙུན་པ་བརྩོན་འགྲུས་ཀྱི་རྩོམ་པ་ཆེར་མི་ལྡན་ཀྱང༌། ཤེས་རབ་ཀྱི་ཟེགས་མ་མཚོན་ཙམ་
དང༌། དད་པའི་ཤུགས་ཅུང་ཟད་དང་ལྡན་པའི་རིན་སྡིངས་པ་ནམ་མཁའ་རྣམ་རྒྱལ་བདག་
གིས་ཟིན་བྲིས་སུ་བཀོད་ནས་བརྗོད་ན་གཉིས་ཏེ། ལུས་མདོར་བསྟན་དང་། ཡན་ལག་
རྒྱས་བཤད་དོ། །
དང་པོ་ལ་བཞི་སྟེ། བརྗོད་བྱ་བྱེད་ལས་ལྡན་པའི་མཚན་དོན་བཀོད་པ། དགོས་པ་
གསུམ་ལྡན་བླ་མ་མཆོད་པ། དགོས་པ་གསུམ་ལྡན་ཁས་ལེན་དམ་བཅའ་བཤད་པ།
དགོས་པ་གསུམ་ལྡན་ལུས་ཀྱི་གཙོ་བོ་བསྡུ་བའོ། །དང་པོ་འཆད་པ་ལ། གང་བཤད་པར་བྱ་
བའི་བསྟན་བཅོས་འདི་ལ་སྡོམ་པ་གསུམ་གྱི་རབ་ཏུ་དབྱེ་བ་ཞེས་འཇོག་པའི་རྒྱུ་མཚན་
226



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཡོད་དེ། བསྟན་པའི་རྩ་བ་སྡོམ་པ་གསུམ་མ་ཐོབ་པ་ཐོབ་པར་བྱེད་པའི་ཆོ་གའི་རྣམ་
གཞག །དེ་མི་ཉམས་པར་སྲུང་བའི་བསླབ་བྱའི་རྣམ་གཞག །ཉམས་ན་ཕྱིར་བཅོས་པའི་
ཚུལ། སྡོམ་པ་གསུམ་པོ་དེ་དག་མ་དག་གི་རབ་དབྱེ་རྣམས་ཕྱིན་ཅི་མ་ལོག་པ་སྟོན་པར་བྱེད་
པས་ན། དེ་ལྟར་དུ་བཞག་པའི་ཕྱིར། ཞེས་འཆད་པ་ལ། སྡོམ་པ་གསུམ་གྱི་རབ་ཏུ་དབྱེ་བ་
ཞེས་བྱ་བ་ཞེས་པ་འདི་བྱུང་། །
གཉིས་པ་ལ་གསུམ་སྟེ། བླ་མ་མཆོད་ཚུལ་དངོས། མཆོད་ཡུལ་དམ་པའི་ཡོན་ཏན་
བསྡུས་ཏེ་བསྟན་པ། མཆོད་ནས་དམ་པའི་ལས་ལ་འཇུག་པར་གདམས་པའོ། །དང་པོ་
འཆད་པ་ལ། དཔལ་ལྡན་ས་སྐྱ་པཎྜི་ཏ་བདག་གིས་བསྟན་བཅོས་སྡོམ་གསུམ་རབ་དབྱེ་
རྩོམ་པའི་ཐོག་མར་རྩ་བའི་བླ་མ་གྲགས་པ་རྒྱལ་མཚན་ལ་ཕྱག་འཚལ་བ་ཆོས་ཅན། དགོས་
པ་ཡོད་དེ། བསྟན་བཅོས་འདི་རྩོམ་པའི་འགལ་རྐྱེན་བར་ཆད་ཞི་ཞིང་། མཐུན་རྐྱེན་བསོད་
ནམས་འཕེལ་ནས་རྩོམ་མཐར་ཕྱིན་པར་བྱ་བའི་ཆེད་ཡོད་པའི་ཕྱིར་ཞེས་འཆད་པ་ལ། བླ་
མ་དམ་པའི་ཞབས་ལ་གུས་པས་ཕྱག་འཚལ་ལོ། །ཞེས་པ་འདི་བྱུང་། ་་
གཉིས་པ་འཆད་པ་ལ། འོ་ན་ས་པཎ་ཁྱོད་ལ་རྩ་བའི་བླ་མ་དུ་མ་ཡོད་པ་ཡོད་པ་ལས།
གྲགས་པ་རྒྱལ་མཚན་ཁོ་ན་ལ་ཕྱག་བྱེད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ་
རྩ་བའི་བླ་མ་གྲགས་པ་རྒྱལ་མཚན་དེ་བདེ་བར་གཤེགས་པའི་བསྟན་པ་འཛིན་པའི་ལུང་
དང་རིགས་པའི་སེང་གེའི་ང་རོའི་སྒྲས་ལྟ་བ་ངན་པ་ལ་གནས་པའི་རྒོལ་བ་རི་དྭགས་ཀྱི་
ཚོགས་མཐའ་དག་སྐྲག་པར་མཛད་པ་ལོག་སྨྲ་ཚར་གཅོད་པའི་ཡོན་ཏན་དང་། སྡོམ་པ་
གསུམ་གྱི་ཉམས་ལེན་སངས་རྒྱས་ཀྱི་དགོངས་པ་ཇི་ལྟ་བ་བཞིན་དུ་སྒྲུབ་ནུས་པའི་སྐལ་
ལྡན་རྗེས་སུ་འཛིན་པའི་ཡོན་ཏན་གཉིས་ལ་སོགས་པ་གཞན་དང་མཚུངས་པ་མེད་པའི་
ཡོན་ཏན་མངའ་བའི་བླ་མ་དམ་པ་དེ་ཡིན་པས་ན། རྗེ་བཙུན་གྲགས་པ་ཁོ་ན་ལ་ཕྱག་འཚལ་
བ་ཡིན་པའི་ཕྱིར། ཞེས་འཆད་པ་ལ། བདེ་གཤེགས་བསྟན་པའི་གསུང་རབ་སེང་གེའི་
227
227



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྒྲས། །ལྟ་ངན་རི་དྭགས་མཐའ་དག་སྐྲག་པར་མཛད། །སངས་རྒྱས་དགོངས་པ་ཇི་བཞིན་
ལེགས་སྒྲུབ་པ། །མཚུངས་མེད་བླ་མ་དེ་ལ་བདག་ཅག་དད། །ཅེས་པ་འདི་བྱུང་། །
གསུམ་པ་དེ་འཆད་པ་ལ། ས་སྐྱ་པཎྜི་ཏ་ཁྱོད་སྐུ་གསུང་ཐུགས་ལ་ཉེས་པའི་སྐྱོན་མེད་
ཅིང༌། སྤང་རྟོགས་ཡོན་ཏན་གྱི་མཛོད་མངའ་བའི་འགྲོ་བའི་བླ་མ་གྲགས་པ་རྒྱལ་མཚན་ལ་
ཕྱག་འཚལ་ནས། ལས་སུ་བྱ་བ་གང་ཞེ་ན། ལས་སུ་བྱ་བ་བྱེད་པའི་ཚུལ་ཡོད་དེ། ལས་སུ་
བྱ་བ་བསྟན་བཅོས་སྡོམ་གསུམ་འདི་རྩོམ་མོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར།
ཞེས་འཆད་པ་ལ། སྐྱོན་མེད་ཡོན་ཏན་ཀུན་གྱི་མཛོད་མངའ་བ། །འགྲོ་བའི་བླ་མའི་ཞབས་
ལ་ཕྱག་འཚལ་ནས། །ཞེས་པ་འདི་བྱུང་། གསུམ་པ་ཁས་ལེན་དམ་བཅའ་འཆད་པ་ལ་
གསུམ་སྟེ། འཆད་པའི་ཡུལ་ལ་བཤད་བྱ་འཆད་ཚུལ་དངོས། སྦྱོར་བ་ཕུན་ཚོགས་གོ་བདེའི་
ཚིག་གིས་བཤད། བསམ་པ་ཕུན་ཚོགས་ལྷག་བསམ་དག་པས་བསྒྲུབ་པའོ། །དང་པོ་
འཆད་པ་ལ། ས་སྐྱ་པཎྜི་ཏ་ཁྱོད་བསྟན་བཅོས་སྡོམ་གསུམ་རབ་དབྱེ་འདི་རྩོམ་པའམ།
འཆད་པ་ཡིན་ན། འཆད་ཡུལ་གྱི་གདུལ་བྱ་སུ་ཞིག་ལ་འཆད་ཅེ་ན། དེ་འཆད་ཡུལ་གྱི་
གདུལ་བྱ་ཡོད་དེ། སངས་རྒྱས་བསྟན་པ་ལ་དད་པ་གསུམ་དང་ལྡན་ཞིང་། བསྟན་པའི་རྩ་
བ་སྡོམ་པ་གསུམ་གྱི་ཉམས་ལེན་སངས་རྒྱས་ཀྱི་དགོངས་པ་ཇི་ལྟ་བ་བཞིན་སྒྲུབ་པར་འདོད་
ཀྱང་། རང་སྟོབས་ཀྱིས་སྒྲུབ་མ་ནུས་པའི་གདུལ་བྱ་དེ་ལ་འཆད་པ་ཡིན་པའི་ཕྱིར། ཞེས་
འཆད་པ་ལ། དད་ལྡན་སངས་རྒྱས་གསུང་བཞིན་སྒྲུབ་འདོད་པ། །དེ་ལ་སྡོམ་གསུམ་དབྱེ་
བ་བདག་གིས་བཤད། །ཞེས་པ་འདི་བྱུང་། གཉིས་པ་འཆད་པ་ལ། འོ་ན་ས་སྐྱ་པཎྜི་ཏ་ཁྱོད་
བསྟན་བཅོས་འདི་དེ་ལ་འཆད་པ་ཡིན་ན། ཚིག་གི་སྦྱོར་བ་གང་གི་སྒོ་ནས་འཆད་པ་
ཡིན་ཞེ་ན། གོ་བདེ་བའི་སྒོ་ནས་འཆད་ཚུལ་ཡོད་དེ། སྡེབ་སྦྱོར་དམ་པོས་ཚིག་གིས་
བཅིངས་པའི་སྦྱོར་བ་རྣམས་སྤངས་ཤིང་། གོ་བདེ་བའི་ངག་གི་སྒོ་ནས་འཆད་པའམ་བཤད་
པ་ཡིན་པའི་ཕྱིར་རོ། །དེས་ན་ས་སྐྱ་པཎྜི་ཏ་བདག་གིས་བསྟན་བཅོས་སྡོམ་གསུམ་རབ་དབྱེ་



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
འདི་གོ་བདེ་བའི་ངག་གིས་བཤད་པ་ཆོས་ཅན། དགོས་པ་ཡོད་དེ། བོད་ཀྱི་གདུལ་བྱ་
མཁས་རྨོངས་ཀུན་གྱིས་གོ་བར་བྱ་བའི་ཆེད་ཡིན་པའི་ཕྱིར་ཏེ། རྒྱ་གར་མཁས་པ་རྣམས་
དགའ་བའི་མེ་ཏོག་ཕྲེང་འཛིན་ལ་སོགས་པའི་ཡི་གེ་ལྕི་ཡང་གི་སྡེབ་སྦྱོར་གྱིས་བཅིངས་ཤིང་།
དོན་རྒྱན་སྒྲ་རྒྱན་གབ་ཚིག་གི་རྒྱན་རྣམས་དང་། འཆི་མེད་མཛོད་ལ་སོགས་པའི་མངོན་
བརྗོད་ཀྱིས་སྤྲས་པའི་སྡེབ་སྦྱོར་དམ་པོ་རྣམས་བོད་ཀྱི་གདུལ་བྱ་བླུན་པོ་རྣམས་ཀྱིས་གོ་
དཀའ་བ་ཡིན་པའི་ཕྱིར། ཞེས་འཆད་པ་ལ། མཁས་རྣམས་དགའ་བའི་སྡེབ་སྦྱོར་ནི། །
བླུན་པོ་རྣམས་ཀྱིས་གོ་དཀའ་བས། །ཚིག་གི་སྦྱོར་བ་སྤངས་ནས་ཀྱང་། །ཀུན་གྱིས་གོ་བར་
བྱ་ཕྱིར་བཤད། །ཞེས་པ་འདི་བྱུང་། གསུམ་པ་འཆད་པ་ལ་ས་སྐྱ་པཎྜི་ཏ་ཁྱོད་བསྟན་བཅོས་
འདི་རྩོམ་པ་ཡིན་ན། དགོས་པ་ཅིའི་ཕྱིར་གཞན་ལ་འགྲན་སེམས་དང་། ཕྲག་དོག་གི་སྒོ་
ནས་རྩོམ་པ་ཡིན་ནམ་ཞེ་ན། དེ་འདྲ་ནི་མ་ཡིན་ཏེ། ས་པཎ་བདག་ནི་སངས་རྒྱས་ཀྱི་བསྟན་
པ་དང་། དེ་འཛིན་པའི་སྐྱེས་བུ་ལ་དད་པ་བརྟན་པོ་དང་ལྡན་པ་དེ་ཡིན་པའི་ཕྱིར་རོ། །
འོན་ཀྱང་བདག་ལ་བསྟན་བཅོས་འདི་རྩོམ་པའི་ཀུན་སློང་ཡོད་དེ། སངས་རྒྱས་ཀྱི་བསྟན་
པ་ལ་འཁྲུལ་པར་སྤྱོད་པའི་གང་ཟག་རྣམས་ལ་མ་དད་པ་སྟེ། སྙིང་རྗེའི་ཀུན་ནས་བླངས་ཏེ་
རྩོམ་པ་ཡིན་པའི་ཕྱིར་ཞེས་འཆད་པ་ལ། བདག་ནི་སངས་རྒྱས་བསྟན་པ་ལ། །མི་ཕྱེད་པ་
ཡི་དད་པ་ཡོད། །འོན་ཀྱང་སངས་རྒྱས་བསྟན་པ་ལ། །འཁྲུལ་པར་སྤྱོད་ལ་བདག་མ་དད། །
ཞེས་པ་འདི་བྱུང་། །
བཞི་པ་དགོས་པ་གསུམ་ལྡན་ལུས་གཙོ་བསྡུ་བ་ལ། འོ་ན་ས་སྐྱ་པཎྜི་ཏ་ཁྱོད་ཆོས་
དང་ཆོས་མ་ཡིན་པ་རྣམ་པར་འབྱེད་པའི་བསྟན་བཅོས་སྡོམ་གསུམ་འདི་རྩོམ་པ་ཡིན་ན།
རྩོམ་ཚུལ་ཇི་ལྟར་བྱེད་ཅེ་ན། ས་སྐྱ་པཎྜི་ཏ་ཆོས་ཅན། ཁྱོད་ཀྱི་བསྟན་བཅོས་འདི་རྩོམ་པའི་
ཚུལ་ཡོད་དེ། འདུལ་བའི་སྡེ་སྣོད་ཀྱི་བརྗོད་བྱ་སོ་སོར་ཐར་པའི་སྡོམ་པ། མདོ་སྡེའི་སྡེ་སྣོད་
ཀྱི་བརྗོད་བྱའི་གཙོ་བོ་བྱང་སྡོམ། རྒྱུད་སྡེའི་བརྗོད་བྱའི་གཙོ་བོ་སྔགས་སྡོམ་དང་གསུམ་
ས་པ།
229



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པོ་དེ། མ་ཐོབ་པ་ཐོབ་པར་བྱེད་པ་ཆོ་གའི་རྣམ་གཞག །ཐོབ་པ་མི་ཉམས་པར་བསྲུང་བ་སོ་
སོའི་བསླབ་བྱ། སེམས་བསྐྱེད་པའི་གནད་བདག་གཞན་བརྗེ་བའི་བྱང་ཆུབ་ཀྱི་སེམས།
ཐེག་པ་ཆེན་པོའི་ལམ་གྱི་གཙོ་བོ་སྟོང་ཉིད་སྙིང་རྗེའི་སྙིང་པོ་ཅན་གྱི་བྱང་ཆུབ་ཀྱི་སེམས།
གསང་སྔགས་ཀྱི་ལམ་གྱི་གནད་རིམ་པ་གཉིས་ཀྱི་གསང་ཚིག །དེའི་ལམ་གྱི་གཙོ་བོ་ཡེ་
ཤེས་ཕྱག་རྒྱ་ཆེན་པོ། དེའི་ལམ་གྱི་ཁྱད་ཆོས་ཕྱི་ནང་གསང་གསུམ་གྱིས་བསྡུས་པའི་རྟེན་
འབྲེལ། དེའི་ས་ལམ་གྱི་རྣམ་གཞག་རྣམས་ལ་དག་མ་དག་གི་རྣམ་གཞག་ཕྱིན་ཅི་མ་ལོག་
པར་གསལ་བར་སྟོན་པའི་སྒོ་ནས་རྩོམ་པ་ཡིན་པའི་ཕྱིར་རོ། །དེ་ན་བསྟན་བཅོས་འདིའི་
ཐོག་མར་ལུས་བསྡུས་ཏེ་བསྟན་པ་ཆོས་ཅན། དགོས་པ་ཡོད་དེ། འཆད་པ་པོ་འཆད་སླ་བ་
དང༌། ཉན་པ་པོ་གཟུང་བདེ་ཞིང༌། བསྟན་བཅོས་ལ་ངེས་པ་བསྐྱེད་པ་སྟེ་དགོས་པ་གསུམ་
ཡོད་པའི་ཕྱིར་ཏེ། མཁས་པ་འཇུག་སྒོ་ལས། འཆད་སླ་བ་དང་གཟུང་བདེ་ཞིང་། །བསྟན་
བཅོས་ལ་ཡང་རྩོད་བྲལ་ཕྱིར། །མཁས་པ་ལ་ལ་བསྟན་བཅོས་ལུས། །བསྡུས་ཏེ་ཐོག་མར་
འགོད་པར་བྱེད། །ཞེས་གསུངས་པའི་ཕྱིར་རོ། །ཞེས་འཆད་པ་ལ། སོ་སོར་ཐར་པའི་
སྡོམ་པ་དང་། །བྱང་ཆུབ་སེམས་དཔའི་སེམས་བསྐྱེད་དང་། །གསང་སྔགས་ཀྱི་ནི་དབང་
བསྐུར་དང་། །དེ་དག་གི་ནི་ཆོ་ག་དང་། །སོ་སོའི་བསླབ་པར་བྱ་བ་དང་། །སེམས་བསྐྱེད་པ་
ཡི་གནད་རྣམས་དང༌། །སྟོང་ཉིད་སྙིང་རྗེའི་སྙིང་པོ་དང༌། །རིམ་པ་གཉིས་ཀྱི་གསང་
ཚིག་དང༌། །ཡེ་ཤེས་ཕྱག་རྒྱ་ཆེན་པོ་དང་། །ཕྱི་དང་ནང་གི་རྟེན་འབྲེལ་དང་། །ས་དང་ལམ་
གྱི་རྣམ་གཞག་གི །རྣམ་པར་དབྱེ་བ་བཤད་ཀྱིས་ཉོན། །ཞེས་པ་འདི་བྱུང་། དེས་ལུས་
མདོར་བསྟན་ལ་སོགས་པའི་གཞུང་རྣམས་ལ་ཚིག་འབྲུ་ཧྲུག་ཙམ་ཞིག་བསྡུས་ཏེ་བསྟན་
ནས། །
གཉིས་པ་ཡན་ལག་རྒྱས་བཤད་ལ་གསུམ་སྟེ། སོ་སོར་ཐར་པ་ཉན་ཐོས་འདུལ་བ་
ནས་བཤད་པ་བཞིན་ཉམས་སུ་ལེན་ཚུལ་སྟོན་པའི་སྐབས་དང་པོ་བཤད་པ། བྱང་སྡོམ་
230



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
མདོ་སྡེ་ནས་བཤད་པ་བཞིན་ཉམས་སུ་ལེན་ཚུལ་སྟོན་པའི་སྐབས་གཉིས་པ་བཤད་པ།
སྔགས་སྡོམ་རྒྱུད་སྡེ་ནས་བཤད་པ་བཞིན་ཉམས་སུ་ལེན་ཚུལ་སྟོན་པའི་སྐབས་གསུམ་པ་
བཤད་པའོ། །དེ་ལ་ད་ལམ་དང་པོ་གཉིས་བཏང་སྙོམས་སུ་བཞག་ནས། གསུམ་པ་དེ་ཉིད་
འཆད་རྒྱུ་ཡིན་པས། དེ་ལ་གཉིས་ཏེ། གཞུང་གི་འགྲེལ་དང་། དཀའ་གནས་ཀྱིས་མཐའ་
དཔྱད་ཟབ་མོ་བསྟན་པའོ། །
དང་པོ་ལ་སྨིན་བྱེད་དབང་གི་གནད་ལ་འཁྲུལ་པ་དགག་པ། གྲོལ་བྱེད་ཀྱི་ལམ་ལ་
འཁྲུལ་པ་དགག་པ། ཡེ་ཤེས་ཕྱག་ཆེན་གྱི་འཁྲུལ་པ་དགག་པ། ཡན་ལག་ལྟ་བའི་འཁྲུལ་པ་
དགག་པ། རྒྱུད་སྡེའི་སྒྲུབ་ཐབས་ཀྱི་འཁྲུལ་པ་དགག་པ། བོགས་འབྱིན་སྤྱོད་པའི་འཁྲུལ་པ་
དགག་པ། མཐར་ཐུག་འབྲས་བུའི་འཁྲུལ་པ་དགག་པ། གནས་སྐབས་ས་ལམ་གྱི་གནད་
ལ་འཁྲུལ་པ་དགག་པ་དང་བརྒྱད་ཡོད་པའི། བརྒྱད་པ་འཆད་པ་ལ། ལམ་ལ་ཉམས་དང་
གོ་བ་དང་། །རྟོགས་པ་ཞེས་བྱ་རྣམ་པ་གསུམ། །ཞེས་སོགས་ཀྱིས་འཆད། བདུན་པ། ལ་
ལ་སྟོང་ཉིད་སྒོམ་པ་ལས། །འབྲས་བུ་སྐུ་གསུམ་འདོད་པ་དང་། །ཞེས་སོགས་ཀྱིས་འཆད།
དྲུག་པ། དབང་བཞི་ཡོངས་སུ་རྫོགས་པ་དང་། །ཞེས་སོགས་ཀྱིས་འཆད། ལྔ་པ། རྒྱུད་སྡེ་
བཞི་ཡི་སྒྲུབ་པ་ཡང་། །ཞེས་སོགས་ཀྱིས་འཆད། བཞི་པ། ལ་ལ་ཐེག་པ་རིམ་དགུ་སོགས་
ཀྱིས་འཆད། གསུམ་པ། ཕྱག་རྒྱ་ཆེན་པོ་སྒོམ་ན་ཡང་། །ཞེས་སོགས་ཀྱིས་འཆད། གཉིས་
པ་ལ། ཁ་ཅིག་འཁྲུལ་དང་མ་འཁྲུལ་མེད། །ཞེས་སོགས་ཀྱིས་འཆད། དང་པོ་འཆད་པ་
ལ་གསུམ་སྟེ། མ་འཁྲུལ་བའི་སྨིན་བྱེད་ངོས་བཟུང་བ། འཁྲུལ་པའི་སྨིན་བྱེད་འགོག་ཚུལ།
ཞར་བྱུང་དབང་གི་དམ་ཚིག་ལ་འཁྲུལ་པ་དགག་པའོ། །དང་པོ་འཆད་པ་ལ། རྡོ་རྗེ་ཐེག་པའི་
ལམ་ཞུགས་ཏེ། །ཞེས་སོགས་འབྱུང་བ་ཡིན་པས། འདི་ཉིད་ལ་ཚིག་འབྲུ་ཅུང་ཟད་ཅིག་
བཤད་ན། བླ་མེད་རྡོ་རྗེ་ཐེག་པའི་ལམ་དུ་ཞུགས་ཏེ། མྱུར་དུ་སངས་རྒྱས་ཐོབ་པར་འདོད་
པའི་གང་ཟག་དེ་ཆོས་ཅན། ཁྱོད་ཀྱིས་སྨིན་བྱེད་ཀྱི་དབང་བཞི་དང་། གྲོལ་བྱེད་ཀྱི་ལམ་
23



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རིམ་པ་གཉིས་པོ་དེ་ལ་འབད་དགོས་པའི་རྒྱུ་མཚན་ཡོད་དེ། དེ་གཉིས་ནི་ཁྱོད་མྱུར་དུ་
འཚང་རྒྱ་བར་བྱེད་པའི་རྒྱུའི་གཙོ་བོ་ཡིན་ཏེ། རབ་ཚེ་འདི། འབྲིང་བར་དོ། ཐ་ན་ཡང་སྐྱེ་བ་
ཕྱི་མའམ། སྐྱེ་བ་བདུན་ནམ། སྐྱེ་བ་བཅུ་དྲུག་ཚུན་ཆད་དུ་འཚང་རྒྱ་བའི་རྒྱུ་ཡིན་པའི་ཕྱིར་རོ་
ཞེས་འཆད་པ་ལ། རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་འདོད་ན། །
སྨིན་གྲོལ་གཉིས་ལ་འབད་པར་བྱ། །ཞེས་པ་འདི་བྱུང་། སྨིན་བྱེད་དབང་བཞི་དང་། གྲོལ་
བྱེད་ཀྱི་ལམ་རིམ་པ་གཉིས་པོ་དེ་ལ་འབད་པས། རབ་ཚེ་འདི། འབྲིང་བར་དོ་ལ་སོགས་པ་
དེ་རྣམས་སུ་འཚང་རྒྱ་བའི་ཤེས་བྱེད་ཀྱི་ལུང་ཡོད་པ་ཡིན་ཏེ། རིམ་བཞིན། གསང་བ་
འདུས་པ་ལས། འདི་ཡི་ཆོས་ཀྱི་བདག་ཉིད་ཆེ། །སྐུ་གསུམ་མི་ཕྱེད་ལས་བྱུང་བ། །ཡེ་
ཤེས་རྒྱ་མཚོས་རྣམ་པར་རྒྱན། །ཚེ་འདི་ཉིད་ལ་འགྲུབ་པར་འགྱུར། །ཅེས་དང་། དེ་ཉིད་
ལས། ཡང་ན་ལུས་འདི་སྤངས་མ་ཐག །བརྩོན་པར་མི་ལྡན་པས་ཀྱང་འགྲུབ། །ཅེས་དང་།
གསང་བའི་མཛོད་ལས། དབང་བསྐུར་ཡང་དག་སྦྱིན་ལྡན་པས། །སྐྱེ་ཤིང་སྐྱེ་བར་དབང་
བསྐུར་འགྱུར། །དེ་ཡི་སྐྱེ་བ་བདུན་དག་ནས། །མ་སྒོམ་པར་ཡང་སངས་རྒྱས་འགྱུར། །ཞེས་
དང་། དམ་ཚིག་ལྔ་པ་ལས། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ནས་
འགྲུབ། །ཞེས་པ་རྣམས་གསུངས་པའི་ཕྱིར་རོ། །
སྨིན་གྲོལ་གཉིས་ལ་འབད་པ་ལ་བརྟེན་ནས། མྱུར་དུ་སངས་རྒྱ་བ་ཡིན་ན། འོ་ན་
སྨིན་བྱེད་ཀྱི་དབང་བཞི་པོ་དེ་ཡུལ་གང་ལས་ལེན། དེ་བླངས་པ་ལ་དགོས་པ་ཅི་ཡོད་ཅེ་ན།
ཤེས་བྱ་ཆོས་ཅན། དབང་བཞི་པོ་དེ་བླང་བའི་ཡུལ་ཡོད་དེ། རྡོ་རྗེ་འཆང་ནས་རྩ་བའི་བླ་
མའི་བར་དུ་སྙན་བརྒྱུད་བཞིའི་བར་མ་ཆད་པ་སྟེ། བླ་མ་བརྒྱུད་པ་མ་ཉམས་པ། དབང་
བསྐུར་བའི་ཆོ་ག་རྣམས་ལ་ལྷག་ཆད་ནོར་གསུམ་གྱི་སྐྱོན་དང་བྲལ་བ་སྟེ། ཆོ་ག་འཁྲུགས་
པར་མ་གྱུར་པ། རྟེན་སློབ་མ་ལ་ཕྱི་ནང་གསང་གསུམ་གྱིས་མཚོན་པའི་རྟེན་འབྲེལ་སྒྲིག་
མཁྱེན་པ། རྟེན་སློབ་མའི་དཀྱིལ་འཁོར་བཞི་ལ་སྐུ་བཞིའི་ས་བོན་ནུས་ལྡན་དུ་ཐེབས་ནུས་



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
པ་ཡིན་པ། མདོར་ན་དབང་བསྐུར་བའི་ཆོ་ག་རྣམས་སངས་རྒྱས་ཀྱིས་ཇི་ལྟར་གསུངས་པ་
བཞིན་མཛད་པའི་བླ་མ་དམ་པ་ཅིག་བཙལ་ལ་དེ་ལ་དབང་བཞི་པོ་དེ་བླང་དགོས་པའི་
ཕྱིར་རོ། །ཞེས་འཆད་པ་ལ། སྨིན་པར་བྱེད་པའི་དབང་བསྐུར་ཡང་། །བླ་མ་བརྒྱུད་པ་མ་
ཉམས་ཤིང་། །ཆོ་ག་འཁྲུགས་པར་མ་གྱུར་པ། །ཕྱི་ནང་རྟེན་འབྲེལ་སྒྲིག་མཁྱེན་ཅིང་། །སྐུ་
བཞིའི་ས་བོན་ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། །བླ་མ་བཙལ་ལ་
དབང་བཞི་བླང་། །ཞེས་པ་འདི་བྱུང་། དེ་རྣམས་རྒྱས་པར་བཤད་ན། འོ་ན་སྙན་བརྒྱུད་བཞི་
བར་མ་ཆད་པས། བླ་མ་བརྒྱུད་པ་མ་ཉམས་པར་འགྲོ་བ་ཡིན་ན། སྙན་བརྒྱུད་བཞི་པོ་དེ་ཇི་
ལྟ་བུ་ཞེ་ན། དེ་བཞི་འཇོག་ཚུལ་ཡོད་དེ། དབང་གི་ཆུ་བོ་མ་ནུབ་པ། བྱིན་བརླབས་ཀྱི་
བརྒྱུད་པ་མ་ཉམས་པ། གདམས་ངག་གི་སརྒ་མ་ལོག་པ། མོས་གུས་ཀྱི་བསམ་པ་ཚིམ་པ་
དང་བཅས་པའི་བཞི་པོ་དེ་ལ་འཇོག་པ་ཡིན་པའི་ཕྱིར་རོ། །འོ་ན་དེ་བཞི་གང་ལ་འཇོག་པ་
ཡིན་ཞེ་ན། དེ་བཞི་ངོས་འཛིན་པ་ལ། དང་པོ་ལ་གཉིས་ཏེ། དབང་གི་ཆུ་བོ་ངོས་བཟུང་བ་
དང་། དེ་མ་ནུབ་པའི་ཚད་བཤད་པའོ། །དང་པོ་ནི། དབང་གི་ཡེ་ཤེས་རྣམས་ལ་དབང་གི་
ཆུ་བོ་ཞེས་འཇོག་པ་ཡིན་ཏེ། དཔེར་ན་ཆུ་དེས་སྣོད་ཀྱི་དྲི་མ་རྣམས་འཁྲུད་པར་བྱེད་པ་དེ་
བཞིན་དུ། དབང་གི་ཡེ་ཤེས་དེས་ཀྱང་སློབ་མའི་སྒོ་གསུམ་གྱི་དྲི་མ་རྣམས་འཁྲུད་པར་བྱེད་
པ་ཡིན་པའི་ཕྱིར་རོ། །
གཉིས་པ་ལ་གསུམ་སྟེ། རྒྱུ་དུས་ཀྱི་དབང་གི་ཆུ་བོ་མ་ནུབ་པའི་ཚད། ལམ་དུས་ཀྱི་
དབང་གི་ཆུ་བོ་མ་ནུབ་པའི་ཚད། འབྲས་དུས་ཀྱི་དབང་གི་ཆུ་བོ་མ་ནུབ་པའི་ཚད་བཤད་
པའོ། །དང་པོ་ནི། རྒྱུ་དུས་ཀྱི་དབང་གི་ཡེ་ཤེས་རྣམས་ལ་རྒྱུ་དུས་ཀྱི་དབང་གི་ཆུ་བོར་འཇོག་
ཅིང་། དེ་མ་ནུབ་པའི་ཚད་ནི། རྒྱུ་དུས་ཀྱི་དབང་ཐོབ་ནས། རྩ་བའི་ལྟུང་བ་བཅུ་བཞི་པོ་གང་
རུང་མ་བྱུང་བའི་བར་གྱི་དབང་གི་ཉམས་ལེན་རྣམས་ལ་འཇོག་པ་ཡིན་ནོ། །གཉིས་པ་ལ་
གཉིས་ཏེ། ཐུན་མོང་བ་དང་། ཐུན་མོང་མ་ཡིན་པའི་ལམ་དུས་ཀྱི་དབང་གི་ཆུ་བོ་མ་ནུབ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་ཚད་བཤད་པའོ། །དང་པོ་ནི། ལམ་དབང་ཐོབ་ནས་ཞག་བདུན་གྱི་ཁོངས་སུ་དབང་
དོན་ཉམས་སུ་ལེན་པའི་ཉམས་ལེན་དང་མ་བྲལ་བ་ཅིག་ལ་འཇོག་གོ །གཉིས་པ་དེ་འཇོག་
ཚུལ་ཡོད་དེ། ལུས་དཀྱིལ་དུ་ལམ་དབང་ཐོབ་ནས། རབ་ཐུན་བཞི། འབྲིང་ཐུན་གསུམ།
ཐ་ན་ཡང་ཐུན་གཉིས་མ་ཆག་པར་ལེན་པའི་ཉམས་ལེན་དེ་ལ་འཇོག་པའི་ཕྱིར་རོ། །གསུམ་
པ་འཇོག་ཚུལ་ཡོད་དེ། ས་བཅུ་གསུམ་གྱི་ཕྱེད་འོག་མའི་དབང་གི་ཡེ་ཤེས་དེ་ལ་འབྲས་དུས་
ཀྱི་དབང་གི་ཆུ་བོ་ཞེས་འཇོག་ཅིང་། ས་བཅུ་གསུམ་པའི་ཕྱེད་གོང་མ་ལ་མཚམས་སྦྱོར་བར་
བྱེད་པའི་ཕྱེད་འོག་མའི་དབང་གི་ཡེ་ཤེས་སྐྱེས་ཤིང་གནས་པ་དེ་ལ་འཇོག་པའི་ཕྱིར་རོ། །
དབང་གི་ཆུ་བོ་མ་ནུབ་པའི་ཚད་དེ་ལྟར་ཡིན་ན། འོ་ན་བྱིན་རླབས་ཀྱི་བརྒྱུད་པ་མ་ཉམས་པ་
དེ་ལ་ཅི་འདྲ་ཅིག་དགོས་ཤེ་ན། དེ་ལ་ཡང་ཁྱད་ཆོས་མཐའ་བཞི་དང་ལྡན་པ་ཅིག་དགོས་ཏེ།
ཉམས་སུ་ལེན་པའི་མཐའ། ཉམས་སུ་མྱོང་བའི་མཐའ། བྱིན་གྱིས་བརླབས་པའི་མཐའ།
གྲུབ་པའི་མཐའ་སྟེ་གསང་སྔགས་མཐའ་བཞི་དང་བཅས་ཞེས་པ་ལྟ་བུ་ཅིག་དགོས་པའི་
ཕྱིར་རོ། །དེ་བཞི་ཡང་འཇོག་ཚུལ་ཡོད་དེ། བླ་མས་བསྐྱེད་རིམ་དང་རྫོགས་རིམ་ལ་སོགས་
པ་སྒོམ་ཚུལ་འདི་ལྟར་གྱིས་གསུངས་པའི་ཉམས་ལེན་བསྟན་པ་དེ་ཉིད། རང་ཉིད་ཀྱིས་
ཉམས་སུ་ལེན་པ་དེ་ལ། ཉམས་སུ་ལེན་པའི་མཐའ་ཞེས་འཇོག །དེ་ལྟར་ཉམས་བསྐྱངས་
པ་ལ་བརྟེན་ནས། རང་ཉིད་ཀྱི་རྒྱུད་ལ་བུམ་དབང་གི་ལྟ་བ་ངོ་བོ་ཉིད་གསུམ། གསང་དབང་
གི་ལྟ་བ་རང་བྱུང་གི་ཡེ་ཤེས་བཞི་ལ་སོགས་པ་སྐྱེས་པ་དེ་ལ། ཉམས་སུ་མྱོང་བའི་མཐའ་
ཞེས་འཇོག །དེ་ལྟར་སྐྱེས་པ་ལ་བརྟེན་ནས། ཕྱི་ནང་གི་མཁའ་འགྲོའི་བྱིན་གྱིས་བརླབས་
པ་དེ་ལ། བྱིན་གྱིས་བརླབས་པའི་མཐའ་ཞེས་འཇོག །དེ་ལྟར་བྱིན་གྱིས་བརླབས་པ་ལ་
བརྟེན་ནས། གྲུབ་མཐའ་དང་པོ་འཁོར་འདས་དབྱེར་མེད། གྲུབ་མཐའ་གཉིས་པ་མ་འདྲེས་
ལ་ཡོངས་སུ་རྫོགས་པ། གྲུབ་མཐའ་གསུམ་པ་བདེ་སྟོང་རྒྱ་ཆུང་བ། གྲུབ་མཐའ་བཞི་པ་
བདེ་སྟོང་རྒྱ་ཆེ་བ་ལ་སོགས་པ་སྙོགས་པ་དེ་ལ་གྲུབ་པའི་མཐའ་ཞེས་འཇོག་པའི་ཕྱིར་རོ། །
234



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དེ་ལྟར་ཡིན་ན་གདམས་ངག་གིས་སརྒ་མ་ལོག་པ་དེ་གང་ལ་འཇོག་ཅེ་ན། འདིར་འགའ་
ཞིག །གདམས་ངག་གི་སརྒ་མ་ལོག་པ་ཞེས་ཟེར་ཞིང་། འགའ་ཞིག་གདམས་ངག་གི་སར་
ཁ་མ་ལོག་པ་ཞེས་གསུང་བ་རྣམས་ནི་རྟོག་པས་བཏགས་པ་ཙམ་དུ་ཟད་དོ། །དེས་ན་འདི་
ནི་སྙན་ངག་མེ་ལོང་ལས། སརྒས་བཅིངས་པ་སྙན་ངག་ཆེ། །ཞེས་གསུངས་པ་ལྟར་འདི་
ལེགས་སྦྱར་གྱི་སྐད་ཡིན་པས། གདམས་ངག་གི་ས་མ་ལོག་པ་ཞེས་བྱ་བ་ཡིན་ལ། དེའི་
དོན་ཡང་ཕྱིན་ཅི་མ་ལོག་པའམ། གོ་རིམ་མ་ལོག་པའམ། སྒྲ་ཇི་བཞིན་པ་ཞེས་པའི་དོན་
ཡིན་པའི་ཕྱིར་རོ། །རྗེ་བཙུན་གོང་མ་རྣམས་ཀྱི་ཐུགས་དབྱིངས་རྫོགས་པར་གྱུར་ཅིག ། །
དེས་ན་གདམས་ངག་གི་སརྒ་མ་ལོག་པ་དེ་ལའང་། ཁྱད་ཆོས་བཞི་དང་ལྡན་པ་ཅིག་
དགོས་ཏེ། བར་ཆད་ངོ་ཤེས་པས་བདུད་ཀྱི་གེགས་སེལ་བ། ཏིང་ངེ་འཛིན་ངོ་ཤེས་པས་
བསམ་གཏན་གྱི་གེགས་སེལ་བ། སྐྱོན་ཡོན་ཏན་དུ་སློང་ཤེས་པ། བར་ཆད་དངོས་གྲུབ་ཏུ་
ལེན་ཤེས་པ་སྟེ། ཁྱད་ཆོས་དེ་རྣམས་དང་ལྡན་པ་ཅིག་དགོས་པའི་ཕྱིར། བཞི་པ་མོས་གུས་
ཀྱི་བསམ་པ་ཚིམ་པ་ནི། བླ་མས་ཉམས་ལེན་བསྟན་ཅིང་། བསྟན་པ་དེ་ཉིད་རང་ཉིད་ཀྱིས་
ཉམས་སུ་བླངས་པ་ལ་བརྟེན་ནས། རང་ཉིད་ཀྱི་རྒྱུད་ལ་ཉམས་མྱོང་ཚད་མ་སྐྱེས། དེ་སྐྱེས་
པ་ལ་བརྟེན་ནས་རང་ཉིད་ཀྱི་བླ་མ་དེ་ལ་སངས་རྒྱས་དངོས་ཀྱི་འདུ་ཤེས་སྐྱེས་ཏེ། རྐྱེན་
གཞན་གྱིས་འཕྲོག་པར་མི་ནུས་པའི་བསམ་པ་དེ་ལ་འཇོག་པ་ཡིན་ནོ། །བླ་མ་བརྒྱུད་པ་མ་
ཉམས་པ་ལ་ཁྱད་ཆོས་དེ་ལྟ་བུ་དགོས་ན། ཆོ་ག་འཁྲུགས་པར་མ་གྱུར་པ་ལ་ཁྱད་ཆོས་ཇི་
འདྲ་བ་ཅིག་ཚང་དགོས་ཤེ་ན། དེ་ལ་ཡང་ཁྱད་ཆོས་བཞི་ལྡན་དགོས་ཏེ། ཞལ་དང་འདྲ་བའི་
ཆོ་གའི་སྒོ་བརྒྱད། སྨན་དང་འདྲ་བའི་ཆོ་གའི་གཙོ་བོ་ཉི་ཤུ་རྩ་བཞི། ཕྱག་དང་འདྲ་བའི་ཆོ་
གའི་ཡན་ལག་བཅུ་དྲུག །ཞབས་དང་འདྲ་བའི་ཆོ་གའི་ཆིངས་བཞི་སྟེ། དེ་རྣམས་དང་ལྡན་
པ་ཅིག་དགོས་པའི་ཕྱིར་རོ། ། །
དེ་རྣམས་ཀྱི་ཡང་དང་པོ་བརྒྱད་པོ་དེ་འཇོག་ཚུལ་ཡོད་དེ། སྔོན་དུ་འགྲོ་བ་བསྙེན་
་
，་
་
，
235,



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་ཆོ་ག །སློབ་མ་རྗེས་འཛིན་གྱི་ཆོ་ག །སའི་ཆོ་ག །སྟ་གོན་གྱི། བྲི་ཞིང་རྒྱན་བགྲམ་པ།
སྒྲུབ་ཅིང་མཆོད་པ། འཇུག་ཅིང་དབང་བླང་བ། དཀྱིལ་འཁོར་ཆེན་པོའི་རྗེས་ཀྱི་ཆོ་ག་དང་
བརྒྱད་པོ་དེ་ལ་འཇོག་པ་ཡིན་པའི་ཕྱིར་རོ། །དང་པོ་བསྙེན་པ་ལ་གསུམ་སྟེ། རབ་མཚན་
མའི་བསྙེན་པ། འབྲིང་དུས་བསྙེན། ཐ་མ་གྲངས་ཀྱི་བསྙེན་པའོ། །དང་པོ་ལ་གསུམ་སྟེ།
རབ་ཡི་དམ་ལྷའི་ཞལ་མཐོང་བ། འབྲིང་རྡོ་རྗེ་དྲིལ་བུ་ནམ་མཁའ་ལ་འཇོག་ནུས་པ་ཡིན་པ།
ཐ་ན་ཉམས་སམ་རྨི་ལམ་དུ་ལུང་བསྟན་པ་ཅིག་དགོས་ཤིང་། དེ་གསུམ་ཀས་གཞི་བསྙེན་གྱི་
གོ་ཆོད་པ་ཡིན་ནོ། ། །
གཉིས་པ་དུས་བསྙེན་ལ་རབ་འབྲིང་གསུམ་དུ་ཡོད་པའི་གསུམ་པོ་དེ་ལ། རྗེ་བཙུན་
བསོད་རྩེའི་རབ་ལོ་དྲུག །འབྲིང་ཟླ་བ་དྲུག །ཐ་མ་ཟླ་བ་གསུམ་དགོས་སོ་ཞེས་
གསུངས་ལ། རྗེ་བཙུན་གྲགས་པས། རབ་ཟླ་བ་དྲུག །འབྲིང་ལ་ཟླ་བ་གསུམ། ཐ་མ་ལ་
ཞག་བདུན་དགོས་ཤིང་། གྲངས་བསྙེན་གྱི་རབ་ལ་གཙོ་བོ་ལ་བཞི་འབུམ། འཁོར་ལ་བཞི་ཁྲི།
འབྲིང་གི་གཙོ་བོ་ལ་བཞི་ཁྲི། འཁོར་ལ་བཞི་སྟོང་། ཐ་མའི་གཙོ་བོ་ལ་བཞི་སྟོང་། འཁོར་
ལ་བཞི་བརྒྱ་དགོས་ལ། དེས་ན་དུས་བསྙེན་དང་གྲངས་བསྙེན་གཉིས་ཀྱི་རབ་གཉིས་པོ་
དེས་གཞི་བསྙེན་གྱི་གོ་ཆོད་ཅིང་། འབྲིང་མན་ཆད་ཀྱིས་གོ་མི་ཆོད་དོ་ཞེས་གསུངས་ལ།
གྲངས་བསྙེན་ལ་ས་སྐྱ་པ་ཆེན་པོའི་བརྟག་གཉིས་བཀའ་འགྲེལ་དུ། དེ་ཝ་པི་ཙུ་ལ་བཞི་
འབུམ་དང་། རྩ་སྔགས་བཟླས་པ་ན་འབུམ་ཕྲག་ཅིག་དགོས་པ་ཡིན་ནོ། །ཞེས་སོགས་རྗེ་
བཙུན་གོང་མའི་གསུང་དེ་རྣམས་ལས་ད་ལམ་འདིར་རྗེ་གྲགས་པའི་གསུང་དེ་ཚད་མར་
ཁས་ལེན་པ་ཡིན་ནོ། །། །
གཉིས་པ་གཙོ་བོ་ཉི་ཤུ་རྩ་བཞི་འཇོག་ཚུལ་ཡོད་དེ། དཀྱིལ་འཁོར་དུ་འཇུག་པའི་
ཆོས་བཅུ། དངོས་གཞི་ལ་སློབ་མའི་དབང་དྲུག །སློབ་དཔོན་གྱི་དབང་བཞི་སྟེ་བཅུ། མཐར་
རྟེན་ལ། རྗེས་གནང་། ལུང་བསྟན། དབུགས་དབྱུང་། གཟེངས་བསྟོད་དང་བཞི་སྟེ་ཉེར་
236



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
བཞི་པོ་དེ་ལ་འཇོག་པའི་ཕྱིར་རོ། །
གསུམ་པ་ཡན་ལག་བཅུ་དྲུག་འཇོག་ཚུལ་ཡོད་དེ། བསྙེན་པ་བྱ་བ། སའི་ཆོ་ག་ལ་ས་
བརྟག་པ། སྦྱང་བ། བླང་བ། ས་བཟུང་བ། ས་བསྲུང་བ་དང་ལྔ། སྟ་གོན་ལ། སའི་ལྷ་མོ་སྟ་
གོན། ལྷ་སྟ་གོན། བུམ་པ་སྟ་གོན། སློབ་མ་སྟ་གོན་སྟེ་བཞི། བྲི་ཞིང་རྒྱན་པ་བགྲམ་པ་ལ། །
བྲི་བ་ལ། ཐིག་གིས་བྲི་བ། ཚོན་གྱིས་བྲི་བ་གཉིས། དང་པོ་ལ། ཡེ་ཤེས་ཀྱི་ཐིག་གིས་བྲི་བ་
དང༌། ལས་ཀྱི་ཐིག་གིས་བྲིས་པ་གཉིས་ཏེ། བྲི་བ་ལ་གསུམ། རྒྱན་བགྲམ་པ། སྒྲུབ་པ།
མཆོད་པ་དང་བཅས་པའི་བཅུ་དྲུག་པོ་དེ་ལ་འཇོག་པའི་ཕྱིར་རོ། །དེ་ལྟ་བུའི་རྒྱན་དེ་ལ་ཡང་
ས་རྒྱན་དང་། གནམ་རྒྱན་གཉིས་ཡོད་པའི་དང་པོ་དེ་ནི། རྐྱང་ནུལ་བྱ་བ་ཞེས་བྱ་བ་དཀྱིལ་
འཁོར་འབྲི་བའི་གཞི་དེར་སྣུམ་ཕྱིས་སམ། བ་བྱུང་ལྔའི་བྱུག་པ་བྱེད་པ་ལྟ་བུ་ལ་འཇོག་པ་
ཡིན་ལ། གཉིས་པ་དེ་ནི། བླ་རེ་དང་། འཕན་ལ་སོགས་པ་ལ་འཇོག་པ་ཡིན་ནོ། །སྒྲུབ་པ་
དེ་ལ་ཡང་གསུམ་ཡོད་དེ། བདུན་བསྲེས་ཀྱི་སྒྲུབ་པ། ལྔ་བསྲེས་ཀྱི་སྒྲུབ་པ། བཞི་བསྲེས་ཀྱི་
སྒྲུབ་པ་རྣམས་ཡོངས་སུ་ཡོད་པའི་ཕྱིར་རོ། །མཆོད་པ་ལ་ཡང་། ཕྱི་ནང་གསང་བ་དེ་ཁོ་ན་
ཉིད་ཀྱི་མཆོད་པ་དང་བཞི་ཡོད་དོ། །
བཞི་པ་ཆིངས་བཞི་ནི། བུམ་དབང་། གསང་དབང་། ཤེར་དབང་། དབང་བཞི་པའི་
ཆིངས་དང་བཞི་པོ་དེ་ལ་འཇོག་གོ །ཞེས་འཆད་པ་ལ། ཆོ་ག་འཁྲུགས་པར་མ་གྱུར་པ། །
ཞེས་པ་དང་། ཕ་རོལ་ཕྱིན་གཞུང་མི་ནུས་པར། །གལ་ཏེ་གསང་སྔགས་སྒོམ་འདོད་ན། །
ནོར་པ་མེད་པའི་དབང་བཞི་ལོང་
། །འཁྲུལ་པ་མེད་པའི་རིམ་གཉིས་སྒོམ། །ཞེས་པ་འདི་
རྣམས་བྱུང་། སྨིན་བྱེད་དབང་བཞི་པོ་དེ་བསྐུར་བར་བྱེད་པའི་རྡོ་རྗེ་སློབ་དཔོན་དེས། རྟེན་
སློབ་མ་དེ་ལ་ཕྱི་ནང་གསང་གསུམ་གྱིས་མཚོན་པའི་རྟེན་འབྲེལ་རྣམ་པ་ལྔ་བསྒྲིག་པའི་ཚུལ་
ཡོད་དེ། ཕྱིའི་རྟེན་འབྲེལ་གཙོ་བོར་ཡུལ་གྱི་སྟེང་དུ་སྒྲིག །ནང་གི་རྟེན་འབྲེལ་དེ་གཙོ་བོ་དེ་
སེམས་ཀྱི་སྟེང་དུ་སྒྲིག །གསང་བའི་རྟེན་འབྲེལ་གཙོ་བོར་རྩ་ཐིག་རླུང་གསུམ་གྱི་སྟེང་དུ་
237



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྒྲིག །དེ་ཁོ་ན་ཉིད་ཀྱི་དེ་གཙོ་བོར་ཆོས་ཐམས་ཅད་ཀྱི་སྟེང་དུ་སྒྲིག །མཐར་ཐུག་གི་དེ་གཙོ་
བོར་སྤང་བྱ་དང་གཉེན་པོ་གཉིས་མཐར་ཐུག་པའི་གནས་སྐབས་དེར་སྒྲིག་པའི་ཕྱིར་རོ། །
དེ་ནས་གཞལ་ཡས་ཁང་གྲུ་བཞི་སྒོ་བཞི་པ་ལྟ་བུ་སྦྱང་གཞི་ཕྱིའི་རྟེན་འབྲེལ། དེ་ལ་བྱང་
ཕྱོགས་སོ་བདུན་གྱི་དག་པ་སྦྱོར་བ་དེ་སྦྱོང་བྱེད་ཀྱི་ཕྱི་རྟེན་འབྲེལ་སྒྲུབ་པ་རང་ཉིད་ཀྱི་ཕུང་
པོ་ལྔ། འབྱུང་བ་ལྔ། ཉོན་མོངས་པ་ལྔ། སྐྱེ་མཆེད་བཅུ་གཉིས། ཚིགས་ཆེན་བརྒྱད་ལ་
སོགས་པ་རྣམས་སྦྱངས་གཞིའི་ནང་རྟེན་འབྲེལ། ནང་དཀྱིལ་འཁོར་གྱི་ལྷ་གཙོ་འཁོར་ལྔ་
དང་། དགུ་དང༌། སུམ་ཅུ་རྩ་བདུན་ལ་སོགས་པ་རྣམས་སྦྱོང་བྱེད་ཀྱི་ནང་རྟེན་འབྲེལ་ཡིན་
ཞིང་། རྟེན་འབྲེལ་དེ་ལྟར་བསྒྲིགས་པ་ལ་བརྟེན་ནས། སྒྲུབ་པ་པོ་རང་ཉིད་འཚང་རྒྱ་
བའི་ཚེ། སྒྲུབ་པ་པོ་རང་ཉིད། རང་ཉིད་ལ་བྱིན་གྱིས་རློབ་པའི་བླ་མ་ཅིག །རང་དང་རྟོགས་
པ་མཉམ་པའི་མཚན་ལྡན་གྱི་རིག་མ་ཅིག །རང་ཉིད་ལ་དད་པ་ཐོབ་པའི་སློབ་མ་ཅིག །
རང་ཉིད་ཀྱི་བར་ཆད་སེལ་ནུས་པའི་ཆོས་སྲུང་དཀར་ཕྱོགས་ཀྱི་ལྷ་ཅིག་དང་བཅས་ཏེ་
འཁོར་ཚོམ་བུ་ཅན་ཅིག་ཏུ་འཚང་རྒྱ་བ་ཡིན་པའི་ཕྱིར། ཞེས་འཆད་པ་ལ། །
ཕྱི་ནང་རྟེན་འབྲེལ་སྒྲིག་མཁྱེན་ཅིང་། །ཞེས་པ་འདི་བྱུང་། དེས་ན་སྨིན་བྱེད་དབང་
བསྐུར་བའི་ཚེ་དཀྱིལ་འཁོར་གྱི་ལྷ་ལ་མ་མཐའ་ལྷ་གཙོ་འཁོར་ལྔ་ཚང་དགོས་པའི་གནད་
ཀྱང་དེ་ཉིད་ཡིན་ནོ། །ཕྱི་ནང་རྟེན་འབྲེལ་སྒྲིག་མཁྱེན་ཅིང་། །ཞེས་པའི་ཚིག་ཟུར་གྱི། ཅིང་
ཞེས་པའི་ནུས་པས། དེ་ལྟ་བུས་རྡོ་རྗེ་སློབ་དཔོན་དེས། རྟེན་སློབ་མ་དེ་ལ་རྟེན་འབྲེལ་རྣམ་
པ་ལྔ་པོ་དེ་སྒྲིག་པར་མ་ཟད། རྟེན་སློབ་མ་དེའི་དཀྱིལ་འཁོར་བཞི་ལ་སྐུ་བཞིའི་ས་བོན་
ཡང་འདེབས་པར་བྱེད་པ་ཡིན་ཏེ། སྨིན་བྱེད་ཀྱི་དབང་བཞི་པོ་དེ་ལ་བརྟེན་ནས་འདེབས་
པར་བྱེད་པ་ཡིན་པའི་ཕྱིར་རོ། །དེ་བཞི་ལ་བརྟེན་ནས། རྟེན་སློབ་མའི་དཀྱིལ་འཁོར་བཞི་
ལ་སྐུ་བཞིའི་ས་བོན་ནུས་ལྡན་དུ་ཐེབས་པར་ནུས་པ་ཡིན་ཏེ། སྨིན་བྱེད་བུམ་དབང་ལ་
བརྟེན་ནས་ལུས་རྩ་ལ་སངས་རྒྱས་སྤྲུལ་སྐུའི་ས་བོན་ཐེབས་པར་ནུས། སྨིན་བྱེད་གསང་
238



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དབང་ལ་བརྟེན་ནས་རྩ་ཡི་གེ་ལ་སངས་རྒྱས་ལོངས་སྐུའི་ས་བོན་ཐེབས་པར་ནུས། སྨིན་
བྱེད་ཤེར་དབང་ལ་བརྟེན་ནས་ཁམས་བདུད་རྩི་ལ་སངས་རྒྱས་ཆོས་སྐུའི་ས་བོན་ཐེབས་
པར་ནུས། སྨིན་བྱེད་དབང་བཞི་པ་ལ་བརྟེན་ནས་སྙིང་པོ་ཡེ་ཤེས་རླུང་ལ་སངས་རྒྱས་ངོ་བོ་
ཉིད་སྐུའི་ས་བོན་ནུས་ལྡན་དུ་ཐེབས་པར་ནུས་པ་ཡིན་པའི་ཕྱིར། ཞེས་འཆད་པ་ལ། སྐུ་
བཞིའི་ས་བོན་ཐེབས་ནུས་པ། །ཞེས་པ་འདི་བྱུང་། དེས་ན་དེ་ལྟ་བུའི་སློབ་མ་དེའི་དབང་
བཞི་པོ་དེ་ལེན་པའི་ཚུལ་ཡང་ཡོད་དེ། དབང་བསྐུར་བའི་ཆོ་ག་རྣམས་སངས་རྒྱས་ཀྱི་རྒྱུད་
སྡེ་ནས་ཇི་ལྟར་གསུངས་པ་བཞིན་བྱེད་པའི་བླ་མ་དམ་པ་ཅིག་བཙལ་ཏེ། དེ་ལ་དབང་བཞི་
པོ་དེ་ལེན་པའི་ཕྱིར། ཞེས་འཆད་པ་ལ། བླ་མ་བཙལ་ལ་དབང་བཞི་བླང་། །ཞེས་པ་འདི་
བྱུང༌། དེ་ལྟ་བུའི་རྡོ་རྗེ་སློབ་དཔོན་དེས། སློབ་མ་དེ་ལ་དབང་བཞི་པོ་བསྐུར་བ་ཆོས་ཅན།
དགོས་པ་ཡོད་དེ། དབང་ལེན་པར་བྱེད་པའི་སློབ་མ་དེ་སྡོམ་པ་གསུམ་ལྡན་དུ་བྱ་བའི་ཆེད་
ཡིན་པའི་ཕྱིར། ཞེས་འཆད་པ་ལ། དེ་ཡི་སྡོམ་པ་གསུམ་ལྡན་འགྱུར། །ཞེས་པ་འདི་བྱུང་།
དེ་སྡོམ་པ་གསུམ་ལྡན་དུ་བྱེད་པའི་ཚུལ་ཡང་ཡོད་དེ། དབང་གི་སྦྱོར་བའི་གནས་སྐབས་སུ་
གཙོ་བོར་སོ་ཐར་དང་བྱང་སྡོམ་གཉིས་ཐོབ་པར་བྱེད། དངོས་གཞི་བུམ་དབང་གི་སྐབས་སུ་
གཙོ་བོར་བསྐྱེད་རིམ་གྱི་སྡོམ་པ་ཐོབ་པར་བྱེད། དབང་གོང་མ་གསུམ་གྱི་གནས་སྐབས་སུ་
གཙོ་བོར་རྫོགས་རིམ་གྱི་སྡོམ་པ་ཐོབ་པར་བྱེད་པ་ཡིན་པའི་ཕྱིར་རོ། །
དེ་ལྟར་སྡོམ་པ་གསུམ་ལྡན་དུ་བྱས་པ་ཆོས་ཅན། དགོས་པ་ཡོད་དེ། གཞི་སྡོམ་པ་
གསུམ་ལ་གནས་ནས་ལམ་རིམ་པ་གཉིས་པོ་ཉམས་སུ་བླང་པ་ལ་བརྟེན་ནས། མཐར་ཐུག་
ས་བཅུ་གསུམ་རྡོ་རྗེ་འཛིན་པའི་སའི་གོ་འཕང་ཐོབ་པར་བྱ་བའི་ཆེད་ཡོད་པའི་ཕྱིར་རོ། །
ཞེས་པ་ལ། རྡོ་རྗེ་འཛིན་པའི་ས་དགེ་བ། །བཅུ་གསུམ་པ་ནི་ཐོབ་པར་འགྱུར། །ཞེས་
གསུངས་པའི་ཕྱིར་རོ། །གསང་སྔགས་བླ་མེད་ཀྱི་སྨིན་བྱེད་ཀྱི་དབང་དེ་ལ། སྨིན་བྱེད་བུམ་
དབང་ལ་སོགས་པ་བཞིར་ཡོད་ཅིང་། བཞི་པོ་དེར་གྲངས་ངེས་པ་ཡིན་ན། དེ་བཞིར་གྲངས་
239



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ངེས་པའི་རྒྱུ་མཚན་ཇི་ལྟ་བུ་ཞེ་ན། བླ་མེད་ཀྱི་དབང་ལ་སྨིན་བྱེད་བུམ་དབང་ལ་སོགས་པ་
བཞིར་གྲངས་ངེས་པའི་རྒྱུ་མཚན་ཡོད་དེ། གང་གིས་བསྐུར་བར་བྱེད་པའི་རྡོ་རྗེ་སློབ་དཔོན་
དེ་ལ་བཞིར་གྲངས་ངེས། གང་དུ་བསྐུར་བའི་དཀྱིལ་འཁོར་དེ་ལ་ཡང་བཞིར་གྲངས་ངེས།
གང་ལ་བསྐུར་བའི་རྟེན་སློབ་མའི་དཀྱིལ་འཁོར་དེ་ལའང་བཞིར་གྲངས་ངེས། སྦྱང་བྱའི་དྲི་
མ་དེ་ལའང་བཞིར་གྲངས་ངེས། དེ་སྦྱོང་བའི་ལམ་དེ་ལའང་བཞིར་གྲངས་ངེས། ལམ་དེ་
བསྐྱངས་པ་ལ་བརྟེན་ནས་སྐྱེས་པའི་ཉམས་མྱོང་གི་ལྟ་བ་དེ་ལའང་བཞིར་གྲངས་ངེས། དེ་
ལ་བརྟེན་ནས་ས་ཐོབ་པའི་གྲུབ་མཐའ་དེ་ལའང་བཞིར་གྲངས་ངེས། འདའ་ཁ་མའི་
གདམས་ངག་ལའང་བཞིར་གྲངས་ངེས། བར་དོའི་གདམས་ངག་ལའང་བཞིར་གྲངས་ངེས།
འགྲོས་བཞི་ཐིམ་ཚུལ་ལའང་བཞིར་གྲངས་ངེས། གནས་གྱུར་འབྲས་བུ་དེ་ལ་ཡང་བཞིར་
གྲངས་ངེས་པའི་ཕྱིར་རོ། །དང་པོ་གྲུབ་སྟེ། དེ་ལ་ཕྱི་སྒྲོ་འདོགས་དཔྱོད་པར་བྱེད་པའི་བླ་མ།
ནང་རང་བྱུང་གི་ཡེ་ཤེས་སྟོན་པར་བྱེད་པའི་བླ་མ། གསང་བ་ལྷན་ཅིག་སྐྱེས་པའི་ཡེ་ཤེས་
སྟོན་པར་བྱེད་པའི་བླ་མ། མཐར་ཐུག་ཆོས་ཐམས་ཅད་མཐར་ཐུག་དེ་ཁོ་ན་ཉིད་དུ་སྟོན་
པར་བྱེད་པའི་བླ་མ་དང་བཞིར་གྲངས་ངེས་པ་ཡིན་པའི་ཕྱིར་རོ། །གཉིས་པ་གྲུབ་སྟེ། དེ་ལ་
ཕྱི་རྡུལ་ཚོན་གྱི་དཀྱིལ་འཁོར། ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར། ཕྱག་རྒྱ་བྷ་
གའི་དཀྱིལ་འཁོར། དོན་དམ་བྱང་ཆུབ་སེམས་ཀྱི་དཀྱིལ་འཁོར་དང་བཞིར་ངེས་པའི་
ཕྱིར་རོ། །གསུམ་པ་དེ་གྲུབ་སྟེ། དེ་ལ་ལུས་རྩའི་དཀྱིལ་འཁོར། རྩ་ཡི་གེའི་དཀྱིལ་འཁོར།
ཁམས་བདུད་རྩིའི་དཀྱིལ་འཁོར། སྙིང་པོ་ཡེ་ཤེས་རླུང་གི་དཀྱིལ་འཁོར་དང་བཞིར་ངེས་
པའི་ཕྱིར་རོ། །བཞི་པ་གྲུབ་སྟེ། དེ་ལ་ལུས་ངག་ཡིད་གསུམ་ཀའི་དྲི་མ་དང་བཞིར་ངེས་པའི་
ཕྱིར་རོ། །ལྔ་པ་གྲུབ་སྟེ། དེ་ལ་བསྐྱེད་པའི་རིམ་པ་དབྱིབས་ཀྱི་ལམ། གཏུམ་མོ་ཙཎྜ་ལིའི་
ལམ། དཀྱིལ་འཁོར་འཁོར་ལོའི་ལམ། རྡོ་རྗེ་རྦ་རླབས་ཀྱི་ལམ་དང་བཞིར་ངེས་པའི་
ཕྱིར་རོ། །དྲུག་པ་གྲུབ་སྟེ། དེ་ལ་བུམ་དབང་གི་ལྟ་བ་ངོ་བོ་ཉིད་གསུམ། གསང་དབང་གི་
JAQ
240



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ལྟ་བ་རང་བྱུང་གི་ཡེ་ཤེས་བཞི། ཤེར་དབང་གི་ལྟ་བ་ཡས་བབ་ཀྱི་དགའ་བ་བཞི། དབང་
བཞི་པའི་ལྟ་བ་མས་སྟན་གྱི་དགའ་བ་བཞི་དང་བཅས་པའི་བཞི་པོ་དེར་ངེས་པའི་ཕྱིར་རོ། །
དེ་རྣམས་ཀྱི་དང་པོ་ངོ་བོ་ཉིད་གསུམ་གྱི་འཇོག་ཚུལ་ཡོད་དེ། སྣང་ཕྱོགས་ཀྱི་ཏིང་ངེ་འཛིན།
སྟོང་ཕྱོགས་ཀྱི་ཏིང་ངེ་འཛིན། ཟུང་འཇུག་གི་ཏིང་ངེ་འཛིན་དང་གསུམ་པོ་དེ་ལ་འཇོག་པའི་
ཕྱིར་རོ། །
རང་བྱུང་བཞི་འཇོག་ཚུལ་ཡོད་དེ། ཉོན་མོངས་རང་བྱུང་གི་ཏིང་ངེ་འཛིན། རྣམ་རྟོག་
རང་བྱུང་གི་ཏིང་ངེ་འཛིན། སྣེལ་ཞི་རང་བྱུང་གི་ཏིང་ངེ་འཛིན། གསལ་ཞིང་ཡང་ལ་མི་རྟོག་
པའི་རང་བྱུང་གི་ཏིང་ངེ་འཛིན་དང་བཞི་པོ་དེ་ལ་འཇོག་པའི་ཕྱིར་རོ། །ཡས་བབ་བཞི་
འཇོག་ཚུལ་ཡོད་དེ། དགའ་བ། མཆོག་དགའ། དགའ་བྲལ། ལྷན་སྐྱེས་དང་བཞི་པོ་དེ་ལ་
འཇོག་པའི་ཕྱིར་རོ། །མས་སྟན་བཞི་འཇོག་ཚུལ་ཡོད་དེ། མས་སྟན་གྱི་དགའ་བ། མཆོག་
དགའ། དགའ་བྲལ། ལྷན་སྐྱེས་དང་བཞི་པོ་དེ་ལ་འཇོག་པའི་ཕྱིར་རོ། །དེ་རྣམས་ལ་
ཉམས་སྐྱོན་ཅན་སྐྱོན་མེད་གང་ཡིན་ཀྱང་དངོས་བརྟགས་འབྱེད་པའི་ཚུལ་ཡོད་དེ། ངོ་བོ་
ཉིད་གསུམ་གྱི་དང་པོ་གཉིས་དང་། རང་བྱུང་བཞིའི་དང་པོ་གསུམ་ལ་ཉམས་སྐྱོན་ཅན་ཡིན་
པས་ཁྱབ་ཅིང་། དེ་ལྔ་མ་གཏོགས་པར་གྱུར་པའི་གཞན་རྣམས་ལ་ཉམས་སྐྱོན་མེད་ཀྱིས་
ཁྱབ་པའི་ཕྱིར་རོ། །རྩ་བའི་བདུན་པ་གྲུབ་སྟེ། དེ་ལ་བུམ་དབང་གི་གྲུབ་མཐའ་འཁོར་
འདས་དབྱེར་མེད། གསང་དབང་གི་གྲུབ་མཐའ་མ་འདྲེས་ལ་ཡོངས་སུ་རྫོགས་པ། ཤེར་
དབང་གི་གྲུབ་མཐའ་བདེ་སྟོང་རྒྱ་ཆུང་བ། དབང་བཞི་པའི་སྒྲུབ་མཐའ་བདེ་སྟོང་རྒྱ་ཆེ་བ་སྟེ་
བཞིར་ངེས་པའི་ཕྱིར་རོ། །བརྒྱད་པ་གྲུབ་སྟེ། བུམ་དབང་གི་འདའ་ཁ་མ་དེ་ལ། སྣང་བ་
བསྒྱུར་བའི་འདའ་ཁ་མ། སྒྲས་འཕོ་བའི་འདའ་ཁ་མ། འོད་ཀྱི་གོང་བུའི་འདའ་ཁ་མ།
གསང་དབང་གི་འདའ་ཁ་མ། འོད་གསལ་ནས་འཕོ་བའི་འདའ་ཁ་མ། ཤེར་དབང་གི་དེ།
ནམ་འཆི་བའི་ཚེ་ན་རྡོ་རྗེ་སེམས་དཔའ་འབྱོན་པར་འགྱུར་བ། དབང་བཞི་པའི་འདའ་ཁ་མ།
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཕྱག་རྒྱ་ཆེན་པོའི་ལམ་ནས་འཕོ་བའི་འདའ་ཁ་མ་དང་བཞིར་ངེས་པའི་ཕྱིར་རོ། །དགུ་པ་
གྲུབ་སྟེ། བུམ་དབང་གི་བར་དོའི་གདམས་ངག །སྣམ་བྱ་རྣམ་པ་ལྔ་པོ་དེ་ལྷའི་རྣམ་པར་
བསྒྱུར་ཏེ་ཉམས་སུ་ལེན་པ། གསང་དབང་གི་སྣམ་བྱ་ལྔ་པོ་དེ་ཡི་གེ་ཨཱ་ལི་དང་ཀཱ་ལིར་
བསྒྱུར་ཏེ་ཉམས་སུ་ལེན་པ། ཤེར་དབང་གི་དེ་བྱང་ཆུབ་ཀྱི་སེམས་མུ་ཏིག་གི་རྡོག་མ་ལྟར་
བརྒྱུས་ཏེ་ཉམས་སུ་ལེན་པ། དབང་བཞི་བའི་བར་དོའི་གདམས་ངག་རླུང་ལྡང་འཇུག་
གནས་གསུམ་དུ་ཉམས་སུ་ལེན་པ་སྟེ་བཞིར་ངེས་པའི་ཕྱིར་རོ། །བཅུ་པ་འགྲོས་བཞི་ཐིམ་
ཚུལ་ལ་ཡང་བཞིར་ངེས་པ་ཡིན་ཏེ། དེ་ལ་རྩའི་འགྲོས་ཐམས་ཅད་དབུ་མར་ཐིམ་པ། ཡི་
གེའི་འགྲོས་ཐམས་ཅད་ཡི་གེ་ནཱ་དར་ཐིམ། ཁམས་ཀྱི་འགྲོས་ཐམས་ཅད་མི་ཤིགས་པའི་
ཐིག་ལེར་ཐིམ། རླུང་གི་འགྲོས་ཐམས་ཅད་དབུ་མར་ཐིམ་པ་དང་བཞིར་ངེས་ནི་ཕྱིར་རོ། །
བཅུ་གཅིག་པ་གནས་གྱུར་འབྲས་བུ་ལ་བཞིར་གྲངས་ངེས་པ་ཡིན་ཏེ། རྩ་གནས་གྱུར་པ་ལ་
སངས་རྒྱས་སྤྲུལ་སྐུ། ཡི་གེ་གནས་གྱུར་པ་ལ་སངས་རྒྱས་ལོངས་སྐུ། ཁམས་གནས་གྱུར་པ་
ལ་སངས་རྒྱས་ཆོས་སྐུ། སྙིང་པོ་ཡེ་ཤེས་རླུང་གནས་གྱུར་པ་ལ་སངས་རྒྱས་ངོ་བོ་ཉིད་སྐུ་དང་
བཞིར་ངེས་པ་ཡིན་པའི་ཕྱིར། དེས་ན་བླ་མེད་སྔགས་སྡོམ་དེ་ལ་བསྐྱེད་རིམ་གྱི་སྡོམ་པ་དང་
རྫོགས་རིམ་གྱི་སྡོམ་པ་གཉིས་ཡོད་ཀྱང་། བླ་མེད་ཀྱི་བུམ་དབང་རྫོགས་པའི་ཚེ། བླ་མེད་
ཀྱི་སྔགས་སྡོམ་རྫོགས་པར་ཐོབ་སྟེ། དེའི་ཚེ་རིགས་དྲུག་གི་སྔགས་སྡོམ་རྫོགས་པར་ཐོབ་
པ་སོགས་ཀྱིས་ཕྱིར་རོ། །དེས་གཞུང་འགྲེལ་ཟབ་མོ་ཕུལ་དུ་ཕྱིན་པ་བསྡུས་ཙམ་ཞིག་
བཤད་ནས།
༈ གཉིས་པ་དཀའ་གནས་ཀྱི་མཐའ་དཔྱད་ཟབ་མོ་བླ་ན་མེད་པ་འདི་ཉིད་བཤད་
ན་གཉིས་ཏེ། རྗོད་བྱེད་རྒྱུད་སྡེའི་རྣམ་གཞག །བརྗོད་བྱ་སྔགས་ལམ་གྱི་རྣམ་གཞག་གོ །
དང་པོ་ལ་བཞི་སྟེ། རྒྱུད་སྡེའི་དབྱེ་བ། བསྡུ་བ། གྲངས་ངེས། སོ་སོར་བཤད་པའོ། །དང་
པོ་ལ། ཡོ་ག་པ་སངས་རྒྱས་གསང་བ་ནི། དེ་ལ་དབྱེ་ན་གཉིས་སུ་བྱེད་བཞེད་དེ། དེ་ལ་
242



སྒྲ
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཕྱིའི་དེ་དང་། ནང་གི་རྒྱུད་སྡེ་གཉིས་སུ་བཞེད་ཅིང་། དེ་ཡང་། བྱ་སྤྱོད་གཉིས་ཕྱིའི་དེ་དང་།
རྣལ་འབྱོར་རྒྱུད་དང་། རྣལ་འབྱོར་བླ་མེད་ཀྱི་རྒྱུད་གཉིས་ལ་ནང་གི་རྒྱུད་སྡེ་ཞེས་སམ།
ཡང་ན་རྒྱུད་སྡེ་འོག་མ་གསུམ་ཕྱིའི་དང་། བླ་མེད་ཀྱི་རྒྱུད་ལ་ནང་གི་རྒྱུད་སྡེ་ཞེས་པ་ཡིན་ནོ། །
སྒྲུབ་ཆེན་ཀུན་སྙིང་ནི། རྒྱུད་སྡེ་ལ་གསུམ་དུ་བཞེད་དེ། བྱ་སྤྱོད་གཉིས། རྣལ་འབྱོར་རྒྱུད་
དང་གསུམ་དུ་བཞེད་ཅིང་། རྣལ་འབྱོར་བླ་མེད་ཀྱི་རྒྱུད་ཀྱང་དེར་མ་འདུས་པའི་སྐྱོན་མེད་དེ།
དེ་རྣལ་འབྱོར་རྒྱུད་དུ་འདུས་པའི་ཕྱིར་ཏེ། རྣལ་འབྱོར་རྒྱུད་དེ་ལ་ཏིང་ངེ་འཛིན་སྒོམ་ཚུལ་གྱི་
སྒོ་ནས་བླ་མེད་ཀྱི་རྒྱུད་ཀྱི་ཁྱད་པར་འབྱེད་པ་ཡིན་པའི་ཕྱིར་ཏེ། རྒྱུད་ལས། རྣལ་འབྱོར་
སྤྱོད་དང་བྱ་དབྱེ་བས། །རྒྱུད་སྡེ་གསུམ་དུ་བཤད་པ་ཡིན། །ཞེས་དང་། སྒེག་པའི་རྡོ་རྗེའི་
སྔགས་དོན་རྣམ་གཟིགས་ལས། བྱ་དང་སྤྱོད་དང་རྣལ་འབྱོར་དང༌། །ཤེས་རབ་ཕ་རོལ་
ཕྱིན་པའི་ཚུལ། །ཞེས་གསུངས་པའི་ཕྱིར་རོ། །ཞེས་བཞེད་པ་ཡིན་ནོ། །
དཔལ་དགེས་པ་རྡོ་རྗེ་པ་རྣམས། རྒྱུད་སྡེ་ལ་བཞིར་བཞེད་པ་ཡིན་ཏེ། བྱ་རྒྱུད། སྤྱོད་
རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད་དང་བཞིར་བཞེད་པའི་ཕྱིར་ཏེ། རྡོ་
རྗེ་གུར་ལས། དམན་པ་རྣམས་ལ་བྱ་བའི་རྒྱུད། །བྱ་མིན་རྣལ་འབྱོར་དེ་ལྟག་ལ། །སེམས་
ཅན་མཆོག་ལ་རྣལ་འབྱོར་མཆོག །རྣལ་འབྱོར་བླ་མེད་དེ་ལྟག་ལའོ། །ཞེས་གསུངས་པའི་
ཕྱིར་རོ། །ཞེས་བཞེད། ཕ་རྒྱུད་གསང་བ་འདུས་པ་བ་རྣམས་རྒྱུད་སྡེ་ལ་ལྔར་བཞེད་དེ། བྱ་
སྤྱོད་གཉིས། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད། གསང་བ་འདུས་པའི་རྒྱུད་
ཀྱི་ཆེ་བ་དབྱུང་བའི་ཕྱིར་རྣལ་འབྱོར་ཆེན་པོའི་རྒྱུད་ཅེས་པ་ཅིག་དང་ལྔར་བཞེད་དོ། །མ་
རྒྱུད་འཁོར་ལོ་སྡོམ་པ་བ་རྣམས་རྒྱུད་སྡེ་ལ་དྲུག་ཏུ་བཞེད་དེ། མདོ་སྡེ་རྟོག་པའི་རྒྱུད། བྱ་
རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད། རྣལ་འབྱོར་གསང་
མཐའི་རྒྱུད་དང་དྲུག་ཏུ་བཞེད་དེ། བདེ་མཆོག་ཉུང་ངུ་ལས། ཇི་སྲིད་མདོ་བྱ་སྤྱོད་པ་དང་། །
རྣལ་འབྱོར་གསང་མཐའི་དབྱེ་བ་ལས། །སེམས་ཅན་མོས་པ་སྣ་ཚོགས་པ། །དེ་དང་དེ་ལ་
243



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དགའ་བ་ཡིན། །ཞེས་གསུང་པའི་ཕྱིར། ཞེས་བཞེད། ཇོ་བོ་རྗེ་དཔལ་ལྡན་ཨ་ཏི་ཤ་ནི།
རྒྱུད་སྡེ་ལ་བདུན་དུ་བཞེད་དེ། སྔར་གྱིས་དྲུག་པོའི་སྟེང་དུ། གཉིས་ཀའི་རྒྱུད་དང་བདུན་དུ་
བཞེད་ཅིང་། བདུན་པ་དེ་ནི་སྒྱུ་འཕྲུལ་དྲྭ་བའི་རྒྱུད་ཀྱི་ནང་མཚན་འགའ་ཞིག་དང་། པད་མ་
གར་གྱི་རྒྱུད་ལྟ་བུ་ལ་འཇོག་པ་ཡིན། ཞེས་གསུང་ངོ༌། ། །
གཉིས་པ་བསྡུ་བ་ལ། ཤེས་བྱ་ཆོས་ཅན། རྒྱུད་སྡེའི་བསྡུ་ཚུལ་ཡོད་དེ། རྒྱུད་སྡེ་
ཐམས་ཅད་བསྡུས་པ་དེའི་ཚེ་ན། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་ན་
མེད་པའི་རྒྱུད་དང་བཞིར་འདུས་པ་ཡིན་པའི་ཕྱིར་རོ། །འོ་ན་རྒྱུད་སྡེ་ལ་ལྔ་དང་། དྲུག་དང་
བདུན་ལ་སོགས་པར་བཤད་པའི་རྣལ་འབྱོར་ཆེན་པོའི་རྒྱུད་ལ་སོགས་པ་དེ་རྣམས་བཞི་པོ་
དེར་ཇི་ལྟར་འདུ་ཞེ་ན། ཤེས་བྱ་ཆོས་ཅན། རྒྱུད་སྡེ་ལ་ལྔ་རུ་བཞེད་པའི་ལུགས་ཀྱི་རྣལ་
འབྱོར་ཆེན་པོའི་རྒྱུད་ཅེས་པ་དེ། བཞི་པོ་གང་རུང་དུ་མ་འདུས་པའི་སྐྱོན་མེད་དེ། དེ་འདྲ་བ་
དེ་རྣལ་འབྱོར་བླ་མེད་ཀྱི་རྒྱུད་དུ་འདུས་པ་ཡིན་པའི་ཕྱིར་ཏེ། གསང་བ་འདུས་པའི་རྒྱུད་དེ་
བླ་མེད་ཀྱི་རྒྱུད་ཡིན་པ་གང་ཞིག །གསང་བ་འདུས་པའི་རྒྱུད་ཀྱི་ཆེ་བ་དབྱུང་བའི་ཕྱིར་དུ་དེ་
ལ་རྣལ་འབྱོར་ཆེན་པོའི་རྒྱུད་ཅེས་བཞག་པ་ཡིན་པའི་ཕྱིར་རོ། །དང་པོ་དེ་གྲུབ་སྟེ། དེ་ཕ་བླ་
ན་མེད་པའི་རྒྱུད་ཡིན་པའི་ཕྱིར་རོ། །ཡང་རྒྱུད་སྡེ་ལ་དྲུག་ཏུ་བཞེད་པའི་ལུགས་ཀྱི། མདོ་སྡེ་
རྟོག་པའི་རྒྱུད་དང་། རྣལ་འབྱོར་གསང་མཐའི་རྒྱུད་གཉིས་པོ་དེ་ཡང་། དེ་བཞི་པོ་གང་རུང་
དུ་མ་འདུས་པའི་སྐྱོན་མེད་དེ། དང་པོ་དེ་བྱ་རྒྱུད་དུ་འདུ་བ་ཡིན་ཞིང་། ཕྱི་མ་དེ་བླ་མེད་ཀྱི་
རྒྱུད་དུ་འདུ་བའི་ཕྱིར་རོ། །དང་པོ་ཡིན་ཏེ། སྤྱིར་བྱ་རྒྱུད་དེ་ལ། ཐུན་མོང་བའི་དངོས་གྲུབ་
གཙོ་བོར་བཏོན་པའི་རྒྱུད་ཅིག་དང་། ཐུན་མོང་མ་ཡིན་པའི་མཆོག་གི་དངོས་གྲུབ་གཙོ་བོར་
སྟོན་པའི་རྒྱུད་ཅིག་སྟེ་གཉིས་ཡོད་པ་ལས། དང་པོ་དེ་ལ་མདོ་སྡེ་རྟོག་པའི་རྒྱུད་ཅེས་འཇོག་
ཅིང་། གཉིས་པ་དེ་ལ་སྤྱི་མིང་བྱེ་བྲག་ལ་བཏགས་ནས་བྱ་རྒྱུད་ཅེས་འཇོག་པའི་ཕྱིར་རོ། །
རྩ་བའི་རྟགས་ཕྱི་མ་གྲུབ་སྟེ། རྣལ་འབྱོར་གསང་མཐའི་རྒྱུད་ཅེས་བཤད་པ་དེ་ནི་མ་རྒྱུད་
244



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
འཁོར་ལོ་སྡོམ་པའི་ཆེ་བ་དབྱུང་བའི་ཕྱིར་བཤད་པ་ཡིན་ཞིང་། མ་རྒྱུད་འཁོར་ལོ་སྡོམ་པ་དེ་
ཉིད་བླ་མེད་ཀྱི་རྒྱུད་ཡིན་པའི་ཕྱིར་རོ། །རྒྱུད་སྡེ་ལ་བདུན་དུ་བཞེད་པའི་ལུགས་ལ་ཡང་།།
བྱ་སྤྱོད་ལ་སོགས་པའི་བཞི་པོ་གང་རུང་དུ་མ་འདུས་པའི་སྐྱོན་མེད་དེ། མདོ་སྡེ་རྟོག་པའི་
རྒྱུད་དང་། རྣལ་འབྱོར་གསང་མཐའི་རྒྱུད་གཉིས་ནི་རིམ་བཞིན་བྱ་རྒྱུད་དང་བླ་མེད་ཀྱི་རྒྱུད་
གཉིས་སུ་བསྡུ་ཚུལ་སྔར་བསྟན་ཅིང་། གཉིས་ཀའི་རྒྱུད་ཅེས་པའི་སྒྱུ་འཕྲུལ་དྲྭ་བའི་ནང་
ཚན་འགའ་ཞིག་ནི་རྣལ་འབྱོར་རྒྱུད་དུ་འདུ་ལ། དེ་ལས་གཞན་པ་འགའ་ཞིག་ནི་བྱ་སྤྱོད་
གཉིས་གང་རུང་དུ་འདུ་བའི་ཕྱིར་རོ། །རྒྱུད་སྡེ་ལ་ལྔ་དང་དྲུག་ལ་སོགས་པར་བཞེད་པའི་
རྣལ་འབྱོར་ཆེན་པོའི་རྒྱུད་དང་། རྣལ་འབྱོར་གསང་མཐའི་རྒྱུད་གཉིས་པོ་དེ་རིམ་བཞིན་
གསང་བ་འདུས་པ་དང་། འཁོར་སྡོམ་པའི་ཆེ་བ་དབྱུང་བའི་ཕྱིར་ཡིན་གྱི། དོན་ལ་དེ་གཉིས་
རྣལ་འབྱོར་བླ་མེད་ཀྱི་རྒྱུད་དུ་འདུ་བ་ཡིན་ནོ། །ཞེས་པ་དེ་ཁྱོད་ཀྱིས་རྟོག་བཏགས་སམ།
ཀྱོགས་བཤད་བྱས་པ་མ་ཡིན་ནམ་ཞེ་ན། དེ་ནི་མ་ཡིན་ཏེ། རྒྱུད་སྡེ་འགའ་ཞིག་ལས་རང་
རང་གི་ཆེ་བ་དབྱུང་བའམ་ཆེ་བ་བརྗོད་པ་ཅུང་ཟད་གསུངས་པའི་ཕྱིར་ཏེ། རྩ་རྒྱུད་བརྟག་པ་
གཉིས་པ་ལས། ཐམས་ཅད་རིག་བྱེད་གྲུབ་མཐའ་དང་། །དེ་བཞིན་ལས་རྒྱ་ལ་སོགས་པ། །
སྲིད་པ་དགའ་འགྱུར་དངོས་གྲུབ་མིན། །ཡང་ནི་སྲིད་མཐར་སྐྱེ་བར་འགྱུར། །གང་གིས་མི་
ཤེས་ཀྱེ་རྡོ་རྗེ། །དེ་ཡི་ངལ་བ་དོན་མེད་ཡིན། །ཞེས་ཀྱེ་རྡོ་རྗེའི་དཀྱིལ་འཁོར་དུ་ཞུགས་ཏེ་
ལམ་ལ་འབད་པ་བྱས་ན། དེ་དོན་ཅན་ཡིན་ཞིང་དེ་ལས་གཞན་པའི་དཀྱིལ་འཁོར་དུ་
དབང་བླངས་ནས་འབད་ཀྱང་ངལ་བ་དོན་མེད་ཡིན་ནོ་ཞེས་ཀྱེ་རྡོ་རྗེ་ཆེ་བ་བརྗོད་པའི་ཕྱིར་
དང༌། བདེ་མཆོག་ལས། རྒྱུད་འདི་རུ་ནི་དབང་བསྐུར་བ། །རྒྱུད་རྣམས་ཀུན་གྱི་སྒོ་སྒྲུབ་
ཡིན། །ཞེས་འཁོར་ལོ་བདེ་མཆོག་གི་དབང་ཐོབ་པ་དེའི་ཚེ་ན། རྒྱུད་ཀུན་འཆད་དུ་རུང་ཞིང་
ཉན་དུ་ཡང་རུང་ངོ༌། །ཞེས་དེའི་ཆེ་བ་བརྗོད་པའི་ཕྱིར་རོ། །
གསུམ་པ་གྲངས་ངེས་ལ། ཤེས་བྱ་ཆོས་ཅན། རྒྱུད་སྡེ་ལ་བྱ་རྒྱུད་ལ་སོགས་པ་བཞི་
245



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པོ་དེར་གྲངས་ངེས་པའི་རྒྱུ་མཚན་ཡོད་དེ། ཕྱི་རོལ་པ་ལ་ལོག་པར་སྤྱོད་པ་མི་འདྲ་བ་བཞི་
ཡོད། དེ་རྣམས་རྗེས་སུ་གཟུང་བའི་དབང་དུ་བྱས་ནས་ཀྱང་། རྒྱུད་སྡེ་ལ་བཞིར་གྲངས་ངེས།
འདོད་པ་ཁམས་པ་ལ་ཆགས་པའི་རིགས་མི་འདྲ་བ་བཞི་ཡོད། དེ་རྣམས་ལམ་དུ་བསྒྱུར་
བའི་དབང་དུ་བྱས་ནས་ཀྱང་རྒྱུ་སྡེ་ལ་བཞིར་གྲངས་ངེས། ནང་པ་སངས་རྒྱས་པ་ལ་མཚན་
ཉིད་གྲུབ་མཐའ་མི་མཐུན་པ་བཞི་ཡོད། དེ་དང་སྒོ་མཐུན་པའི་དབང་དུ་བྱས་ནས་ཀྱང་རྒྱུད་
སྡེ་ལ་བཞིར་གྲངས་ངེས། མི་ལ་རིགས་མི་འདྲ་བ་བཞི་ཡོད། དེའི་དབང་དུ་བྱས་ནས་ཀྱང་
རྒྱུད་སྡེ་ལ་བཞིར་གྲངས་ངེས། དུས་དེ་ལ་རྫོགས་ལྡན་གྱི་དུས་ལ་སོགས་པ་བཞི་ཡོད། དེའི་
དབང་དུ་བྱས་ནས་ཀྱང་རྒྱུ་སྡེ་ལ་བཞིར་གྲངས་ངེས། སྤྱིར་སེམས་ཅན་རྣམས་ལ་ཉོན་
མོངས་པ་མི་འདྲ་བ་བཞི་ཡོད། དེ་རྣམས་འདུལ་བའི་དབང་དུ་བྱས་ནས་ཀྱང་རྒྱུད་སྡེ་ལ་
བཞིར་གྲངས་ངེས་པའི་ཕྱིར་རོ། །དང་པོ་ཡིན་ཏེ། གཏི་མུག་ཅན་རྣམས་ཚངས་པའི་རྗེས་སུ་
འབྲངས་ནས་གཙང་སྦྲ་ཆོས་སུ་འདོད་པ་ཡོད། དེ་རྣམས་རྗེས་སུ་གཟུང་བའི་ཕྱིར་དུ་བྱ་རྒྱུད་
གསུངས། ཞེ་སྡང་ཅན་རྣམས་ཁྱབ་འཇུག་གི་རྗེས་སུ་འབྲངས་ནས་འཚེ་བ་ཆོས་སུ་སྨྲ་བ་
ཡོད། དེ་རྣམས་རྗེས་སུ་གཟུང་བའི་ཕྱིར་དུ་སྤྱོད་རྒྱུད་གསུངས། འདོད་ཆགས་ཅན་དབང་
ཕྱུག་གི་རྗེས་སུ་འབྲངས་ནས་འདོད་ཆགས་ཆོས་སུ་འདོད་པ་ཡོད། དེ་རྣམས་རྗེས་སུ་
གཟུང་བའི་ཕྱིར་དུ་རྣལ་འབྱོར་བླ་མེད་ཀྱི་རྒྱུད་གསུངས། དུག་གསུམ་ཅི་རིགས་ལ་སྤྱོད་པ་
རྣམས་དུག་གསུམ་ཅི་རིགས་པ་ཆོས་སུ་འདོད་པ་ཡོད། དེ་རྣམས་རྗེས་སུ་གཟུང་བའི་ཕྱིར་
དུ་རྣལ་འབྱོར་རྒྱུད་གསུངས་པའི་ཕྱིར་རོ། །
གཉིས་པ་དེ་གྲུབ་པ་ཡིན་ཏེ། གཞན་འཕྲུལ་དབང་བྱེད་པ་རྣམས་བལྟས་པ་ཙམ་
གྱིས་འཁྲིག་པའི་བདེ་བ་ཉམས་སུ་མྱོང་བར་བྱེད། དེ་ལམ་དུ་བསྒྱུར་བའི་དབང་དུ་བྱས་
ནས་བྱ་རྒྱུད་གསུངས། འཕྲུལ་དགའ་བ་རྣམས་རྒོད་པ་ཙམ་གྱིས་འཁྲིག་པའི་བདེ་བ་
ཉམས་སུ་མྱོང་བར་བྱེད། དེ་ལམ་དུ་བསྒྱུར་བའི་དབང་དུ་བྱས་ནས་སྤྱོད་རྒྱུད་གསུངས།
246



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དགའ་ལྡན་པ་དང་། འཐབ་བྲལ་བ་རྣམས་ལག་བཅངས་ཙམ་གྱིས་སྒོ་ནས་འཁྲིག་པའི་
བདེ་བ་ཉམས་སུ་མྱོང་བར་བྱེད། དེ་རྣམས་ལམ་དུ་བསྒྱུར་བའི་དབང་དུ་བྱས་ནས་རྣལ་
འབྱོར་རྒྱུད་གསུངས། སུམ་ཅུ་རྩ་གསུམ་པ་མན་ཆད་དབང་པོ་ཉིས་སྦྱོར་གྱི་སྒོ་ནས་འཁྲིག་
པའི་བདེ་བ་ཉམས་སུ་མྱོང་བར་བྱེད། དེ་རྣམས་རྗེས་སུ་བཟུང་བའི་སྒོ་ནས་བླ་མེད་ཀྱི་རྒྱུད་
གསུངས་པའི་ཕྱིར་རོ། །
གསུམ་པ་དེ་གྲུབ་པ་ཡིན་ཏེ། ཉན་ཐོས་དབང་པོ་བརྟུལ་པོ་ཉི་འོག་བྱེ་བྲག་ཏུ་སྨྲ་བ་
དང༌། སྣས་མ་བུའི་སྡེ་པ་འགའ་ཞིག་རྟག་མི་རྟག་གང་རུང་བརྗོད་དུ་མེད་པའི་བདག་ཁས་
ལེན། དེ་དང་སྒོ་མཐུན་པའི་དབང་དུ་བྱས་ནས་བྱ་རྒྱུད་བཞག །ཉན་ཐོས་དབང་པོ་འབྲིང་
པོ་ཁ་ཆེ་བྱེ་བྲག་ཏུ་སྨྲ་བ་དང་། མདོ་སྡེ་པ་རྣམས་གཟུང་བྱ་ཕྱི་དོན་དང་། དེ་འཛིན་བྱེད་ཀྱི་
ཤེས་པ་གཉིས་ཀ་བདེན་གྲུབ་ཏུ་ཁས་ལེན། དེ་དང་སྒོ་མཐུན་པའི་དབང་དུ་བྱས་ནས་སྤྱོད་
རྒྱུད་བཞག །རང་སངས་རྒྱས་ཀྱི་ཐེག་པ་དང་སེམས་ཙམ་པ་རྣམས་བཟུང་བྱ་ཕྱི་དོན་བདེན་
པར་མ་གྲུབ་ཀྱང་དེ་འཛིན་བྱེད་ཀྱི་ཤེས་པ་བདེན་གྲུབ་ཏུ་ཁས་ལེན། དེ་དང་སྒོ་མཐུན་པའི་
དབང་དུ་བྱས་ནས་རྣལ་འབྱོར་རྒྱུད་གསུངས། ཐེག་པ་ཆེན་པོ་སེམས་ཙམ་པ་དང་དབུ་མ་པ་
རྣམས་གཟུང་བྱ་ཕྱི་དོན་དང་། དེ་འཛིན་བྱེད་ཀྱི་ཤེས་པ་གཉིས་ཀ་དོན་དམ་པར་མ་གྲུབ་
ཀྱང་། ཐ་སྙད་ཀུན་རྫོབ་ཙམ་དུ་ཁས་ལེན། དེ་དང་སྒོ་མཐུན་པའི་དབང་དུ་བྱས་ནས་རྣལ་
འབྱོར་བླ་མེད་ཀྱི་རྒྱུད་བཞག་པ་ཡིན་པའི་ཕྱིར་རོ། །འོ་ན་སྒོ་མཐུན་ཚུལ་ཇི་ལྟར་ཡིན་ཞེ་ན།
དང་པོ་དེ་ཡིན་ཏེ། བྱ་རྒྱུད་དེས་ཀྱང་སྒྲུབ་པ་པོ་རང་ཉིད་ཀྱི་མདུན་དུ་བྲིས་སྐུ་བཀྲམ་སྟེ། ཡེ་
ཤེས་སེམས་དཔའ་སྤྱན་དྲངས་པའི་ཡེ་ཤེས་པ་དེ། སྒྲུབ་པ་པོ་རང་ཉིད་དང་བྲིས་སྐུ་གང་
རུང་བརྗོད་དུ་མེད་པ་དེ་སྟོན་པ་ཡིན་པའི་ཕྱིར་རོ། །གཉིས་པ་དེ་ཡིན་ཏེ། དེས་གཟུང་
འཛིན་དེ་གཉིས་བདེན་གྲུབ་ཏུ་འདོད་པ་བཞིན་ཏེ། སྤྱོད་རྒྱུད་དེས་ཀྱང་སྒྲུབ་པ་པོ་རང་ཉིད་
དང༌། མདུན་བསྐྱེད་གཉིས་ཀ་ལྷར་བསྐྱེད་པའི་སྒོ་ནས། ལྷ་གྲོགས་པོ་ལྟ་བུའི་ཚུལ་གྱིས་
247



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དངོས་གྲུབ་ལེན་པ་དེ་སྟོན་པ་ཡིན་པའི་ཕྱིར་རོ། །གསུམ་པ་དེ་ཡིན་ཏེ། དེས་དེ་འདོད་པ་
བཞིན་དུ། རྣལ་འབྱོར་རྒྱུད་དེས་ཀྱང་བདག་མདུན་གཉིས་ཀ་ལྷར་བསྐྱེད། ཡེ་ཤེས་སེམས་
དཔའ་སྤྱན་དྲངས། དེ་ལ་ཕྱག་རྒྱ་བཞིའི་རྒྱས་བཏབ་སྟེ། མཐར་གཤེགས་གསོལ་བྱས་པའི་
སྒོ་ནས་དངོས་གྲུབ་ལེན་པ་དེ་གཙོ་བོར་སྟོན་པ་གང་ཞིག །གཤེགས་གསོལ་བྱེད་པ་དང་།
གཟུང་བྱ་ཕྱི་དོན་མ་གྲུབ་པ་མཚུངས་པའི་ཕྱིར་རོ། །
བཞི་པ་ཡིན་ཏེ། དེས་དེ་འདོད་པ་གང་ཞིག །བླ་མེད་འདིས་ཀྱང་བདག་མདུན་
གཉིས་ཀ་ལྷར་བསྐྱེད་ཀྱང་མཐར་གཤེགས་གསོལ་མི་བྱེད་པའི་སྒོ་ནས་དངོས་གྲུབ་ལེན་པ་
དེ་གཙོ་བོར་སྟོན་པ་གང་ཞིག །གཤེགས་གསོལ་བྱེད་པ་དང་། དེ་གཉིས་བདེན་མེད་དུ་
འདོད་པ་དང་ཆོས་མཚུངས་པའི་ཕྱིར་རོ། །བཞི་པ་དེ་ཡིན་ཏེ། བྲམ་ཟེའི་རིགས་རྣམས་
གཙང་སྦྲ་དང་དཀའ་སྤྱད་ལ་སོགས་པ་དྲག་ཏུ་བྱས་པའི་སྒོ་ནས་གྲོལ་བར་འདོད། དེའི་
དབང་དུ་བྱས་ནས་བྱ་རྒྱུད་གསུངས། རྗེ་རིགས་རྣམས་དཀའ་ཐུབ་དང་། དཀའ་སྤྱད་དྲག་
ཏུ་མི་འདོད་པ་ཡིན་པས། དེའི་དབང་དུ་བྱས་ནས་སྤྱོད་རྒྱུད་གསུངས། རྒྱལ་རིགས་རྣམས་
འདོད་ཡོན་གྱི་བདེ་བ་ལ་ལོངས་སྤྱོད་པར་བྱེད། དེའི་དབང་དུ་བྱས་ནས་རྣལ་འབྱོར་རྒྱུད་
གསུངས། དམངས་རིགས་རྣམས་མི་གཙང་བ་ལ་རྣམ་པར་རྟོག་པ་ཤས་ཆུང་། དེའི་དབང་
དུ་བྱས་ནས་བླ་མེད་ཀྱི་རྒྱུད་གསུངས་པའི་ཕྱིར་རོ། །ལྔ་པ་དེ་ཡིན་ཏེ། རྫོགས་ལྡན་གྱི་དབང་
དུ་བྱས་ནས་དང་པོ། གསུམ་ལྡན་གྱི་དབང་དུ་བྱས་ནས་གཉིས་པ། གཉིས་ལྡན་གྱི་དབང་དུ་
བྱས་ནས་གསུམ་པ། རྩོད་དུས་ཀྱི་དབང་དུ་བྱས་ནས་བཞི་པ་བླ་མེད་ཀྱི་རྒྱུད་བཞག་པ་ཡིན་
པའི་ཕྱིར་རོ། །དྲུག་པ་དེ་ཡིན་ཏེ། སེམས་ཅན་གཏི་མུག་ཅན་རྣམས་རྗེས་སུ་གཟུང་བའི་
ཕྱིར་དུ་བྱ་རྒྱུད། ཞེ་སྡང་ཅན་རྗེས་སུ་གཟུང་བའི་རིང་དུ་སྤྱོད་རྒྱུད། འདོད་ཆགས་ཅན་
རྣམས་རྗེས་སུ་གཟུང་བའི་ཕྱིར་བླ་མེད་ཀྱི་རྒྱུད། དུག་གསུམ་ཅི་རིགས་ལ་སྤྱོད་པ་རྣམས་
རྗེས་སུ་གཟུང་བའམ་འདུལ་བའི་དབང་དུ་བྱས་ནས་རྣལ་འབྱོར་རྒྱུད་རྣམས་གསུངས་པའི་
248



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཕྱིར་རོ། །
བཞི་པ་སོ་སོར་བཤད་པ་ལ། རྒྱུད་སྡེ་བཞི་སོ་སོར་བཤད་པ་དང་། བླ་མེད་བྱེ་བྲག་
ཏུ་བཤད་པ་གཉིས། དང་པོ་ལ། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། བླ་མེད་ཀྱི་རྒྱུད་
བཤད་པ་དང་བཞི། དང་པོ་ལ་མཚན་ཉིད། སྒྲ་བཤད། དབྱེ་བ། གཞུང་ཚད་བཤད་པ་དང་
བཞི། དང་པོ་ནི། ལྷ་རྗེ་དཔོན་ལྟ་བུའི་ཚུལ་གྱིས་དངོས་གྲུབ་ལེན་པ་གཙོ་བོར་སྟོན་པའི་
རིགས་སུ་གནས་པའི་ཆ་ནས། རྒྱུད་སྡེ་རྣམས་ཀྱི་དང་པོར་བཞག་པ་དེ་བྱ་རྒྱུད་ཀྱི་མཚན་
ཉིད་ཡིན། གཉིས་པ་སྒྲ་བཤད་ནི། དེ་ལ་བྱ་རྒྱུད་ཞེས་འཇོག་པའི་རྒྱུ་མཚན་ཡོད་དེ། ཕྱི་
ལུས་ངག་གི་བྱ་བ་གཙོ་བོར་སྟོན་པར་བྱེད་པས་ན་བྱ་རྒྱུད་ཞེས་འཇོག་པའི་ཕྱིར་རོ། ། །
གསུམ་པ་དབྱེ་ན། རིགས་སོ་སོའི་དབྱེ་བ་དང་། བྱ་བ་སྤྱིའི་རྒྱུད་ཆེན་བཤད་པ་
གཉིས། དང་པོ་ལ་ཡང་། འཇིག་རྟེན་ལས་འདས་པའི་རིགས་གསུམ་དང༌། འཇིག་རྟེན་
པའི་རིགས་གསུམ། དང་པོ་ནི། དེ་བཞིན་གཤེགས་པའི་རིགས་ཀྱི་རྒྱུད། པདྨའི་རིགས་ཀྱི་
རྒྱུད། རྡོ་རྗེའི་རིགས་ཀྱི་རྒྱུད་དང་གསུམ་ཡོད་པའི། དང་པོ་ནི། དམ་ཚིག་གསུམ་བཀོད་ཀྱི་
རྒྱལ་པོའི་རྒྱུད། འཇམ་དཔལ་རྩ་རྒྱུད། འཇམ་དཔལ་དཔའ་བོ་ཆིག་སྒྲུབ་ཀྱི་རྒྱུད། གཙུག་
ཏོར་རྣམ་རྒྱལ་གྱི་རྒྱུད། གཙུག་ཏོར་དྲི་མེད་ཀྱི་རྒྱུད་རྣམས་ལ་འཇོག་གོ །གཉིས་པ་པདྨའི་
རིགས་ཀྱི་རྒྱུད་ནི། དོན་ཡོད་ཞགས་པའི་རྒྱུད། དོན་ཡོད་ཞགས་པའི་ཆོ་ག་ཞིབ་མོའི་རྒྱུད།
སྤྱན་རས་གཟིགས་སེང་གེ་སྒྲའི་རྒྱུད། སྒྲོལ་མའི་རྒྱུད། ཚེ་དཔག་ཏུ་མེད་པའི་གཟུངས་ལ་
སོགས་པ་རྣམས་ལ་འཇོག །
གསུམ་པ་རྡོ་རྗེའི་རིགས་ཀྱི་རྒྱུད་ནི། རྡོ་རྗེ་ས་འོག་གི་རྒྱུད། ཕྱག་ན་རྡོ་རྗེ་འབྱུང་པོ་
འདུལ་བྱེད་ཀྱི་རྒྱུད། ཕྱག་རྡོར་གཏུམ་པོའི་རྒྱུད། རྡོ་རྗེ་རྣམ་པར་འཇོམས་པའི་རྒྱུད་ལ་
སོགས་པ་རྣམས་ལ་འཇོག །དེས་ན་དེ་བཞིན་གཤེགས་པའི་རིགས་ཀྱི་དཀྱིལ་འཁོར་དུ་
དབང་ཐོབ་ན། གཞན་པདྨ་དང་རྡོ་རྗེའི་རིགས་ཀྱི་དཀྱིལ་འཁོར་དུ་དབང་མ་ཐོབ་ཀྱང་དེ་
རོ
རྗེ
2.49



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཉིས་ཀྱི་དཀྱིལ་འཁོར་དུ་དབང་བསྐུར་བས་ཆོག་པ་ཡིན་ཏེ། དེ་གསུམ་གྱི་ནང་ནས་དང་
པོ་དེ་མཆོག་ཡིན་པའི་ཕྱིར་རོ། །དེས་མཚོན་ནས་ཕྱི་མ་གཉིས་ཤེས་པར་གྱིས་ཤིག །གཉིས་
པ་འཇིག་རྟེན་པའི་རིགས་གསུམ་ནི། ནོར་བུ་བཟང་པོའི་རྒྱུད། སྔ་ཚན་གྱི་རྒྱུད། འཇིག་
རྟེན་པའི་རྒྱུད་དང་གསུམ་ཡོད་པའི། དང་པོ་ནི། ནོར་བུ་བཟང་པོའི་གཟུངས་ལྟ་བུ་ལ་
འཇོག །གཉིས་པ་ནི། མེ་འགལ་ལའི་གཟུངས་ལྟ་བུ། གསུམ་པ་ནི། དབུགས་ཆེན་མོའི་
གཟུངས་ལྟ་བུ་ལ་འཇོག་གོ ། །
གཉིས་པ་བྱ་བ་སྤྱིའི་རྒྱུད་ཆེན་དེ་ལ་བཞི་ཡོད་དེ། གསང་བ་སྤྱི་རྒྱུད། དཔུང་བཟངས་
ཀྱི་རྒྱུད། ལེགས་གྲུབ་ཀྱི་རྒྱུད། བསམ་གཏན་ཕྱི་མའི་རྒྱུད་དང་བཞི་ཡོད་པའི་ཕྱིར་རོ། །ཁ་
ཅིག་ནི། དམ་ཚིག་གསུམ་བཀོད་བྱ་བ་སྤྱིའི་རྒྱུད་ཆེན་དུ་བསྒྲོང་ལ། དེ་ནི་མི་འཐད་དེ། དེ་
བཞིན་གཤེགས་པའི་རིགས་ཀྱི་རྒྱུད་ཡིན་པས། དེའི་རྒྱུད་ཆེན་དུ་བཞག་པ་ལ་འབྲེལ་མེད་
པའི་ཕྱིར་རོ། །ལེགས་གྲུབ་ཀྱི་རྒྱུད་བྱ་བ་སྤྱིའི་རྒྱུད་ཆེན་དུ་འཇོག་པ་དེ་ལ། སྡོམ་གསུམ་
ལས། ལེགས་པར་གྲུབ་པ་ཡན་ཆད་དུ། །ཞེས་གསུངས་པ་ལ་དཔྱད་པ་བྱེད་རྒྱུ་ཡོད་དོ། །
དེས་ན་བྱ་རྒྱུད་ཐམས་ཅད་བསྡུས་ན། གསང་སྔགས་ཀྱི་རྒྱུད། རིགས་སྔགས་ཀྱི་རྒྱུད།
གཟུངས་སྔགས་ཀྱི་རྒྱུད་དང་གསུམ་དུ་འདུས་ཏེ། ཐབས་ཡབ་གཙོ་བོར་སྟོན་པའི་བྱ་རྒྱུད་
རྣམས་གསང་སྔགས་སུ་འདུ། ཤེས་རབ་མ་གཙོ་བོར་སྟོན་པའི་བྱ་རྒྱུད་རྣམས་རིགས་
སྔགས་སུ་འདུ། དེ་གཉིས་ཀ་ཆ་མཉམ་དུ་གཙོ་བོར་སྟོན་པའི་བྱ་རྒྱུད་རྣམས་གཟུངས་
སྔགས་སུ་འདུ་བ་ཡིན་པའི་ཕྱིར་རོ། །བཞི་པ་གཞུང་ཚད་ནི། བྱ་རྒྱུད་དེ་ལ་སྟོང་ཕྲག་བརྒྱད་
ཡོད་དེ། ཡེ་ཤེས་སྙིང་པོ་ཀུན་ལས་བཏུས་པ་ལས། རྟོག་པའི་རྒྱུད་ནི་སྟོང་ཕྲག་བཞིའོ། །བྱ་
བའི་རྒྱུད་ནི་སྟོང་ཕྲག་བཞིའོ། །ཞེས་གསུངས་པའི་ཕྱིར་རོ། ། །
གཉིས་པ་སྤྱོད་རྒྱུད་ལ་སྔར་ལྟར་བཞི་ལས། དང་པོ་ནི། ལྷ་གྲོགས་པོ་ལྟ་བུའི་ཚུལ་
གྱིས་དངོས་གྲུབ་ལེན་པ་གཙོ་བོར་སྟོན་པའི་རིགས་སུ་གནས་པའི་ཆ་ནས་རྒྱུད་སྡེ་གཉིས་
250



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
པར་བཞག་པ་དེ། སྤྱོད་རྒྱུད་ཀྱི་མཚན་ཉིད་ཡིན། གཉིས་པ་སྒྲ་བཤད་ནི། ནང་སེམས་ཀྱི་
སྤྱོད་པ་དང་། ཕྱི་ལུས་ངག་གི་སྤྱོད་པ་གཉིས་ཀྱི་ནང་ནས། ཕྱི་ལུས་ངག་གི་སྤྱོད་པ་གཙོ་བོར་
སྟོན་པས་ན། སྤྱོད་རྒྱུད་ཅེས་བཞག་གོ །གསུམ་པ་དབྱེ་ན། སྐུ་གསུང་ཐུགས་ཀྱི་རྒྱུད་
གསུམ་མམ། ཡང་ན་སྤྱོད་རྒྱུད་ཀྱི་དེ་བཞིན་གཤེགས་པའི་རིགས་ལ་རྒྱུད་ལ་སོགས་པ་
གསུམ་ཡོད་པའི། དང་པོ་ནི། རྣམ་སྣང་མངོན་བྱང་གི་རྒྱུད་ལྟ་བུ་ལ་འཇོག །གཉིས་པ་ནི།
བོད་དུ་མ་འགྱུར་བས་ངོས་འཛིན་མེད། གསུམ་དེའི་རྡོ་རྗེའི་རིགས་ཀྱི་རྒྱུད་ནི། ཕྱག་རྡོར་
དབང་བསྐུར་བའི་རྒྱུད་ལྟ་བུ་ལ་འཇོག །འོ་ན་དང་པོ་དེ་སྟོན་པ་གང་གིས་ཡུལ་གང་དུ་
གསུངས་ཤེ་ན། གསུང་བ་པོ་ནི་སྟོན་པ་ཐུབ་པའི་དབང་པོའི་ལོངས་སྐུ་ཐུབ་པ་རྣམ་སྣང་
གངས་ཅན་འཚོ་ཞེས་པ་དེས་གསུངས་ཤིང་། ཡུལ་ལམ་གནས་ནི་གཞི་དང་སྙིང་པོ་མེ་ཏོག་
གིས་རྒྱན་པའི་ཞིང་ཁམས་དེར་གསུངས་སོ། །འོ་ན་དེ་གང་ལ་ངོས་འཛིན་ཞེ་ན། དེ་ངོས་
འཛིན་ཚུལ་ཡོད་དེ། གླིང་བཞི་གླིང་ཕྲན་བརྒྱད་རི་རབ་ཉི་ཟླ་དང་བཅས་པ་སྟོང་ཐམ་པ་
ཕྱིའི་ལྕགས་རིས་བསྐོར་བ་ཅིག་ལ་སྟོང་དང་པོ། དེ་འདྲ་སྟོང་ལྕགས་རིས་བསྐོར་བ་ཅིག་ལ་
སྟོང་གཉིས་པ། དེ་སྟོང་ལྕགས་རིས་བསྐོར་བ་ཅིག་ལ། སྟོང་གསུམ་གྱི་འཇིག་རྟེན་ཞེས་
འཇོག་ཅིང་། དེ་ལ་གླིང་བཞི་རི་རབ་ལ་སོགས་པ་བྱེ་བ་ཕྲག་བརྒྱ་ཡོད་ལ། དེ་འདྲ་བྱེ་བ་
ཕྲག་བརྒྱ་ལ། གཞི་དང་སྙིང་པོ་མེ་ཏོག་གིས་བརྒྱན་པའི་རྒྱུད་དང་པོ་ཞེས་འཇོག །དེ་བྱེ་བ་
ཕྲག་བརྒྱ་ལ། གཞི་དང་སྙིང་པོ་མེ་ཏོག་གིས་བརྒྱན་པའི་རྒྱུད་གཉིས་པ་ཞེས་འཇོག །དེ་བྱེ་
བ་ཕྲག་བརྒྱ་ལ་གཞི་དང་སྙིང་པོ་མེ་ཏོག་གིས་བརྒྱན་པའི་རྒྱུད་རབ་འབྱམས་ཞེས་འཇོག །
དེ་འདྲ་བྱེ་བ་ཕྲག་བརྒྱ་ལ། ཕྱི་ལྕགས་རིས་བསྐོར་བ་མཐའི་གསལ་བྱེད་དུ་སྦྱོར་ཅིག །
གཞི་དང་སྙིང་པོ་མེ་ཏོག་གིས་བརྒྱན་པའི་ཞིང་ཁམས་བཀོད་པ་དེ་ལ་ངོས་འཛིན་པའི་
ཕྱིར་རོ། །བཞི་པ་གཞུང་ཚད་ནི་སྟོང་ཕྲག་བརྒྱད་ཡོད་དེ། ཡེ་ཤེས་སྙིང་པོ་ཀུན་ལས་བཏུས་
པའི་རྒྱུད་ལས། སྤྱོད་པའི་རྒྱུད་ནི་སྟོང་ཕྲག་བརྒྱད། །ཅེས་གསུངས་པའི་ཕྱིར།
251



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གསུམ་པ་རྣལ་འབྱོར་རྒྱུད་ལ་སྔར་ལྟར་བཞི་ལས། དང་པོ་ནི། བདག་མདུན་གཉིས་
ཀ་ལྷར་བསྐྱེད། ཡེ་ཤེས་སེམས་དཔའ་སྤྱན་དྲངས། དེ་ལ་ཕྱག་རྒྱ་བཞིའི་རྒྱས་བཏབ་སྟེ།
མཐར་གཤེགས་གསོལ་བྱས་པའི་སྒོ་ནས་དངོས་གྲུབ་ལེན་པ་གཙོ་བོར་སྟོན་པའི་རིགས་སུ་
གནས་པའི་ཆ་ནས་རྒྱུད་སྡེ་གསུམ་པར་བཞག་པ་དེ་རྣལ་འབྱོར་རྒྱུད་ཀྱི་མཚན་ཉིད། གཉིས་
པ་སྒྲ་བཤད་ནི། ཕྱི་ལུས་ངག་དང་ནང་སེམས་གཉིས་ཀྱི་ནང་ནས་ནང་སེམས་ཀྱི་རྣལ་
འབྱོར་གཙོ་བོར་བཏོན་པས་ན་རྣལ་འབྱོར་རྒྱུད་ཅེས་བཞག་གོ །གསུམ་པ་དབྱེ་ན། རྩ་རྒྱུད།
བཤད་རྒྱུད། ཆ་མཐུན་གྱི་རྒྱུད་དང་གསུམ་ཡོད་དེ། པདྨ་མྱུ་གུ་ཞེས་པས་མཛད་པའི་བསྟན་
བཅོས་ལས། རྩ་རྒྱུད་ཤིན་ཏུ་ཟབ་ཅིང་རྟོགས་དཀའི་དོན། །བཤད་དང་ཆ་མཐུན་རྒྱུད་ཀྱི་
རྣམ་དབྱེ་བ། །ཞེས་གསུངས་པའི་ཕྱིར་རོ། །དེ་ཡང་དང་པོ་རྩ་རྒྱུད་ནི། དེ་ཉིད་འདུས་པ་ལ་
འཇོག་ཅིང་། དེ་ལ་ཡང་དུམ་བུ་བཞི་ཡོད་དེ། དུམ་བུ་དང་པོ་རྡོ་རྗེ་དབྱིངས་ཀྱི་རྒྱུད། དེ་
གཉིས་པ་ཁམས་གསུམ་རྣམ་རྒྱལ་གྱི་རྒྱུད། དེ་གསུམ་པ་འགྲོ་འདུལ་གྱི་རྒྱུད། དེ་བཞི་པ་
དོན་གྲུབ་ཀྱི་རྒྱུད་དང་བཞི་ཡོད་པའི་ཕྱིར་རོ། །གཉིས་པ་བཤད་རྒྱུད་ནི། རྒྱུད་རྡོ་རྗེ་རྩེ་མོ་ལྟ་
བུ་ལ་འཇོག །གསུམ་པ་ཆ་མཐུན་ནི། ངན་སོང་སྦྱོང་རྒྱུད་ལྟ་བུ་ལ་འཇོག་གོ །བཞི་པ་
གཞུང་ཚད་ནི། དྲུག་བརྒྱ་ཡོད་དེ། ཡེ་ཤེས་སྙིང་པོ་ཀུན་ལས་བཏུས་པ་ལས། རྣལ་འབྱོར་
རྒྱུད་ནི་དྲུག་བརྒྱ་ཡིན། །ཞེས་གསུངས་པའི་ཕྱིར་རོ། །
བཞི་པ་རྣལ་འབྱོར་བླ་མེད་ཀྱི་རྒྱུད་ལ། མཚན་ཉིད། སྒྲ་བཤད། དབྱེ་བ། ཁྱད་ཆོས་
དང་བཞི། དང་པོ་ནི། དབང་བཞི་དང་། རིམ་གཉིས་གང་རུང་གཙོ་བོར་སྟོན་པའི་རིགས་
སུ་གནས་པའི་ཆ་ནས་རྒྱུད་སྡེ་བཞི་པར་བཞག་པ་དེ་དེའི་མཚན་ཉིད་ཡིན། གཉིས་པ་ནི།
ཏིང་འཛིན་བླ་ན་མེད་པ་གཙོ་བོར་སྟོན་པའི་རྒྱུད་ཡིན་པས་ན། བླ་མེད་ཀྱི་རྒྱུད་ཅེས་
བཞག་གོ །གསུམ་པ་དབྱེ་ན། ཕ་བླ་ན་མེད་པའི་རྒྱུད། མ་བླ་ན་མེད་པའི་རྒྱུད། གཉིས་སུ་
མེད་པ་བླ་ན་མེད་པའི་རྒྱུད་བཤད་པ་དང་གསུམ། དང་པོ་ལ་ཡང་། འདོད་ཆགས་ཅན་རྗེས་
252



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
སུ་འཛིན་པ་རྣལ་འབྱོར་གསང་བ་འདུས་པའི་རྒྱུད། ཞེ་སྡང་ཅན་རྗེས་སུ་འཛིན་པ་གཤིན་རྗེ་
གཤེད་ཀྱི་རྒྱུད། གཏི་མུག་ཅན་རྗེས་སུ་འཛིན་པ་རྣམ་སྣང་མངོན་བྱང་སྒྱུ་འཕྲུལ་དྲྭ་བའི་རྒྱུད་
དང་གསུམ་ཡོད་དེ། འདོད་ཆགས་ཞེ་སྡང་གཏི་མུག་གི་རྒྱུད་སྡེ་རྣམ་པ་གསུམ་དུ་བཤད། །
ཅེས་གསུངས་པའི་ཕྱིར་རོ། །དང་པོ་དེ་ལ་ཡང་། རྩ་རྒྱུད་དང་། བཤད་རྒྱུད་གཉིས་ཡོད་
པའི། དང་པོ་ནི། གསང་བ་འདུས་པའི་ལེའུ་བཅུ་བདུན་པ་ལྟ་བུ་ལ་འཇོག་ཅིང་། གཉིས་པ་
བཤད་རྒྱུད་དེ་ལ་དབྱེ་ན། རྡོ་རྗེ་ཕྲེང་བའི་རྒྱུད། དགོངས་པ་ལུང་སྟོན་པའི་རྒྱུད། རྣལ་
འབྱོར་མ་བཞིའི་ཞུས་རྒྱུད། རྡོ་རྗེ་སྙིང་པོ་རྒྱན་གྱི་རྒྱུད། ཡེ་ཤེས་སྙིང་པོ་ཀུན་ལས་བཏུས་
པའི་རྒྱུད་དང་ལྔ་ཡོད་དོ། །གཉིས་པ་གཤིན་རྗེ་གཤེད་ཀྱི་རྒྱུད་དེ་ལ། གཤིན་རྗེ་གཤེད་
དམར་པོའི་རྒྱུད་དང་། དེ་ནག་པོའི་རྒྱུད་གཉིས་ཡོད་པའི། དང་པོ་ནི། གཤིན་རྗེ་གཤེད་
ལེའུ་བཅུ་བདུན་པ་དང་། ལེའུ་ཉི་ཤུ་རྩ་གཉིས་པ་ལྟ་བུ་ལ་འཇོག་ཅིང་། དེ་ཡང་ཕྱི་མ་དེ་བུ་
སྟོན་གྱིས་བསྒྱུར་བ་ཡིན་པས། དེ་ཁོང་བོད་དུ་མི་བཞུགས་པ་ཡིན་ནོ། །
གཉིས་པ་གཤིན་རྗེ་གཤེད་ནག་པོའི་རྒྱུད་དེ་ལ་གསུམ་དུ་ཡོད་དེ། སྒྲ་གདོང་
འཇིགས་གསུམ། ཞེས་གསུངས་པ་ལྟར་གྱིས། སྒྲ་ནག་གི་རྒྱུད། གདོང་དྲུག་གི་རྒྱུད། རྡོ་རྗེ་
འཇིགས་བྱེད་ཀྱི་རྒྱུད་དང་གསུམ་ཡོད་པའི་ཕྱིར་རོ། །གསུམ་པ་སྒྱུ་འཕྲུལ་དྲྭ་བ་ལ་དབྱེ་བ་
མེད་དོ། །གཉིས་པ་མ་བླ་ན་མེད་པའི་རྒྱུད་ལ། བདེ་མཆོག་མ་ཧཱ་མ་ཡ། སངས་རྒྱས་ཐོད་པ་
དང་གསུམ་ཡོད་པའི་ཕྱིར། དང་པོ་དེ་ལ་ཡང་། རྩ་རྒྱུད་དང་། བཤད་བརྒྱུད་གཉིས། དང་
པོ་ལ་ཡང་། རྩ་རྒྱུད་རྒྱས་པ་དང་། བསྡུས་པ་གཉིས་ལས། དང་པོ་ནི། བདེ་མཆོག་གི་རྩ་
རྒྱུད་རྒྱས་པ་འབུམ་ཕྲག་གསུམ་ཞེས་པ་དེ་ལ་འཇོག་ཅིང་། དེ་ནི་རྡོ་རྗེ་འཆང་གིས་སྔོན་གྱི་
གདུལ་བྱ་ལ་གསུངས་ཤིང་། དེང་སང་མཁའ་སྤྱོད་ན་བཞུགས་པ་ཡིན་གྱི། མི་ཡུལ་ན་ནི་མི་
བཞུགས་པ་ཡིན་ཏེ། སྙིགས་དུས་ཀྱི་གདུལ་བྱ་རྣམས་ཚེ་ཐུང་བས་མི་མཁོ་བ་ལ་
དགོངས་སོ། །གཉིས་པ་དེ་བསྡུས་པ་དང་། བདེ་མཆོག་ཉུང་ངུ་ཞེས་པ་དང་། དེང་སང་གི་
253



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བདེ་མཆོག་རྩ་རྒྱུད་ཅེས་པ་འདི་རྣམས་རྣམ་གྲངས་ཡིན་ནོ། །
གཉིས་པ་བཤད་རྒྱུད་དེ་ལ་དབྱེ་ན་དགུ་ཡོད་དེ། ཧེ་རུ་ཀ་མངོན་བྱུང་ངམ། ཁྲག་
འཐུང་མངོན་བྱུང་གི་རྒྱུད། བདེ་མཆོག་སྡོམ་བྱུང་། ཕག་མོ་མངོན་བྱུང་གི་རྒྱུད། རྡོ་རྗེ་མཁའ་
འགྲོའི་རྒྱུད། རྣལ་འབྱོར་མ་ཀུན་སྤྱོད་ཀྱི་རྒྱུད། སམྦུ་ཊིའི་རྒྱུད། མོས་སྤྱོད་བླ་མའི་རྒྱུད། ཨ་
བྷི་དྷ་ནའི་རྒྱུད། རྣལ་འབྱོར་མ་བཞི། ཁ་སྦྱོར་གྱི་རྒྱུད་དང་དགུ་ཡོད་པའི་ཕྱིར་རོ། །
གསུམ་པ་གཉིས་སུ་མེད་པ་བླ་ན་མེད་པའི་རྒྱུད་ལ་གཉིས་ཏེ། རྒྱ་ཆེ་བ་གཉིས་སུ་
མེད་པའི་དེ་དང་། ཟབ་པ་གཉིས་སུ་མེད་པ་བླ་ན་མེད་པའི་རྒྱུད་གཉིས་ཡོད་པའི། དང༌
པོ་ནི། དུས་འཁོར་གྱི་རྒྱུད་ལྟ་བུ་ལ་འཇོག་ལ། དེ་ལ་ཡང་། དུས་འཁོར་རྩ་རྒྱུད། དེའི་རྒྱུད་
ཕྱི་མ་དུས་འཁོར་བསྡུས་རྒྱུད་དང་གསུམ་ཡོད་དོ། །དེ་ལྟར་དུ་ཡོད་ན། འོ་ན་དུས་འཁོར་གྱི་
རྒྱུད་འདི། ཡུལ་གང་དུ། སྟོན་པ་གང་གིས། དུས་ནམ་གྱི་ཚེ་གསུངས་ཤེ་ན། འདི་ཉིད་ཀྱི་
དོན་ལ་རང་ལུགས་བཞག་པ་དང་། གཞན་ལུགས་དགག་པ་གཉིས་ལས། དང་པོ་ནི། ཤེས་
བྱ་ཆོས་ཅན། དུས་འཁོར་གྱི་རྒྱུད་འདི་གསུངས་ཚུལ་ཡོད་དེ། སྟོན་པས་དགུང་ལོ་བརྒྱད་ཅུ་
བཞེས་པའི་དུས་ན། དཔལ་འབྲས་སྤུངས་ཀྱི་མཆོད་རྟེན་དུ། བྱང་ཤམ་བྷ་ལའི་རྒྱལ་པོ་ཟླ་
བ་བཟང་པོ་ཞེས་པ་ལོ་གོ་དགུ་ལོན་པ། རྒྱལ་ཕྲན་གོ་དྲུག་དང་བཅས་པས་རྫུ་འཕྲུལ་གྱིས་
བྱོན་ཏེ་གསོལ་བ་བཏབ་པའི་ངོར། དུས་འཁོར་རྩ་རྒྱུད་སྟོང་ཕྲག་བཅུ་གཉིས་པ་དང་། རྒྱུད་
ཕྱི་མ་བརྒྱ་ལྔ་བཅུ་པ་འདི་གཉིས་གསུངས། དེ་ནས་ལོ་དྲུག་བརྒྱ་ཙམ་ནས། རིགས་ལྡན་
འཇམ་དཔལ་གྲགས་པས། མེ་ཏོག་ཕྲེང་འཛིན་ལ་སོགས་པའི་སྡེབ་སྦྱོར་གྱི་སྒོ་ནས། དེའི་
རྩ་རྒྱུད་དང་། རྒྱུད་ཕྱི་མ་གཉིས་ལས་བཏུས་ཏེ། དུས་འཁོར་བསྡུས་རྒྱུད་ཞེས་པ། ལེའུ་ལྔ་
པ་བློ་ཀ་སྟོང་སུམ་ཅུ་ལྷག་པ་འདི་གསུངས་པ་ཡིན་ནོ། །ལེའུ་ལྔ་ནི། འཇིག་རྟེན་ཁམས་ལེ།
ནང་ལེ། དབང་ལེ། སྒྲུབ་ཐབས་ཀྱི་ལེའུ། ཡེ་ཤེས་ཀྱི་ལེའུ་དང་ལྔའོ། །དེའི་སྲས་རིགས་
ལྡན་པདྨ་དཀར་པོའི་བསྡུས་རྒྱུད་ཀྱི་འགྲེལ་པ། འགྲེལ་ཆེན་དྲི་མེད་འོད་མཛད་དོ། །འགའ་
254



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཞིག་བསྡུས་རྒྱུད་བཀའ་མ་ཡིན་ནོ་གསུང་བ་ཡང་མི་འཐད་དེ། བསྡུས་རྒྱུད་དེས་རྩ་རྒྱུད་
དང་། རྒྱུད་ཕྱི་མ་གཉིས་ཀྱི་ཚིག་སྣ་རྣམས་བསྡུས་ནས་གསུངས་པའི་ཕྱིར་དང་། འདི་ཉིད་
བྱིན་གྱིས་བརླབས་པའི་བཀའ་རུ་ཡང་འགྱུར་བ་ཡིན་ཏེ། དུས་འཁོར་རྩ་རྒྱུད་རང་ལས།
འཇམ་པའི་དབྱངས་ཀྱི་བསྡུས་རྒྱུད་ལ། །འགྲེལ་བཤད་བྱེད་པ་པད་དཀར་འཛིན། །ཞེས་
གསུངས་པའི་ཕྱིར་རོ། །
གཉིས་པ་གཞན་ལུགས་དགག་པ་ལ། ཕྱོགས་སྔ་བརྗོད་པ་དང་། དེ་དགག་པ་
གཉིས། དང་པོ་ལ། བདག་ཆེན་རྣམ་རྒྱལ་གྲགས་པ་བཟང་པོ་ལ་སོགས་པ་ཁ་ཅིག་ན་རེ།
ས་ག་ཟླ་བ་ལ་སྟོན་པ་མངོན་པར་རྫོགས་པར་སངས་རྒྱས་པའི་ཚུལ་བསྟན་ནས་དེའི་ཕྱི་ལོ་
ནག་པ་ཟླ་བ་ལ་དུས་འཁོར་གྱི་རྒྱུད་གསུངས་པ་ཡིན། ཞེས་བཞེད། དུས་ཞབས་པ་སོགས་
ཁ་ཅིག །སྟོན་པ་མྱ་ངན་ལས་འདས་པའི་ཚུལ་བསྟན་པའི་ཕྱི་ལོ། འཁོར་ལོས་བསྒྱུར་རྒྱལ་
གྱི་ཚུལ་དུ་བྱས་ནས་གསུངས་པ་ཡིན་ནོ། །ཞེས་བཞེད་དོ། །གཉིས་པ་དེ་དགག་པ་ལ་དང་
པོ་དགག་པ་དང་། ཕྱི་མ་དགག་པ་གཉིས་ལས། དང་པོ་ལ། རྣམ་རྒྱལ་གྲགས་བཟང་གི་
ལུགས་དེ་འཐད་པ་མ་ཡིན་ཏེ། དེ་ལ་དུས་འཁོར་རང་གི་རྒྱུད་དང་འགལ་བ་དང་། ལོ་རྒྱུས་
ལ་སོགས་པའི་འགལ་བའི་སྐྱོན་ལ་སོགས་པ་དུ་མ་ཡོད་པའི་ཕྱིར་རོ། །དུས་འཁོར་རང་དང་
འགལ་བའི་སྐྱོན་ཡོད་དེ། དེ་ལས་སྟོན་པ་ཐུབ་པའི་དབང་པོའི་བཀའ་བར་པ་ཤེར་ཕྱིན་གྱི་
མདོ་རྒྱས་འབྲིང་བསྡུས་གསུམ་གསུངས་པའི་རྗེས་ནས་དཔལ་ལྡན་འབྲས་སྤུངས་ཀྱི་མཆོད་
རྟེན་དུ་དུས་འཁོར་གྱི་རྒྱུད་གསུངས་པར་བཤད་པ་གང་ཞིག །སྟོན་པས་མངོན་པར་རྫོགས་
པར་སངས་རྒྱས་པའི་ཚུལ་བསྟན་ནས། དང་པོར་གཙོ་ཆེར་བཀའ་དང་པོ་བདེན་པ་བཞིའི་
ཆོས་འཁོར་རྣམས་གསུངས་པའི་ཕྱིར་རོ། །དང་པོ་གྲུབ་སྟེ། དུས་འཁོར་རྩ་རྒྱུད་ལས། ཐུབ་
པས་བྱ་རྒོད་ཕུང་པོ་རུ། །ཤེས་རབ་ཕ་རོལ་ཕྱིན་ཚུལ་བཞིན། །ཆོས་བསྟན་དཔལ་ལྡན་
འབྲས་སྤུངས་སུ། །དེ་བཞིན་སྔགས་ཀྱི་ཚུལ་རབ་གསུངས། །ཞེས་གསུངས་པའི་ཕྱིར་རོ། །
བྲ
255



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འོ་ན་ལོ་རྒྱུས་སོགས་དང་འགལ་བའི་སྐྱོན་ཡོད་ན། ལོ་རྒྱུད་ཇི་ལྟར་ཡིན། དེ་དང་འགལ་
བའི་ཚུལ་ཇི་ལྟ་བུ་ཞེ་ན། དང་པོ་ལོ་རྒྱུས་མཚོན་ཙམ་བརྗོད་ན། སྟོན་པ་མངོན་པར་རྫོགས་
པར་འཚང་རྒྱ་བའི་ཚུལ་བསྟན་པའི་རྗེས་དེ་ནས། ཤཱཀྱའི་ཚོགས་མང་པོ་རབ་ཏུ་བྱུང་བ་དང་།
བསྙེན་པར་རྫོགས་པར་བྱས་ཏེ། ཕལ་ཆེ་བ་རྣམས་ཀྱིས་འཕགས་པ་ཐོབ་ཅིང་། དེ་རྣམས་
སེར་སྐྱའི་གྲོང་ཁྱེར་དུ་བཞུགས་པའི་ཚེ། རྒྱལ་པོ་གསལ་རྒྱལ་གྱི་སྲས་འཕགས་སྐྱེས་པོ་དང་།
དེའི་བློན་པོ་གཉིས་ཀྱིས་དམག་བསྐུལ་ཏེ་སེར་སྐྱའི་གྲོང་ཁྱེར་བཅོམ་དུ་ཡོང་། དེ་ཡོང་བ་
ཐོས་ནས་ཤཱཀྱའི་ཚོགས་དེ་རྣམས་ཀྱིས་ངེད་རྣམས་རབ་ཏུ་བྱུང་བ་དང་། འཕགས་པའི་
འབྲས་བུ་ཐོབ་པ་ཡིན་པས། ཕར་དབྱུག་པ་སོགས་རྡེག་འཚོག་བྱེད་པ་མ་གཏོགས། མཚོན་
བསྣུན་པ་དང་། སྲོག་གཅོད་པ་ལ་སོགས་པ་གཏན་ནས་མི་བྱེད་དོ། །ཞེས་བཅའ་སྒྲིགས་
བྱས་པ་ལས། དམག་དཔུང་དེ་རྣམས་ཀྱིས་ཤཱཀྱའི་ཚོགས་ཤིན་ཏུ་མང་བ་བསད། དེའི་ཚེ་
ཤཱཀྱ་ཤམྦྷ་ཀ་ཞེས་པའི་སྤྲུལ་པའི་གང་ཟག་དེས། ཕར་འཁྲུགས་ཏེ་མི་མང་པོ་བསད། དེ་
ནས་དམག་ཕྱིར་ལོག་ཟིན་ནས། ཤཱཀྱའི་ཚོགས་ལྷག་མ་རྣམས་འདུས་ནས། ཤཱཀྱ་ཤམྦྷ་ཀ་
ལ་ཁྱོད་ཀྱིས་བཅས་པ་ལས་འདས་པ་ཡིན་པས། ཞེས་གནས་དབྱུང་བྱས་པས། ཤཱཀྱ་ཤམྦྷ་
ཀས་བྱང་ཤམ་བྷ་ལར་བྱོན་ཞིང་། དེའི་སྲས་ནི་རྒྱལ་པོ་ཟླ་བ་བཟང་པོ་ཡིན་ནོ། །དེས་ན་
རྣམ་རྒྱལ་གྲགས་པ་བཟང་པོའི་ལུགས་དེ་ལ་ལོ་རྒྱུས་དང་འགལ་བའི་སྐྱོན་ཡང་ཡོད་དེ།
རྒྱལ་པོ་ཟླ་བ་བཟང་པོ་དེའི་དགུང་ལོ་གོ་དགུ་བཞེས་པའི་དུས་སུ། སྟོན་པ་ཐུབ་པའི་དབང་
པོ་ལ་དུས་འཁོར་གྱི་རྒྱུད་ཞུས་པ་གང་ཞིག །ཤཱཀྱ་ཤམྦྷ་ཀ་དེ་རྒྱལ་པོ་ཟླ་བ་བཟང་པོའི་ཡབ་
ཀྱང་ཡིན་ལ། དེ་ནི་སྟོན་པ་མངོན་པར་རྫོགས་པར་སངས་རྒྱས་པའི་ཚུལ་བསྟན་པའི་རྗེས་
སུ་ཤམ་བྷ་ལར་བྱོན་པའི་ཕྱིར་རོ། །དང་པོ་གྲུབ་སྟེ། དེས་དེ་ཞུས་ཏེ། དེས་དུས་འཁོར་གྱི་
རྒྱུད་དེ་བྱང་ཤམྦྷ་ལར་གདན་ཡང་དྲངས་ཤིང་འགྲེལ་པ་ཡང་བརྩམས་ལ། དེའི་ཕྱི་ལོ་དེས་
བྱང་ཤམྦྷ་ལར་དུས་འཁོར་གྱིས་བློས་བླངས་ཀྱང་བཞེངས་པའི་ཕྱིར་རོ། ། །
256



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གཉིས་པ་དུས་ཞབས་པའི་ལུགས་དེ་ཡང་མི་འཐད་དེ། དུས་འཁོར་གྱི་རྒྱུད་ཞུ་བ་པོ་
རྒྱལ་པོ་ཟླ་བ་བཟང་པོ་ཡིན་པ་གང་ཞིག །སྟོན་པ་མྱ་ངན་ལས་འདས་པའི་ཚུལ་སྟོན་པའི་
གོང་དུ། རྒྱལ་པོ་ཟླ་བཟང་དེ་མི་བཞུགས་པའི་ཕྱིར་ཏེ། རྒྱལ་པོ་ཟླ་བ་བཟང་པོ་དེ་སྟོན་པ་
ཐུབ་པའི་དབང་པོ་ལས་ལོ་བཅུ་དགུའི་བགྲེས་པ་གང་ཞིག །རྒྱལ་པོ་དེས་ལོ་བརྒྱ་ལས་
ལྷག་པ་མ་བཞུགས་པའི་ཕྱིར་ཏེ། རྒྱལ་པོ་ཟླ་བ་བཟང་པོ་དེ། ཆོས་རྒྱལ་བདུན་དང༌།
རིགས་ལྡན་ཉི་ཤུ་རྩ་དྲུག་གམ། རྩ་ལྔ་ལ་སོགས་པ་འབྱུང་བའི་དང་པོ་དེ་ཡིན་པ་གང་ཞིག །
རིགས་ལྡན་འཇམ་དཔལ་གྲགས་པ་མ་གཏོགས་པའི་གཞན་ཕལ་ཆེ་བ་རྣམས་ལོ་བརྒྱ་ལས་
ལྷག་པ་མི་བཞུགས་པའི་ཕྱིར་རོ། །
༈ གཉིས་པ་ཟབ་པ་གཉིས་སུ་མེད་པ་བླ་ན་མེད་པའི་རྒྱུད་ནི་ཀྱེ་རྡོ་རྗེའི་རྒྱུད་ལྟ་བུ་
ལ་འཇོག་ལ། དེ་ལ་ཡང་། རྩ་རྒྱུད། བཤད་རྒྱུད། ཆ་མཐུན་གྱི་རྒྱུད་དང་གསུམ་ཡོད་པའི།
དང་པོ་ལ་ཡང་། རྩ་རྒྱུད་རྒྱས་པའི་རྒྱས་པ། རྩ་རྒྱུད་རྒྱས་པ། རྩ་རྒྱུད་བསྡུས་པ་དང་གསུམ་
ཡོད་པའི་དང་པོ་ནི། རྩ་རྒྱུད་འབུམ་ཕྲག་བདུན་པ་ཞེས་པ་ཅིག་ཁས་བླངས་དགོས་པ་དེ་ལ་
འཇོག་གོ །གཉིས་པ་ནི། ལེའུ་སྟོང་སུམ་ཅུ་པ། བརྟག་པ་སུམ་ཅུ་སོ་གཉིས་པ། བློ་ཀ་
འབུམ་ཕྲག་ལྔ་པ་འདི་ལ་འཇོག་པ་ཡིན་ཏེ། རྡོ་རྗེ་གུར་ལས། སྟོང་ཕྲག་སུམ་ཅུའི་གྲངས་
ཀྱི་ནི། །འབུམ་ཕྲག་ལྔ་ཡི་རྒྱ་མཚོ་ཆེ། །ཞེས་གསུངས་པའི་ཕྱིར། གསུམ་པ་ནི། ལེའུ་ཉེར་
གསུམ་པ། གློ་ཀ་བདུན་བརྒྱ་ཉི་ཤུ་པ་བརྟག་པ་གཉིས་པ་འདི་ལ་འཇོག་གོ །འོ་ན་རྩ་རྒྱུད་
བརྟག་པ་གཉིས་པ་འདི། རྩ་རྒྱུད་རྒྱས་པ་དེ་ལས་ཕྱུང་བ་ཡིན་ནམ། རྒྱུད་ལོགས་པ་ཡིན་
ཞེ་ན། ཕམ་ཐིང་པ་ལ་སོགས་པ་ཁ་ཅིག་ན་རེ། འདི་ལོགས་པ་ཡིན་ཏེ། དེའི་རྒྱུད་དེ་ལ་
བརྟག་པ་སོ་གཉིས་པ། བརྟག་པ་བཅུ་གཉིས་པ། བརྟག་པ་དགུ་པ། བརྟག་པ་གཉིས་པ་
དང་བཞི་ཡོད་པའི་བརྟག་པ་གཉིས་པ་ཁོ་ཡིན་པའི་ཕྱིར་ཞེ་ན། མི་འཐད་དེ། བརྟག་པ་རང་
གི་མཇུག་ཏུ། རྒྱུད་ཀྱི་རྒྱལ་པོ་ཆེན་པོ་སྒྱུ་མའི་རྒྱལ་པོ་བརྟག་པ་སོ་གཉིས་པ་ལས་བྱུང་བ་
257



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཞེས་གསུངས་པའི་ཕྱིར། ནཱ་རོ་པའི་རྗེས་འབྲང་དང་བཅས་པ་ཁ་ཅིག་ན་རེ། བརྟག་པ་
གཉིས་པ་འདི་རྒྱས་པ་འབུམ་ཕྲག་ལྔ་ལས་བྱུང་བ་ཡིན་ལ། དེའི་ནང་ནས་ཀྱང་བརྟག་པ་
དང་པོ་གཉིས་ལས་ཕྱུང་བ་ཡིན་ཏེ། རྡོ་རྗེ་གུར་ལས། རྡོ་རྗེ་སྙིང་པོ་སྔོན་བྱང་ཆུབ། །བརྟག་
པའི་རྒྱལ་པོ་དང་པོ་སྟེ། སྒྱུ་མའི་བརྟག་པ་གཉིས་པ་འོ། །ཞེས་བརྟག་པ་སོ་གཉིས་པའི་
བརྟག་པ་དང་པོ་ལ་མངོན་པར་བྱང་ཆུབ་པ་ཞེས་དང་། གཉིས་པ་ལ་སྒྱུ་མའི་བརྟག་པ་ཞེས་
བཤད་པ་གང་ཞིག །བརྟག་གཉིས་འདིར་ཡང་བརྟག་པ་དང་པོ་དང་གཉིས་པ་གཉིས་ལ།
རིམ་བཞིན་མིང་དེ་ལྟར་དུ་བཤད་པའི་ཕྱིར་དང་། འདིར་གླེང་གཞི་ཡང་དང་པོར་བཤད་
པའི་ཕྱིར་རོ། །ཞེ་ན་དེ་ནི་མི་འཐད་དེ། བརྟག་གཉིས་རང་གི་བརྟག་པ་དང་པོ་ལས། གོང་
དུ་བརྟག་པ་བཅུ་གཉིས་པར། །རྒྱས་པར་བཤད་པ་མདོ་རུ་བསྡུ། །ཞེས་དང་། གོང་མའི་
རྒྱུད་ཀྱི་ཆོག་རིམ་པས། །མཆོད་ཡོན་ཞབས་སིལ་གོང་མ་བཞིན། །ཞེས་གསུངས་པའི་ཕྱིར་
དང༌། གླེང་གཞི་ལ་ཡང་ངེས་པ་མེད་དེ། གླེང་གཞི་བར་སྐབས་སུ་འབྱུང་བ་དེ་འདྲའང་ཡོད་
པའི་ཕྱིར་དང་། བརྟག་པའི་མིང་ཅིག་པ་ཙམ་ལའང་ངེས་པ་མེད་དེ། བརྟག་གཉིས་འདིར་
ཡང་། ལེའུ་བཞི་པ་དང༌། བཅུ་པ་གཉིས་ཆར་ལ་དབང་ལེ་ཞེས་བཤད་པ་གང་ཞིག །དེ་
གཉིས་ཀྱང་བརྗོད་བྱའི་དོན་སོ་སོ་བ་ཡིན་པའི་ཕྱིར་རོ། །དེས་ན་རང་གི་ལུགས་ནི། རྩ་རྒྱུད་
བརྟག་པ་གཉིས་པ་འདི། རྩ་རྒྱུད་རྒྱས་པ་འབུམ་ཕྲག་ལྔ་པ་ལས་ཕྱུང་བ་ཡིན་ཅིང་། དེའི་
ནང་ནས་ཀྱང་བརྟག་པ་སོ་ཅིག་པ་དང་སོ་གཉིས་པ་གཉིས་ལས་ཕྱུང་བ་ཡིན་ཏེ། རྡོ་རྗེ་གུར་
ལས། རྡོ་རྗེ་སྙིང་པོ་མངོན་བྱང་ཆུབ། །བརྟག་པའི་རྒྱལ་པོ་དང་པོ་སྟེ། །སྒྱུ་མའི་བརྟག་པ་
གཉིས་པའོ། །ཞེས་པ་ནས་བཟུང་སྟེ། དེ་ནི་གསུམ་ཅུ་པར་ཡང་བཤད། །ཅེས་བརྟག་པ་
དང་པོ་ནས་སུམ་ཅུའི་བར་བཤད་ནས། བརྟག་པ་སོ་གཅིག་པ་དང་སོ་གཉིས་པ་གཉིས་
ངོས་འཛིན་པ་ལ། མཁའ་འགྲོ་མཁའ་འགྲོ་མ་ཡི་རྒྱུད། །དག་པའི་སྙིང་པོ་ཡོངས་བསྡུས་པ། །
རྡོ་རྗེ་མཁའ་འགྲོས་གསུངས་པ་སྟེ། །འདི་ནི་རྒྱུད་ཀྱི་ངེས་པ་འོ། །ཞེས་སོ་གཅིག་པ་ལ་
༥
258



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
མཁའ་འགྲོའི་རྒྱུད་དང་། སོ་གཉིས་པ་ལ་མཁའ་འགྲོ་མའི་རྒྱུད་ཅེས་བཤད་ལ། དེ་ཡང་།
དང་པོ་དེ་རྒྱལ་བས་རྡོ་རྗེ་འཆང་གི་ཚུལ་དུ་བྱས་ནས། གཙོ་བོར་སྐྱེས་པ་འདུལ་བའི་ཕྱིར་དུ་
གསུངས། གཉིས་པ་དེ་བདག་མེད་མས་མཁའ་འགྲོ་མའི་ཚུལ་དུ་བྱས་ནས་གཙོ་བོར་བུད་
མེད་འདུལ་བའི་ཕྱིར་དུ་གསུངས་པ་གང་ཞིག །བརྟག་པ་གཉིས་པ་འདིས་ཀྱང་། བརྟག་པ་
དང་པོ་དེ་གཙོ་བོར་སྐྱེས་པ་འདུལ་བའི་ཕྱིར་དུ་གསུངས་ལ། གཉིས་པ་དེ་གཙོ་བོར་བུད་
མེད་འདུལ་བའི་ཕྱིར་དུ་གསུངས་པའི་ཕྱིར། དང་པོ་གྲུབ་སྟེ། རྡོ་རྗེ་གུར་ལས། ཀྱེ་རྡོ་རྗེ་ཡི་
རྣལ་འབྱོར་རྒྱུད། །དང་པོ་རྒྱལ་བ་རྣམས་ཀྱིས་གསུངས། །ཕྱི་མ་རྣལ་འབྱོར་མ་ཡི་རྒྱུད། །དེ་
ནི་བུད་མེད་གཟུང་ཕྱིར་རོ། །ཞེས་གསུངས་པའི་ཕྱིར་རོ། །
གཉིས་པ་བཤད་རྒྱུད་ལ། ཐུན་མོང་མ་ཡིན་པའི་བཤད་རྒྱུད་དང་། ཐུན་མོང་བའི་
བཤད་རྒྱུད་གཉིས་ཡོད་པའི། དང་པོ་ནི། གློ་ཀ་སྟོང་ཉིས་བརྒྱ་པ་རྡོ་རྗེ་གུར་ལྟ་བུ་ལ་
འཇོག །གཉིས་པ་ནི། བློ་ཀ་གཉིས་སྟོང་བརྒྱད་བརྒྱ་དང་གསུམ་པ། སཾ་པུ་ཊའི་རྒྱུད་ལྟ་བུ་
ལ་འཇོག །འོ་ན་དང་པོ་དེ་ལ་ཐུན་མོང་མ་ཡིན་པའི་དེ་དང་། གཉིས་པ་དེ་ལ་ཐུན་མོང་བའི་
བཤད་རྒྱུད་ཅེས་འཇོག་པའི་རྒྱུ་མཚན་ཅི་ཡིན་ཞེ་ན། ཤེས་བྱ་ཆོས་ཅན། རྡོ་རྗེ་གུར་དེ་ལ་ཀྱེ་
རྡོ་རྗེའི་ཐུན་མོང་མ་ཡིན་པའི་བཤད་རྒྱུད་དུ་འཇོག་པའི་རྒྱུ་མཚན་ཡོད་དེ། རྡོ་རྗེ་གུར་དེས་
རྩ་རྒྱུད་རྒྱས་པ་བརྟག་པ་སོ་གཉིས་པ་དང་། བསྡུས་པ་བརྟག་པ་གཉིས་པ་འདི་གཉིས་ཁོ་
ནའི་དོན་གསལ་བར་བྱེད་པས་ན། དེ་ལྟར་དུ་བཞག་པའི་ཕྱིར་རོ། །སམྦུ་ཊའི་རྒྱུད་དེ་ལ་
དེའི་ཐུན་མོང་བའི་བཤད་རྒྱུད་ཞེས་འཇོག་པའི་རྒྱུ་མཚན་ཡོད་དེ། སམྦུ་ཊའི་རྒྱུད་དེས།
བོད་འདིར་ཡང་རྒྱུད་སྡེ་བཅུ་དྲུག་གམ་བཅུ་བདུན་ཙམ་གྱི་དོན་གསལ་བར་བྱེད་པས་ན། དེ་
ལྟར་བཞག་པའི་ཕྱིར་དང་། རྒྱལ་པོ་ཨིནྡྲ་བྷུ་ཏི་ལ་སོགས་པ་རྣམས་ནི། རྒྱུད་སྡེ་འབུམ་ཕྲག་
སོ་དྲུག་ཙམ་གྱིས་དོན་གསལ་བར་བྱེད་པ་ཡང་ཡིན་ནོ་ཞེས་བཞེད་དོ། །
གསུམ་པ་ཆ་མཐུན་གྱི་རྒྱུད་ནི། ཕྱག་ཆེན་ཐིག་ལེའི་རྒྱུད། ཡེ་ཤེས་ཐིག་ལེའི་རྒྱུད།
259



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
ཡེ་ཤེས་སྙིང་པོའི་རྒྱུད་དང་བྱས་པ་རྣམས་ལ་འཇོག །བཞི་པ་ཁྱད་ཆོས་བཤད་པ་ལ། ཕ་
རྒྱུད་མ་རྒྱུད་གཉིས་མེད་ཀྱི་རྒྱུད་གསུམ་གྱི་ཁྱད་པར་བཤད་པ། རྩ་རྒྱུད་དང་བཤད་རྒྱུད་
གཉིས་ཀྱི་ཁྱད་པར་བཤད་པ། རྒྱུ་རྒྱུད། ཐབས་རྒྱུད། འབྲས་རྒྱུད་གསུམ་གྱི་ཁྱད་པར་
བཤད་པ་དང་གསུམ་གྱི། དང་པོ་ལ་ཡང་། རྗོད་བྱེད་གླེང་གཞི་མི་འདྲ་བའི་ཁྱད་པར།
བརྗོད་བྱ་མི་འདྲ་བའི་ཁྱད་པར་ཞུ་བ་པོའམ། གདུལ་བྱ་མི་འདྲ་བའི་ཁྱད་པར་དང་གསུམ།
དང་པོ་ལ། དེ་གསུམ་གྱི་རྗོད་བྱེད་གླེང་གཞི་མི་འདྲ་བའི་ཁྱད་པར་ཡོད་དེ། འདི་སྐད་བདག་
གིས་ཐོས་པ་དུས་ཅིག་ན། ཞེས་སོགས་གླེང་གཞིའི་ཡི་གེ་བཞི་བཅུའི་ཐོག་དྲངས་པའི་རྒྱུད་
རྣམས་ལ་ཕ་རྒྱུད་དང་། གསང་བ་མཆོག་གི་དགེས་པ་ན། །ཞེས་སོགས་ཀྱི་ཐོག་དྲངས་པའི་
རྒྱུད་རྣམས་ལ་མ་རྒྱུད་དང་། དེ་གཉིས་ཀ་ཆ་མཉམ་དུ་བཞུགས་པའི་རྒྱུད་རྣམས་ལ་གཉིས་
མེད་ཀྱི་རྒྱུད་དུ་འཇོག་པ་ཡིན་ཏེ། ནག་པོ་དམ་ཚིག་རྡོ་རྗེའི་གསང་བའི་དེ་ཁོ་ན་ཉིད་གསལ་
བ་ལས། རྣལ་འབྱོར་རྒྱུད་དུ་དེ་བཞིན་གཤེགས། །འདི་སྐད་ལ་སོགས་གང་གསུང་པ། །དེ་
ཉིད་རྣལ་འབྱོར་མ་རྒྱུད་དུ། །གསང་བ་མཆོག་གི་དགེས་པ་ན། །ཐམས་ཅད་བདག་ཉིད་
དག་ཏུ་བཞུགས། །ཞེས་གསུངས་པའི་ཕྱིར། །
གཉིས་པ་བརྗོད་བྱ་མི་འདྲ་བའི་ཁྱད་པར་ལ། ཤེས་བྱ་ཆོས་ཅན། དེ་གསུམ་བརྗོད་
བྱ་མི་འདྲ་བའི་ཁྱད་པར་ཡོད་དེ། བསྐྱེད་རིམ་གཙོ་བོར་སྟོན་པའི་རྒྱུད་རྣམས་ལ་ཕ་རྒྱུད་དང་།
རྫོགས་རིམས་གཙོ་བོར་སྟོན་པའི་རྒྱུད་རྣམས་ལ་མ་རྒྱུད་དང་། དེ་གཉིས་ཆ་མཉམ་དུ་སྟོན་
པའི་རྒྱུད་རྣམས་ལ་གཉིས་མེད་ཀྱི་རྒྱུད་དུ་འཇོག་པའི་ཕྱིར་ཏེ། གསང་བའི་དེ་ཁོ་ན་ཉིད་
གསལ་བ་ལས། བསྐྱེད་དང་རྫོགས་པའི་དབྱེ་བ་ལས། །རྣལ་འབྱོར་ཕ་དང་རྣལ་འབྱོར་མ། །
བསྐྱེད་པ་རྣལ་འབྱོར་ཕ་ཞེས་བརྗོད། །རྫོགས་པ་རྣལ་འབྱོལ་མ་ཞེས་བྱ། །ཞེས་གསུངས་
པའི་ཕྱིར། གཞན་ཡང་། དེ་གསུམ་ལ་བསྐྱེད་རིམ་སྟོན་ཚུལ་མི་འདྲ་བའི་ཁྱད་པར་ཡང་
ཡོད་དེ། རགས་པ་ཕུང་ཁམས་རྣམས་ལྷར་སྒོམ་ཚུལ་གཙོ་བོར་སྟོན་པའི་རྒྱུད་རྣམས་ལ་ཕ་
260



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
རྒྱུད་དང་། ཕྲ་བ་རྩ་སུམ་ཅུ་རྩ་གཉིས་ལ་སོགས་པ་ལྷར་སྒོམ་ཚུལ་གཙོ་བོར་སྟོན་པའི་རྒྱུད་
རྣམས་མ་རྒྱུད་དང་། དེ་གཉིས་ཀ་ཆ་མཉམ་དུ་སྟོན་པའི་རྒྱུད་རྣམས་གཉིས་མེད་ཀྱི་རྒྱུད་དུ་
འཇོག་པའི་ཕྱིར་ཏེ། གསང་བ་འདུས་པ་ལས། མདོར་ན་ཕུང་པོ་ལྔ་རྒྱལ་བ། །དེ་བཞིན་
གཤེགས་པ་ཐམས་ཅད་ཡིན། །ཞེས་དང་། བདེ་མཆོག་ལས། འདི་དག་གནས་སུ་རྣལ་
འབྱོར་མ། །རྩ་གཟུགས་མཛེས་པའི་ཡང་དག་གནས། །ཞེས་པ་དང་། བརྟག་གཉིས་ལས།
གཟུགས་ཕུང་རྡོ་རྗེ་མ་ཡིན་ཏེ། །ཚོར་བ་ལ་ཡང་དཀར་མོར་བརྗོད། །ཅེས་སོགས་དང་། རྩ་
ནི་གཉིས་གཉིས་རྣལ་འབྱོར་མ། །རེ་རེའི་རྣམ་པ་རྣམས་སུ་བརྗོད། །ཞེས་སོགས་གསུངས་
པའི་ཕྱིར་རོ། །དེ་གསུམ་ཐབས་ཤེས་སྟོན་ཚུལ་གྱི་སྒོ་ནས་ཀྱང་འཇོག་ཚུལ་མི་འདྲ་བའི་ཁྱད་
པར་ཡོད་དེ། ཐབས་གཙོ་བོར་སྟོན་པའི་རྒྱུད་རྣམས་ལ་ཕ་རྒྱུད་དང་། ཤེས་རབ་གཙོ་བོར་
སྟོན་པའི་རྒྱུད་རྣམས་ལ་མ་རྒྱུད་དང་། དེ་གཉིས་ཆ་མཉམ་དུ་སྟོན་པའི་རྒྱུད་རྣམས་གཉིས་
མེད་ཀྱི་རྒྱུད་དུ་འཇོག་པ་ཡིན་ཏེ། རྩ་རྒྱུད་རྒྱས་པ་འབུམ་ཕྲག་ལྔ་པ་ལས། གང་དུ་ཐབས་ནི་
ཀུན་སྟོན་ཅིང་། །ཤེས་རབ་རྣམ་པར་སྤྱོད་པས་ཏེ། །ཀུན་རྫོབ་རྣལ་འབྱོར་ཕ་ཡི་རྒྱུད། །གང་
ཡིན་དེ་ནི་ངས་བསྟན་ཏོ། །ཞེས་པ་དང༌། གང་དུ་ཤེས་རབ་ཀུན་སྟོན་ཅིང་། །ཐབས་ནི་རྣམ་
པར་སྤྱོད་པས་ཏེ། །ཀུན་རྫོབ་རྣལ་འབྱོར་མ་ཡི་རྒྱུད། །གང་ཡིན་དེ་ནི་ངས་བསྟན་ཏོ། །ཞེས་
གསུངས་པའི་ཕྱིར་རོ། ། །
གསུམ་པ་ཞུ་བ་པོའམ་གདུལ་བྱ་མི་འདྲ་བའི་ཁྱད་པར་ལ། ཤེས་བྱ་ཆོས་ཅན། དེ་
གསུམ་གྱི་ཞུ་བ་པོའམ་གདུལ་བྱ་མི་འདྲ་བའི་ཁྱད་པར་ཡོད་དེ། ཞུ་བ་པོ་སྐྱེས་པས་བྱས་ཤིང་།
སྐྱེས་པ་འདུལ་བའི་ཕྱིར་དུ་གཙོ་བོར་གསུངས་པའི་རྒྱུད་རྣམས་ལ་ཕ་རྒྱུད་དང་། བུ་མེད་
ཀྱིས་ཞུས་ཤིང་། བུད་མེད་འདུལ་བའི་ཕྱིར་དུ་གཙོ་བོར་གསུངས་པའི་རྒྱུད་རྣམས་ལ་མ་
རྒྱུད་དང་། དེ་གཉིས་ཀ་ཆ་མཉམ་དུ་བཞུགས་པའི་རྒྱུད་རྣམས་ལ་གཉིས་མེད་ཀྱི་རྒྱུད་དུ་
འཇོག་པའི་ཕྱིར་ཏེ། རྡོ་རྗེ་གུར་ལས། སྐྱེས་པ་རྣམས་ནི་འདུལ་བའི་ཕྱིར། །རྣལ་འབྱོར་གྱི་
261



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ནི་རྒྱུད་ཅེས་བྱ། །བཙུན་མོ་རྣམས་ནི་གཟུང་བའི་ཕྱིར། །རྣལ་འབྱོར་མ་ནི་རྒྱུད་ཅེས་བྱ། །
ཞེས་གསུངས་པའི་ཕྱིར་རོ། །དེས་ན་ཀྱེ་རྡོ་རྗེའི་རྒྱུད་གཉིས་མེད་དུ་ཁས་བླངས་པ་ལ།
ཁོ་ན་རེ། ཀྱེ་རྡོ་རྗེའི་རྒྱུད་འདི་གཉིས་མེད་ཀྱི་རྒྱུད་མ་ཡིན་པར་ཐལ། འདི་མ་རྒྱུད་ཡིན་པའི་
ཕྱིར་ཏེ། ཀྱེ་རྡོ་རྗེའི་རྒྱུད་ལས། རྣལ་འབྱོར་མ་རྒྱུད་ཀྱེ་རྡོ་རྗེ། །ཞེས་གསུངས་པའི་ཕྱིར་
ཟེར་ན། གཞུང་དེ་དང་འགལ་བའི་སྐྱོན་མེད་དེ། གཞུང་དེས་ཀྱེ་རྡོར་གྱི་རྒྱུད་ཀྱི་ཤེས་རབ་
སྟོན་ཚུལ་བསྟན་པ་ཡིན་གྱི། མ་རྒྱུད་དུ་བསྟན་པ་ནི་མ་ཡིན་པའི་ཕྱིར་ཏེ། དེ་ཡིན་ན་ཀྱེ་རྡོར་
རང་དང་ནང་འགལ་བའི་སྐྱོན་ཡོད་པའི་ཕྱིར་ཏེ། ཀྱེ་རྡོར་རང་ལས། ཐབས་དང་ཤེས་རབ་
བདག་ཉིད་རྒྱུད། །དེ་ནི་ང་ཡིས་བཤད་ཀྱིས་ཉོན། །ཞེས་གསུངས་པའི་ཕྱིར་རོ། །
གཉིས་པ་རྩ་བཤད་གཉིས་ཀྱི་ཁྱད་པར་ལ། རྩ་རྒྱུད་དང་། བཤད་རྒྱུད་གཉིས་ཀྱི་ངོ་
བོ་བཤད་པ་དང་། བཤད་རྒྱུད་དུ་ཇི་ལྟར་འགྲོ་བའི་ཚུལ་བཤད་པ་གཉིས་ལས། དང་པོ་ནི།
རང་གི་བཤད་རྒྱུད་རྣམས་ཀྱི་དང་པོར་བྱུང་ཞིང་། བཤད་པའི་གཞིར་གྱུར་པའི་རྒྱུད་དེ་ལ།
རྩ་རྒྱུད་དུ་འཇོག་ལ། དེ་ལ་དབྱེ་ན། རྩ་རྒྱུད་རྒྱས་པ་དང་། བསྡུས་པ་གཉིས་ཡོད་པའི། དང་
པོ་ནི། ཆོས་འཁོར་བསྐོར་བའི་དུས་ཀྱི་གདུལ་བྱ་ལ་གསུངས་པ་གཙོ་ཆེ་ལ། ཕྱི་མ་ནི་ཕྱིས་
ཀྱི་གདུལ་བྱ་རྣམས་ལ་གསུངས་པ་གཙོ་ཆེ་གསུངས་ཀྱང་བརྟག་པར་བྱའོ། །བཤད་རྒྱུད་ནི།
རྩ་རྒྱུད་ཀྱི་ཕྱིས་འབྱུང་ཞིང་། མཆེད་དུ་གྱུར་པའི་རྒྱུད་ཅིག་ལ་འཇོག་ཅིང་། དེ་ལ་དབྱེ་ན།
ཐུན་མོང་བ་དང་། ཐུན་མོང་མ་ཡིན་པའི་བཤད་རྒྱུད་གཉིས་ཡོད་དེ། གཉིས་པ་བཤད་པ་ལ།
དོན་མི་གསལ་བ་གསལ་བར་བྱེད་པའི་སྒོ་ནས་བཤད་རྒྱུད་དུ་འགྲོ་བ་ཅིག་མ་ཚང་བ་ཁ་
བསྐང་བའི་སྒོ་ནས་དེར་འགྲོ་བ་ཅིག །རྒྱས་པ་བསྡུས་ཏེ་སྟོན་པའི་སྒོ་ནས་དེར་འགྲོ་བ་
ཅིག །ཚུལ་མི་འདྲ་བ་ཅིག །བསྟན་པའི་སྒོ་ནས་དེར་འགྲོ་བ་ཅིག །ཆ་མཐུན་ངེས་པ་བསྐྱེད་
པའི་སྒོ་ནས་དེར་འགྲོ་བ་ཅིག །ཚིག་དོན་རྣམ་པར་ཕྱེ་བའི་སྒོ་ནས་བཤད་རྒྱུད་དུ་འགྲོ་བ་
ཅིག་དང་དྲུག་ཡོད་པའི་དང་པོར་ནི། རྩ་བའི་བརྟག་པའི་རྒྱུད་འདིར། གང་ཞིག་དབང་གིས་
262
དོན་མི་ག7 ཐུན་མོང་སྐད་དུ་གྱུར་པའི་བྱང་བརྟག་པར་བལ། ཕྱི་མ་ནི་



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
རབ་ཕྱེ་བར། །རང་གི་དཀྱིལ་འཁོར་ཆོ་གས་སྦྱིན། །ཞེས་པ་དང་། ཞེ་སྡང་རྡོ་རྗེའི་བྱིན་
བརླབས་འདིས། །རིགས་ནི་ལྔ་དང་དྲུག་ཏུ་འགྱུར། །ཞེས་དབང་གི་དབྱེ་བ་ལ་སོགས་པ་
དང༌། རིགས་ཀྱི་དབྱེ་བ་མཚོན་ཙམ་བསྟན་པ་རྣམས། རྡོ་རྗེ་གུར་དུ། དབང་གི་དབྱེ་བ་
གྲངས་ངེས་ལ་སོགས་པ་རྣམས་དང་། རིགས་ཀྱི་དབྱེ་བསྡུ་ལ་སོགས་པ་རྒྱས་པར་བཤད་པ་
ལྟ་བུ་ལ་འཇོག །གཉིས་པ་ནི། རྩ་བའི་རྒྱུད་བརྟག་པ་གཉིས་པ་འདིར། གསལ་པོར་མི་
བཞུགས་པ་རྣམས། རྡོ་རྗེ་གུར་དང་། སམྦུ་ཊའི་རྒྱུད་གཉིས་ནས། ཁ་བསྐང་ནས་བཤད་པ་
ལྟ་བུ་ལ་འཇོག །གསུམ་པ་ནི། རྩ་བའི་བརྟག་པའི་རྒྱུད་འདིར་སྤྱོད་པའི་རྣམ་པར་བཞག་པ་
རྒྱས་པར་བཤད་པ་དེ། རྡོ་རྗེ་གུར་དུ་བསྡུས་ཏེ་བཤད་པ་ལྟ་བུ་ལ་འཇོག །བཞི་པ་ནི། རྩ་
བའི་བརྟག་པའི་རྒྱུད་འདིར། གོ་རི་ལ་སོགས་པའི་ལྷ་མོ་བརྒྱད་ཀྱི་སྔགས་དང་ཕྱག་རྒྱ་ལ་
སོགས་བཤད་པ་དེ་དང་། རྡོ་རྗེ་གུར་ལས། དེ་དང་ཅུང་མི་འདྲ་བར་བཤད་པ་ལྟ་བུ་ལ་
འཇོག །ལྔ་པ་ནི། རྩ་བའི་བརྟག་པའི་རྒྱུད་འདིར་བདག་མེད་ལྷ་མོ་བཅོ་ལྔའི་སྐུ་མདོག་དང་།
ཕྱག་མཚན་བསྟན་པ་ཇི་ལྟ་བར་རྡོ་རྗེ་གུར་ལས་ཀྱང་དེ་ལྟར་དུ་བསྟན་པ་ལྟ་བུ་ལ་འཇོག །
དྲུག་པ་ནི། རྩ་བའི་བརྟག་པ་གཉིས་པའི་རྒྱུད་འདིར། རྩ་རྣམས་ནི་སུམ་ཅུ་རྩ་གཉིས་ཏེ། མི་
ཕྱེད་མ་དང་། ཞེས་མདོར་བསྟན་པ་ཙམ་ཞིག་གསུངས་པ་དེ། སམྦུ་ཊ་ལས། རྩའི་ངོ་བོ་
གནས་ཚུལ། བྱེད་པ། དེ་ལ་བརྟེན་ནས་ས་དང་པོ་རབ་ཏུ་དགའ་བ་ལ་སོགས་པ་ཐོབ་ཚུལ་
རྒྱས་པར་བཤད་པ་ལྟ་བུ་ལ་འཇོག་གོ ། །
གསུམ་པ་རྒྱུ་རྒྱུད། ཐབས་རྒྱུད། འབྲས་རྒྱུད་གསུམ་གྱི་ཁྱད་པར་བཤད་པ་ལ།
གསང་བ་འདུས་པའི་རྒྱུད་ཕྱི་མ་ལས། རྒྱུད་ནི་རྒྱུན་ཆགས་ཞེས་བྱ་སྟེ། །རྒྱུད་དེ་རྣམ་པ་
གསུམ་དུ་འགྱུར། །གཞི་དང་དེ་ཡི་རང་བཞིན་དང་། །མི་འཕྲོག་པ་ཡི་རབ་ཕྱེ་བའོ། །རང་
བཞིན་རྣམ་པ་རྒྱུ་ཡིན་ཏེ། །གཞི་ནི་ཐབས་ཞེས་བྱ་བར་བརྗོད། །དེ་བཞིན་མི་འཕྲོགས་
འབྲས་བུ་སྟེ། །རྒྱུད་དེ་རྣམ་པ་གསུམ་དུ་འདུ། །ཞེས་རྒྱུ་རྒྱུད་ལ་སོགས་པ་གསུམ་བཤད་
263



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཅིང་། དེ་གསུམ་ངོས་འཛིན་པ་ལ། འཁྲུལ་པའི་དྲི་མ་ཐམས་ཅད་ཟད་པའི་རྗེ་བཙུན་གྲགས་
པ་རྒྱལ་མཚན་གྱི་ཞལ་ནས། རང་སེམས་གདོད་ནས་སྤྲོས་བྲལ་རྒྱུ་རྒྱུད་དང༌། །དབང་གི་ཡེ་
ཤེས་ལམ་གྱི་ལྟ་བ་དང་། །ཉམས་མྱོང་སངས་རྒྱས་ས་དང་ངོ་བོ་ཅིག །རྟོགས་པའི་ཁྱད་པར་
ཟླ་བའི་དཔེ་ཡིས་བསྟན། །ཞེས་གསུངས་པ་ལྟར་གྱི། དང་པོ་རྒྱུ་རྒྱུད་ནི། སྤྲོས་པའི་མཐའ་
ཐམས་ཅད་དང་བྲལ་ཞིང་། གསལ་སྟོང་ཟུང་དུ་ཆུད་པའི་རང་རྒྱུད་ཀྱི་སེམས་རང་བཞིན་
གྱིས་འོད་གསལ་བ་འདི་ལ་འཇོག་གོ །
འོ་ན་དེ་ལ་རྒྱུ་རྒྱུད་ཅེས་འཇོག་པའི་རྒྱུ་མཚན་ཇི་ལྟར་ཡིན་ཞེ་ན། དེ་ལ་རྒྱུ་རྒྱུད་ཅེས་
འཇོག་པའི་རྒྱུ་མཚན་ཡོད་དེ། རྐྱེན་དང་འཕྲད་ན་ནུས་པ་བསྐྱེད་པས་ན་རྒྱུ། དེ་རྒྱུན་མི་
འཆད་པས་ན་རྒྱུད། ཅེས་འཇོག་པ་ཡིན་པའི་ཕྱིར། བརྟག་གཉིས་ལས། སེམས་ཅན་
རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་ཉིད་གསལ་ན་སངས་
རྒྱས་ཉིད། །ཅེས་པ་དང་། སམྦི་ཊ་ལས། ནམ་མཁའ་ཇི་སྲིད་མི་འཇིག་པ། །ནམ་མཁའ་ཇི་
སྲིད་སེམས་དེ་སྲིད། །ཅེས་སོགས་གསུངས་པའི་ཕྱིར་རོ། །གཉིས་པ་ཐབས་རྒྱུད་ནི།
དབང་བཞི་བསྐུར་བའི་དུས་སུ་སྐྱེས་པའི་ཡེ་ཤེས་རྣམས་དང༌། ལམ་བཞི་བསྒོམ་པ་ལས་
བྱུང་བའི་ལྟ་བ་རྣམས་དང༌། ཉམས་མྱོང་ས་བཅུ་གསུམ་པའི་ཕྱེད་འོག་མ་མན་ཆད་ཀྱི་
མཚོན་བྱ་དོན་གྱི་ཡེ་ཤེས་རྣམས་ལ་འཇོག་གོ །དེ་རྣམས་ལ་ཐབས་རྒྱུད་ཅེས་འཇོག་པའི་རྒྱུ་
མཚན་ཡང་ཡོད་དེ། རྒྱུ་རྒྱུད་ལ་གནས་པའི་ནུས་པ་དེ། མ་སྨིན་པ་སྨིན་པར་བྱེད་པ་དང་།
སྨིན་པ་གོང་དུ་འཕེལ་བར་བྱེད་པ་ཆུ་ལུད་ལྟ་བུའི་རྐྱེན་བྱེད་པས་ན་ཐབས། དེ་རྒྱུན་མི་
འཆད་པས་ན་རྒྱུད། ཅེས་འཇོག་པའི་ཕྱིར་ཏེ། སམྦུ་ཊ་ལས། བསྟན་བཅོས་ཚད་མ་སློབ་
དཔོན་དང་། །ལུང་གི་རྗེས་འབྲངས་དེ་ཉིད་རིག །གསང་དོན་དེ་ཉིད་དངོས་པོ་ནི། །གཅིག་
ནས་གཅིག་བརྒྱུད་ཤེས་པར་བྱ། །བླ་མ་རབ་ཀྱི་ཞལ་ལས་བླང༌། །ཞེས་པ་དང་། བརྟག་
གཉིས་ལས། ཆུ་བོའི་རྒྱུན་ནི་རབ་འབབ་དང་། །མར་མེའི་རྩེ་མོ་རབ་བཅིངས་ལྟར། །ཞེས་
264



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གསུངས་པའི་ཕྱིར་རོ། །གསུམ་པ་འབྲས་རྒྱུད་ནི། སངས་རྒྱས་ཀྱི་སྐུ་ལྔ་དང་། ཡེ་ཤེས་ལྔ་
ལ་སོགས་པ་ལ་འཇོག་ཅིང་། དེ་ལ་འབྲས་རྒྱུད་ཅེས་འཇོག་པའི་རྒྱུ་མཚན་ཡང་ཡོད་དེ། རྒྱུ་
རྒྱུད་ལ་གནས་པའི་ནུས་པ་དེ། ཐབས་རྒྱུད་ཀྱིས་སྨིན་པ་དང་གོང་དུ་འཕེལ་བ་ལ་སོགས་
པའི་འབྲས་བུ་ལོ་ཏོག་ལྟ་བུ་ཡིན་པས་ན། འབྲས་བུ་དེ་རྒྱུན་མི་འཆད་པས་ན་རྒྱུད་ཅེས་
བཞག་པ་ཡིན་པའི་ཕྱིར། མདོ་སྡེ་རྒྱན་ལས། རང་བཞིན་དང་ནི་རྒྱུན་མི་འཆད། །རྒྱུན་གྱི་དེ་
དག་རྟག་པ་ཉིད། །ཅེས་གསུངས་པའི་ཕྱིར། དེ་ལྟར་རྒྱུ་རྒྱུད་སོགས་གསུམ་གྱི་རྣམ་གཞག་
སྤྱིར་བསྟན་ནས། དེ་གསུམ་དགེས་པ་རྡོ་རྗེ་ལ་ཡང་སྦྱོར་ཚུལ་བཤད་ན། ཀྱེ་རྡོ་རྗེ་ལ་ཡང་
འབྲས་བུའི་ཀྱེ་རྡོ་རྗེ་སོགས་སྦྱོར་ཚུལ་ཡོད་དེ། དམིགས་པ་མེད་པའི་སྙིང་རྗེ་ཆེན་པོ་དང༌།
ཤེས་རབ་ཆེན་པོ་ཟུང་དུ་ཆུག་པ་མཐར་ཐུག་པ་ཅིག་ལ་འབྲས་བུའི་ཀྱེ་རྡོ་རྗེ་ཞེས་དང་།
འབྲས་བུ་དེ་ཐོབ་པར་བྱེད་པའི་ལམ་དེ་ལ་ཐབས་ལམ་གྱི་ཀྱེ་རྡོ་རྗེ་ཞེས་དང༌། དེ་ཐོབ་པར་
བྱེད་པའི་རྒྱུ་དེ་ལ། རྒྱུའི་ཀྱེ་རྡོ་རྗེ་ཞེས་དང་། དེ་རྣམས་བརྗོད་བྱར་སྟོན་པའི་བཀའ་དང་
བསྟན་བཅོས་རྣམས་ལ། གཞུང་གི་ཀྱེ་རྡོ་རྗེ་ཞེས་འཇོག་པའི་ཕྱིར་རོ། །དེས་ན་དེ་རྣམས་ཀྱི་
ནང་ནས། འབྲས་བུའི་ཀྱེ་རྡོ་རྗེ་དེ་ཀྱེ་རྡོ་རྗེ་མཚན་ཉིད་པ་ཡིན་ཞིང་། གཞན་རྣམས་དེ་
བཏགས་པ་བ་ཡིན་ཏེ། རྗེ་བཙུན་བསོད་རྩེའི་རྒྱུད་སྡེ་སྤྱིའི་རྣམ་གཞག་ལས། དེ་བས་ན་
སངས་རྒྱས་ཀྱིས་དམིགས་པ་མེད་པའི་ཐུགས་རྗེ་ཆེན་པོ་དང༌། ཤེས་རབ་ཆེན་པོ་ཟུང་དུ་
ཆུད་པ་ཀྱེ་རྡོ་རྗེ་འབྲས་བུའི་རྒྱུད་ཡིན་ལ། འབྲས་བུའི་རྒྱུད་དེ་ཐོབ་པར་བྱེད་པའི་ཐབས་
དང༌། རྒྱུ་ལ་ཡང་། ཀྱེ་རྡོ་རྗེའི་མིང་གིས་བཏགས་པ་ཡིན་ཏེ། དཔེར་ན། ཕྱོགས་ཀྱི་གླང་
པོས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །སྒྲུབ་བྱ་དེ་
དོན་སྦྱོར་བ་ཡིས། །གཞུང་ལམ་དག་ལ་དེ་སྒྲས་བཏགས། །ཞེས་པ་ལྟར་རོ། །ཞེས་
གསུངས་པའི་ཕྱིར་རོ། ། །
གཉིས་པ་བརྗོད་བྱ་སྔགས་ལམ་གྱི་རྣམ་གཞག་ལ་བཞི་སྟེ། བྱ་རྒྱུད། སྤྱོད་རྒྱུད།
265



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྣལ་འབྱོར་རྒྱུད། རྣལ་འབྱོར་བླ་མེད་ཀྱི་རྒྱུད་ཀྱི་སྔགས་ལམ་གྱི་རྣམ་གཞག་གོ །དང་པོ་ལ་
བྱ་རྒྱུད་ཀྱི་དབང་གི་རྣམ་གཞག་དངོས་དང༌། དེ་ལ་བརྟེན་པའི་གྲོལ་བྱེད་ལམ་གྱི་རྣམ་
གཞག་གཉིས་ཡོད་པའི། དང་པོ་ལ་དྲུག་སྟེ། གང་གིས་བསྐུར་བའི་རྡོ་རྗེ་སློབ་དཔོན་གྱི་
རྣམ་གཞག །གང་ལ་བསྐུར་བའི་སློབ་མའི་རྣམ་གཞག །གང་དུ་བསྐུར་བའི་དཀྱིལ་འཁོར་
གྱི་རྣམ་གཞག །ཇི་ལྟར་བསྐུར་བའི་ཆོ་གའི་རྣམ་གཞག །གང་བསྐུར་བའི་དབང་གི་རྣམ་
གཞག །དེ་ལྟར་བསྐུར་བ་ལ་བརྟེན་ནས་བྱ་རྒྱུད་ཀྱི་སྡོམ་པའི་རྣམ་གཞག་གོ །དང་པོ་ལ་
སྤྱིར་བཏང་། ཁྱད་ཆོས་ལྔ་དང་ལྡན་པ་ཅིག་དགོས་ཏེ། བྱ་རྒྱུད་ཀྱི་དབང་རྫོགས་པར་ཐོབ་
པ་ཡིན་པ། དེའི་དམ་ཚིག་དང་སྡོམ་པ་ལ་གནས་པ་ཡིན་པ། དེའི་དབང་བསྐུར་བའི་ཆོ་ག་
ལ་མཁས་པ་ཡིན་པ། རྟེན་སློབ་མ་ལ་ཕྱི་ནང་གི་རྟེན་འབྲེལ་སྒྲིག་མཁྱེན་པ་ཡིན་པ། སློབ་
མའི་ལུས་ངག་ཡིད་གསུམ་ལ་སྐུ་གསུང་ཐུགས་ཀྱི་ས་བོན་ཐེབས་པར་ནུས་པ་དང་བཅས་
པའི་ལྔ་པོ་དེ་དང་ལྡན་པ་ཅིག་དགོས་པའི་ཕྱིར་རོ། །དམིགས་བསལ་བྱ་རྒྱུད་ཀྱི་དབང་
བསྐུར་བ་ལ་བྱ་རྒྱུད་ཀྱི་དབང་ཐོབ་པ་ཅིག་མི་དགོས་ཏེ། བླ་མེད་ཀྱི་དབང་ཐོབ་པ་ཞིག་
གིས་བྱ་སྤྱོད་གཉིས་ཀྱི་དབང་བསྐུར་དུ་རུང་བ་ཡིན་པའི་ཕྱིར་ཏེ། རྗེ་བཙུན་བསོད་རྩེའི་
དབང་བཅུ་ལས། དབང་བསྐུར་བ་དྲུག་པོ་འདི་དག་ཐོབ་པས་ནི་རྟོག་པ་དང་དཔྱོད་པ་དང་
རྣལ་འབྱོར་གྱི་རྒྱུད་མཐའ་དག་ཉན་དུ་རུང་ལ། རྣལ་འབྱོར་རྒྱུད་བཤད་དུ་མི་རུང་ཡང་། བྱ་
སྤྱོད་གཉིས་བཤད་དུ་རུང་བ་ཡིན་ནོ། །ཞེས་གསུངས་པའི་ཕྱིར་རོ། །
གཉིས་པ་དེ་ལ་ཁྱད་ཆོས་གཉིས་དང་ལྡན་པ་ཅིག་དགོས་ཏེ། བྱ་རྒྱུད་ཀྱི་ལྷ་དང་བླ་མ་
ལ་དད་གུས་ཡོད་པ། དེའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་ནུས་པ་སྟེ། དེ་ཡང་
གཅིག་ནས་ཉི་ཤུ་རྩ་ལྔའི་བར་ལའང་ཡིན་པ་གཅིག་དགོས་པའི་ཕྱིར་ཏེ། གསང་བ་སྤྱི་རྒྱུད་
ལས། མཁས་པ་སློབ་མ་གཅིག་གམ་གསུམ། །ལྔ་འམ་ཡང་ན་བདུན་དག་གམ། །ཉི་ཤུ་རྩ་
ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང་། །ཞེས་གསུངས་པའི་ཕྱིར།
བ
སྐུ
266



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གསུམ་པ་གང་དུ་བསྐུར་བའི་དཀྱིལ་འཁོར་དེ་ལ་དྲུག་ཏུ་ཡོད་དེ། ཡེ་ཤེས་ཀྱི། སྤྲུལ་
པའི། ཏིང་ངེ་འཛིན་གྱི་རྡུལ་ཚོན་གྱི། རས་བྲིས། ལུས་དཀྱིལ་སོགས་དྲུག་ཏུ་ཡོད་ཅིང༌།
ངོས་འཛིན་འོག་ཏུ་འབྱུང་ངོ༌། །བཞི་པ་ཇི་ལྟར་བསྐུར་བའི་ཆོ་ག་འཇོག་ཚུལ་ཡོད་དེ།
གསང་བ་སྤྱི་རྒྱུད་ལས། རྣམ་དཔྱད་དང་པོ་ས་གཞི་གཟུང་། །གཉིས་པ་སྟ་གོན་གནས་
པ་སྟེ། །གསུམ་པ་ལ་ནི་འཇུག་པ་ཤིས། །ཞེས་གསུངས་པ་ལྟར་གྱི། ནུབ་དང་པོ་ལ་སའི་
ཆོ་ག །གཉིས་པ་ལ་སྟ་གོན་གྱི་ཆོ་ག །གསུམ་པ་ལ་དངོས་གཞིའི་ཆོ་ག་དང་གསུམ་པོ་དེ་ལ་
འཇོག་པའི་ཕྱིར་རོ། །ལྔ་པ་གང་བསྐུར་བའི་དབང་དེ་ལ། སྒྲས་བརྗོད་རིགས་ཀྱི་སྒོ་ནས་ཕྱེ་
ན་བཞི་ཡོད་དེ། སློབ་དཔོན་དུ་བྱེད་པའི་དབང་། རིག་སྔགས་བཟླས་ལུང་དུ་བྱེད་པའི་
དབང་། བྱབ་བཀྲུ་བསྲུང་གསུམ་གྱི་དབང་། བཀྲ་ཤིས་རྫས་བརྒྱད་པའི་དབང་བཞི་ཡོད་
པའི་ཕྱིར་རོ། །དེ་བཞི་ལ་དངོས་བརྟགས་འབྱེད་པའི་ཚུལ་ཡང་ཡོད་དེ། དང་པོ་དེ་སྨིན་བྱེད་
ཀྱི་དབང་མཚན་ཉིད་པ་ཡིན་ལ། ཕྱི་མ་གསུམ་པོ་དེ་དེ་ལྟར་བཏགས་པ་ཡིན་པའི་ཕྱིར་ཏེ།
མཐའ་རྟེན་གྱི་དབང་ཡིན་པའི་ཕྱིར་རོ། །
དེ་སྐད་དུ་ཡང་། གསང་བ་སྤྱི་རྒྱུད་ལས། དབང་བསྐུར་བ་ནི་རྣམ་པ་བཞི། །སློབ་
དཔོན་གོ་འཕང་རབ་སྒྲུབ་ཕྱིར། །དང་པོ་ཡོངས་སུ་བསྒྲགས་པ་ཡིན། །རིག་སྔགས་རབ་ཏུ་
སྒྲུབ་པ་ཡིས། །གཉིས་པ་ལེགས་པར་བཤད་པ་ཡིན། །བགེགས་རྣམས་གཞོམ་པར་བྱ་
བའི་ཕྱིར། །གསུམ་པ་རབ་ཏུ་བསྒྲགས་པ་ཡིན། །བཞི་པ་འབྱོར་པ་ཐོབ་པའི་ཕྱིར། །ཆོ་ག་
རྒྱས་པ་འདི་བཤད་དོ། །ཞེས་གསུངས་པའི་ཕྱིར། ཡང་བྱ་རྒྱུད་ཀྱི་དབང་དེ་ཆོས་ཅན། ཁྱོད་
ལ་ངོ་བོའི་སྒོ་ནས་དབྱེ་ན་གཉིས་སུ་ཡོད་དེ། ཆུའི་དབང་དང་། ཅོད་པན་གྱི་དབང་གཉིས་
ཡོད་པའི་ཕྱིར་ཏེ། ཡེ་ཤེས་ཐིག་ལེའི་རྒྱུད་ལས། ཆུ་ཡི་དབང་བསྐུར་ཅོད་པན་དག །བྱ་
བའི་རྒྱུད་ལ་རབ་ཏུ་གྲགས། །ཞེས་གསུངས་པའི་ཕྱིར་རོ། །དེ་ཆོས་ཅན། ཁྱོད་ལ་རིགས་
ཀྱི་སྒོ་ནས་ཕྱེ་ན་གསུམ་དུ་ཡོད་དེ། བྱ་རྒྱུད་དེ་བཞིན་གཤེགས་པའི་རིགས་ཀྱི་དཀྱིལ་འཁོར་
རབ
.
267



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དུ་བསྐུར་བའི་དབང་། དེའི་པདྨའི་རིགས་ཀྱི་དཀྱིལ་འཁོར་དུ་བསྐུར་བའི་དབང་། དེའི་རྡོ་
རྗེའི་དཀྱིལ་འཁོར་དུ་བསྐུར་བའི་དབང་དང་གསུམ་ཡོད་པའི་ཕྱིར་རོ། །དྲུག་པ་དེའི་སྡོམ་
པའི་རྣམ་གཞག་འཆད་པ་ལ། བྱ་རྒྱུད་རང་རྐང་ལ། སྐྱབས་འགྲོའི་སྡོམ་པ་དང་། བྱང་ཆུབ་
སེམས་དཔའི་སྡོམ་པ་ཙམ་ཞིག་བཤད་པ་ཡིན་གྱི། དེ་ལས་གཞན་རིགས་ལྔའི་སྡོམ་གཟུང་
དང༌། རིགས་ལྔའི་སྡོམ་པ་ནི་མ་བཤད་དེ། སྐབས་དེར་རྡོ་རྗེ་སློབ་དཔོན་གྱི་དབང་དང་། དེ་
སློབ་མའི་དབང་གི་ཐ་སྙད་མ་བཤད་པའི་ཕྱིར་དང་། སངས་རྒྱས་རྣམས་རིགས་ལྔར་བསྡུ་
ཚུལ་མ་བཤད་པའི་ཕྱིར་དང་། བྱ་རྒྱུད་ཀྱི་ལྷ་རྣམས་རིགས་ལྔར་བསྡུ་ཚུལ་མ་བཤད་པའི་
ཕྱིར་དང་། བྱ་སྤྱོད་གཉིས་ཀྱི་རྒྱུད་དུ་ཡང་། །སངས་རྒྱས་རིགས་ལྔར་བསྡུས་པ་མེད། །སྤྱོད་
རྒྱུད་ལ་ནི་རིགས་ལྔ་ཡི། །དོན་གྲུབ་ན་ཡང་ཐ་སྙད་མེད། །ཞེས་གསུངས་པའི་ཕྱིར་རོ། ། །
དེས་ན་བྱ་རྒྱུད་ཀྱི་སྡོམ་པ་ཐོབ་ཚུལ་དེ་ལ་ལྔ་ཡོད་དེ། སྟ་གོན་གྱི་རྒྱུན་བཤགས་ཀྱི་
སྐབས་སུ་ཐོབ་པའི་སྡོམ་པ་ཅིག །ཕྱི་ནང་གི་སེམས་དཔའི་ཡེ་ཤེས་དབབ་པའི་རིག་སྔགས་
བཟླས་ལུང་གི་ཆུའི་དབང་བསྐུར་གྱི་ཅོད་པན་གྱི་དབང་བསྐུར་གྱི་སྐབས་སུ་ཐོབ་པའི་སྡོམ་
པ་དང་ལྔ་ཡོད་པའི་ཕྱིར་རོ། །བྱ་རྒྱུད་ཀྱི་སྡོམ་པ་དེ་རྫོགས་པར་ཐོབ་པའི་དུས་ཀྱང་ཡོད་པ་
ཡིན་ཏེ། ཆུ་དང་ཅོད་པན་གྱི་དབང་བསྐུར་རྫོགས་པར་ཐོབ་པའི་ཚེ་ན་དེ་རྫོགས་པར་ཐོབ་
པ་ཡིན་ཏེ། དེ་གཉིས་རྫོགས་པ་དང་། དེའི་དབང་གི་དངོས་གཞི་རྫོགས་པར་ཐོབ་པའི་
ཕྱིར་རོ། །འོ་ན་བྱ་རྒྱུད་ལ་སྔགས་སྡོམ་མེད་དམ་སྙམ་ན། བྱ་སྤྱོད་གཉིས་ལ་རིགས་ལྔའི་
སྔགས་སྡོམ་མེད་ཀྱང༌། སྤྱིར་སྔགས་སྡོམ་ཡོད་པ་ཡིན་ཏེ། བྱ་སྤྱོད་ཀྱི་སྐྱབས་སེམས་ཀྱི་
སྡོམ་པ་དེ་སྔགས་སྡོམ་ཡིན་པའི་ཕྱིར། འདིའི་གནད་གོ་དགོས་སོ། །གཉིས་པ་གྲོལ་བྱེད་
ལམ་བསྟན་པ་ལ་གཉིས་ཏེ། མཚན་བཅས་དང་། མཚན་མེད་ཀྱི་རྣལ་འབྱོར་རོ། །དང་པོ་ནི།
རང་ཉིད་ཐ་མལ་དུ་བྱས། མདུན་དུ་བྲིས་སྐུ་བཀྲམ། དེ་ལ་ཡེ་ཤེས་པ་བསྐྱེད་དེ། རྗེ་དཔོན་
གྱི་ཚུལ་དུ་དངོས་གྲུབ་ལེན་པ་དེ་ལ། མཚན་བཅས་ཀྱི་རྣལ་འབྱོར་ཞེས་འཇོག་པ་ཡིན་ཏེ།
k
268



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
སྡོམ་གསུམ་རབ་དབྱེ་ལས། འོན་ཀྱང་བྱ་བའི་རྒྱུད་དུ་ནི། །བྲིས་སྐུ་ལྷ་རུ་སྒོམ་ནས་ཀྱང་། །
དེ་ལ་དངོས་གྲུབ་ལེན་པ་ཡིན། །ཞེས་གསུངས་པའི་ཕྱིར་རོ། ། །
གཉིས་པ་མཚན་བཅས་ཀྱི་དེ་ལ་གསུམ་ཡོད་དེ། མེར་གནས་ཀྱི་རྣལ་འབྱོར། སྒྲར་
གནས་ཀྱི་རྣལ་འབྱོར། སྒྲ་མཐར་ཐར་པ་སྟེར་བའི་རྣལ་འབྱོར་དང་གསུམ་ཡོད་པའི་
ཕྱིར་རོ། །གཉིས་པ་སྤྱོད་རྒྱུད་ཀྱི་དེ་འཆད་པ་ལ་གཉིས་ཏེ། དེའི་དབང་བཤད་པ་དང་། དེ་
ལ་བརྟེན་པའི་ལམ་གྱི་རྣམ་གཞག་གོ །དང་པོ་ལ་གང་གིས་དབང་བསྐུར་བའི་རྡོ་རྗེ་སློབ་
དཔོན་ལ་སོགས་པ་ལྔ་ཡོད་པའི། དང་པོ་དེ་ལ་སྤྱོད་རྒྱུད་ཀྱི་དབང་རྫོགས་པར་ཐོབ་པ་ལ་
སོགས་པའི་ཁྱད་ཆོས་ལྔ་དང་ལྡན་པ་ཅིག་དགོས་པ་གོང་དང་འདྲ་ཞིང་། ངེས་པར་དེའི་
དབང་ཐོབ་དགོས་པ་ནི་མ་ཡིན་ཏེ། བླ་མེད་ཀྱི་དབང་ཐོབ་པ་ཞིག་གིས་བྱ་སྤྱོད་གཉིས་ཀྱི་
དབང་མ་ཐོབ་ཀྱང་། དེའི་དབང་བསྐུར་ཆོག་པའི་ཕྱིར་རོ། །གཉིས་པ་གང་ལ་བསྐུར་བའི་
སློབ་མ་དེ་ལ་ཁྱད་ཆོས་གཉིས་དང་ལྡན་པ་ཅིག་དགོས་ཏེ། སྤྱོད་རྒྱུད་ཀྱི་ལྷ་དང་བླ་མ་ལ་
དད་གུས་ཡོད་པ། དེའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་ནུས་པ་དང་བཅས་པའི་
ཁྱད་ཆོས་གཉིས་དང་ལྡན་པ་ཅིག་དགོས་པའི་ཕྱིར་རོ། །དེ་ཡང་སློབ་དཔོན་དུ་འོས་པའི་
དབང་དེ་ལ་སློབ་མའི་གྲངས་ངེས་གཅིག་ནས་བཅུའི་བར་ཅི་རིགས་པས་ཆོག་གིས། གྲངས་
ཁ་ཡར་བ་དགོས་པའི་ངེས་པ་མེད་དེ། རྣམ་སྣང་མངོན་བྱང་ལས། དཔལ་ལ་ཡི་རབ་བརྟན་
པ་ནི། །བཅུ་འམ་བརྒྱད་དམ་བདུན་ནམ་ལྔ། །གཅིག་གཉིས་བཞི་ལས་ལྷག་ཀྱང་རུང་། །
དཔྱད་མི་དགོས་པས་གཟུང་བར་བྱ། །ཞེས་དང་། དེའི་ཚིག་ལྷུག་པ་ལས། གསང་བའི་
བདག་པོ་སྔོན་ཐེག་པ་ཆེན་པོའི་སྤྱོད་པའི་སྒོ་མཐའ་ཡས་པ་སྒྲུབ་པ་ལ་གོམས་པ་དེ་དག་ནི་
རྡོ་རྗེ་སེམས་དཔའ་ཡིན་ཏེ། དེ་རྣམས་ཉིད་ཀྱི་དོན་གྱི་ཕྱིར་གྲངས་ཀྱི་ཚད་འདི་བྱས་སོ། །
ཞེས་གསུངས་པའི་ཕྱིར་རོ། །
སྤྱོད་རྒྱུད་ཀྱི་སློབ་མར་འོས་པའི་དབང་དེ་ལ། སློབ་མའི་གྲངས་ངེས་ཡོད་པ་མ་
269



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡིན་ཏེ། དེ་ཉིད་ལས། འོན་ཀྱང་སློབ་དཔོན་སྙིང་རྗེ་ཆེན་པོ་དང་ལྡན་པས་སེམས་ཅན་གྱི་
ཁམས་མ་ལུས་པར་བསྒྲལ་བར་ཡིད་དམ་བཅས་པ་ཁོ་ནར་བྱས་ཏེ། དེས་བྱང་ཆུབ་ཀྱི་རྒྱུར་
འགྱུར་བར་བྱ་བའི་ཕྱིར། སེམས་ཅན་ཚད་མེད་པ་རྣམས་ཡོངས་སུ་གཟུང་བར་བྱའོ། །ཞེས་
གསུངས་པའི་ཕྱིར་རོ། །གསུམ་པ་གང་དུ་བསྐུར་བའི་དཀྱིལ་འཁོར་དང༌། བཞི་པ་ཇི་ལྟར་
བསྐུར་བའི་ཆོ་ག་གཉིས་གོང་དང་འདྲ་ལ། ལྔ་པ་གང་ལ་བསྐུར་བའི་དབང་དེ་ལ་ལྔར་
ཡོད་དེ། ཆུ། ཅོད་པན། རྡོ་རྗེ། དྲིལ་བུ། མིང་གི་དབང་དང་ལྔ་ཡོད་པའི་ཕྱིར་ཏེ། ཡེ་ཤེས་
ཐིག་ལེའི་རྒྱུད་ལས། ཆུའི་དབང་བསྐུར་ཅོད་པན་དང་། །རྡོ་རྗེ་དྲིལ་བུ་མིང་གི་དབང་། །
སྤྱོད་པའི་རྒྱུད་དུ་གསལ་བར་ཕྱེ། །ཞེས་གསུངས་པའི་ཕྱིར་རོ། །དྲུག་པ་དེ་ལ་བརྟེན་ནས་
ཐོབ་པའི་སྡོམ་པ་དེ་ལ་ལྔ་རུ་ཡོད་དེ། སྟ་གོན་ནམ་རྒྱུན་བཤགས་ཀྱི་སྐབས་སུ་ཐོབ་པའི་
སྔགས་སྡོམ་ནས། རིག་སྔགས་བཟླས་ལུང་གི་བར་གྱི་སྔགས་སྡོམ་ལྔ་ཡོད་པའི་ཕྱིར་རོ། །
གཉིས་པ་གྲོལ་བྱེད་ཀྱི་ལམ་ལ་མཚན་བཅས་མཚན་མེད་ཀྱི་རྣལ་འབྱོར་གཉིས་ཡོད་པའི། །
དང་པོ་མཚན་བཅས་ཀྱི་རྣལ་འབྱོར་འཇོག་ཚུལ་ཡོད་དེ། རང་ཉིད་ལྷར་བསྐྱེད་མདུན་དུ་
རས་བྲིས་བཀྲམ། ཡེ་ཤེས་སེམས་དཔའ་སྤྱན་དྲངས་ཏེ་གྲོགས་པོ་ལྟ་བུའི་དངོས་གྲུབ་ལེན་
པའི་རྣལ་འབྱོར་དེ་ལ་འཇོག་པའི་ཕྱིར་ཏེ། སྡོམ་གསུམ་ལས། སྤྱོད་པའི་རྒྱུད་དུ་བྲིས་སྐུ་
དང༌། །རང་ཉིད་གཉིས་ཀ་ལྷར་སྒོམ་ནས། །གྲོགས་པོ་ལྟ་བུའི་དངོས་གྲུབ་ལེན། །ཞེས་
གསུངས་པའི་ཕྱིར། གཉིས་པ་མཚན་མེད་ཀྱི་རྣལ་འབྱོར་གོང་དང་འདྲའོ། །གསུམ་པ་རྣལ་
འབྱོར་རྒྱུད་ཀྱི་དེའི་རྣམ་གཞག་འཆད་པ་ལ་གཉིས་ཏེ། དེའི་དབང་གི་རྣམ་གཞག་དང་། དེ་
ལ་བརྟེན་པའི་གྲོལ་བྱེད་ལམ་གྱི་རྣམ་གཞག་གོ །དང་པོ་ལ་གང་གིས་བསྐུར་བའི་རྡོ་རྗེ་
སློབ་དཔོན་ལ་སོགས་པ་ལྔ་ཡོད་པའི་དང་པོ་ལ། རྣལ་འབྱོར་རྒྱུད་ཀྱི་དབང་རྫོགས་པར་
ཐོབ་པ་ལ་སོགས་པའི་ཁྱད་ཆོས་ལྔ་ཚང་དགོས་པ་གོང་དང་འདྲའོ། །གཉིས་པ་སློབ་མ་
དེ་ལ། ཆོས་མི་ལྡན་གྱི་སློབ་མ་དང་། ཆོས་ལྡན་གྱི་སློབ་མ་གཉིས་ཡོད་པའི། དང་པོ་དེ་
270



༢
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ལ་ནི། འཇུག་པ་ཙམ་སྦྱིན་པར་བྱ་བ་ཡིན་གྱི། གཞན་དངོས་གཞི་ལ་སོགས་པ་ནི་སྦྱིན་པར་
མི་བྱ་ཞིང་། དེ་ལ་གྲངས་ངེས་ཀྱང་དགོས་པ་མ་ཡིན་ཏེ། རྒྱུད་རྡོ་རྗེ་རྩེ་མོ་ལས། གང་ཞིག་
སྡོམ་པ་མི་འཛིན་ཞིང་། །སེམས་ཅན་འདུལ་དཀའ་དད་མེད་ལ། །འཇུག་པ་ཙམ་ཞིག་སྦྱིན་
བྱ་ཡིས། །རྣམ་པ་ཐམས་ཅད་ཉིད་མི་བྱ། །ཞེས་དང་། བཅོམ་ལྡན་འདས་རྡོ་རྗེ་དབྱིངས་ཀྱི་
དཀྱིལ་འཁོར་འདིར་བཞུགས་པ་ལ་ནི། སྣོད་དུ་གྱུར་པ་དང་སྣོད་དུ་མ་གྱུར་པ་བརྟག་མི་
དགོས་སོ། །ཞེས་གསུངས་པའི་ཕྱིར་རོ། །
གཉིས་པ་དེ་ལ་ཁྱད་ཆོས་གཉིས་དང་ལྡན་པ་ཅིག་དགོས་ཏེ། རྣལ་འབྱོར་རྒྱུད་ཀྱི་ལྷ་
དང་བླ་མ་ལ་དད་གུས་ཡོད་པ། དེའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་ནུས་པ་
ཡིན་པ། དེའང་གཅིག་ནས་ཉི་ཤུ་རྩ་ལྔའི་བར་གང་རུང་ཡིན་པ་ཅིག་དགོས་པའི་ཕྱིར་ཏེ།
ལྷག་མ་དམིགས་བསལ་མ་མཛད་པའི། །སློབ་མ་ལ་ནི་གྲངས་ངེས་ཡོད། །ཅེས་པ་ཅིག་
ཐོབ་པའི་ཕྱིར་དང་། དེའང་འཐད་དེ། དེ་ཉིད་འདུས་པ་ལས། ང་དང་གསང་བ་སྤྱི་རྒྱུད་
དང༌། །འཇམ་དཔལ་རྩ་བའི་རྟོག་པ་དང༌། །ཆོ་ག་བསྡུས་དང་མཆོག་བཤད་ལས། །
མཁས་པས་ཆོ་ག་གང་བཤད་པ། །དཀྱིལ་འཁོར་ཆོ་ག་ཀུན་ལ་སྦྱར། །ཞེས་གསུངས་པའི་
ཕྱིར་རོ། །གསུམ་པ་དང་བཞི་པ་གཉིས་ནི་གོང་དང་འདྲའོ། །
ལྔ་པ་གང་བསྐུར་བའི་དབང་དེ་ལ་གཉིས་སུ་ཡོད་དེ། རྡོ་རྗེ་སློབ་དཔོན་གྱི་དབང་
དང་། དེ་སློབ་མའི་དབང་གཉིས་ཡོད་པའི་ཕྱིར་ཏེ། ཡེ་ཤེས་ཐིག་ལེའི་རྒྱུད་ལས། ཕྱིར་མི་
ལྡོག་པ་ཡི་ནི་དབང་། །རྣལ་འབྱོར་རྒྱུད་དུ་གསལ་བར་ཕྱེ། །དེ་ནི་དྲུག་གི་བྱེ་བྲག་དབང་། །
དེ་ནི་སློབ་དཔོན་དབང་ཞེས་བྱ། །ཞེས་གསུངས་པའི་ཕྱིར། དེས་ན་རྒྱུད་སྡེ་གོང་མ་གཉིས་
ལ་རིགས་ལྔའི་སྡོམ་པ་འཇོག་པའི་གནད་ཡོད་དེ། དེ་གཉིས་ལ་རྡོ་རྗེ་སློབ་དཔོན་གྱི་དབང་
ཡོད་པའི་ཕྱིར་དང་། སངས་རྒྱས་རིགས་ལྔ་དང་དྲུག་ལ་སོགས་པར་བསྡུ་ཚུལ་ཡང་བཤད་
པའི་ཕྱིར་རོ། །དྲུག་པ་དེ་ལ་བརྟེན་ནས་ཐོབ་པའི་སྡོམ་པ་དེ་ལ་ལྔ་ཡོད་དེ། རྒྱུན་བཤགས།
་་ ་
་ 271
271



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
རིགས་ལྔའི་སྡོམ་བཟུང་། ཕྱི་ནང་གི་སེམས་བསྐྱེད་པའི་ཡེ་ཤེས་དབབ་པའི། དངོས་གཞིའི་
སྐབས་སུ་ཐོབ་པའི་སྔགས་སྡོམ་དང་ལྔ་ཡོད་པའི་ཕྱིར་རོ། །དེ་རྫོགས་པར་ཐོབ་པའི་དུས་
ཀྱང་ཡོད་དེ། དེའི་རྡོ་རྗེ་སློབ་དཔོན་གྱི་དབང་ཐོབ་པ་དང་། དེ་རྫོགས་པར་ཐོབ་པའི་ཕྱིར་
དང་། དེ་ཐོབ་པ་དང་། དེའི་དངོས་གཞི་རྫོགས་པའི་ཕྱིར་རོ། །
གཉིས་པ་ལ། མཚན་བཅས་མཚན་མེད་ཀྱི་རྣལ་འབྱོར་གཉིས་ལས། དང་པོ་མཚན་
བཅས་ཀྱི་རྣལ་འབྱོར་འཇོག་པའི་ཚུལ་ཡོད་དེ། རང་ཉིད་ལྷར་བསྐྱེད། མདུན་དུ་རས་བྲིས་
བཀྲམ། ཡེ་ཤེས་སེམས་དཔའ་སྤྱན་དྲངས་ཏེ། དེ་ལ་ཕྱག་རྒྱ་བཞིའི་རྒྱས་བཏབ་མཐར་
གཤེགས་གསོལ་བྱས་ཏེ། དངོས་གྲུབ་ལེན་པའི་རྣལ་འབྱོར་དེ་ལ་འཇོག་པའི་ཕྱིར་ཏེ། སྡོམ་
གསུམ་རབ་དབྱེ་ལས། རྣལ་འབྱོར་རྒྱུད་དུ་ཕྱི་རོལ་ལ། །དམིགས་པ་ཡི་རྐྱེན་ཙམ་བྱས་
ནས། །རང་ཉིད་དམ་ཚིག་སེམས་དཔའ་ལ། །ཡེ་ཤེས་འཁོར་ལོར་སྤྱན་དྲངས་ནས། །ཇི་
སྲིད་ཕྱག་རྒྱ་མ་དཀྲོལ་བ། །དེ་ཡི་བར་དུ་སངས་རྒྱས་བཞུགས། །ཕྱག་རྒྱ་དཀྲོལ་ནས་
སངས་རྒྱས་གཤེགས། །དེ་ནས་རང་ཉིད་ཐ་མལ་གྱུར། །ཞེས་གསུངས་པའི་ཕྱིར། གཉིས་
པ་ལ་བཞི་ཡོད་དེ། རྣལ་འབྱོར། རྗེས་སུ་རྣལ་འབྱོར། ཤིན་ཏུ་རྣལ་འབྱོར། རྣལ་འབྱོར་
ཆེན་པོ་དང་བཞི་ཡོད་པའི་ཕྱིར་རོ། །
བཞི་པ་གསང་སྔགས་བླ་མེད་ཀྱི་སྔགས་ལམ་གྱི་རྣམ་གཞག་འཆད་པ་ལ་ལྔ་སྟེ།
སྨིན་བྱེད་དབང་གི་རྣམ་གཞག །གྲོལ་བྱེད་ལམ་གྱི་རྣམ་གཞག །དེ་ལས་སྐྱེས་པའི་ཡེ་ཤེས་
ཕྱག་ཆེན་གྱི་རྣམ་གཞག །སྤྱོད་པ་རྣམ་གསུམ་རྒྱུ་བའི་ཚུལ། དེ་རྒྱུ་བ་སྤྱད་པ་ལ་བརྟེན་ནས་
ས་ལམ་བགྲོད་ཚུལ་གྱི་རྣམ་གཞག་བཤད་པའོ། །དང་པོ་ལ་བཞི་སྟེ། གང་དུ་བསྐུར་བའི་
དཀྱིལ་འཁོར། གང་ལ་བསྐུར་བའི་སློབ་མ། གང་གིས་བསྐུར་བའི་རྡོ་རྗེ་སློབ་དཔོན། གང་
བསྐུར་བའི་དབང་གི་རྣམ་གཞག་གོ །དང་པོ་དེ་ལ་དྲུག་ཏུ་ཡོད་དེ། ཡེ་ཤེས་ཀྱི་དཀྱིལ་
འཁོར། སྤྲུལ་པའི་དཀྱིལ་འཁོར། ཏིང་ངེ་འཛིན་རྡུལ་ཚོན་གྱི་རས་བྲིས་ཀྱི་ལུས་དཀྱིལ་དང་
272



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དྲུག་ཡོད་པའི་ཕྱིར་རོ། །དེ་རྣམས་ཀྱི་མཚན་གཞི་རིམ་བཞིན་གཟུང་ན། དང་པོ་དེ་ནི། རྡོ་རྗེ་
འཆང་གི་རྒྱུད་གསུངས་པའི་དུས་སུ། ཡེ་ཤེས་ཀྱི་དཀྱིལ་འཁོར་དུ་སློབ་མ་ལ་དབང་བསྐུར་
བའི་དུས་ཀྱི་དཀྱིལ་འཁོར་ལྟ་བུ་ལ་བྱེད། གཉིས་པ་དེ་ནི། རྗེ་བཙུན་རྡོ་རྗེ་བདག་མེད་མས་
སྤྲུལ་པའི་དཀྱིལ་འཁོར་དུ་རྣལ་འབྱོར་དབང་ཕྱུག་བིརླ་པ་ལ། བདག་མེད་ལྷ་མོ་བཅོ་ལྔའི་
དབང་བསྐུར་བའི་དུས་ཀྱི་དཀྱིལ་འཁོར་ལྟ་བུ་ལ་འཇོག །གསུམ་པ་དེ་ནི་ཏིང་ངེ་འཛིན་གྱི་
བརྟན་པ་ཐོབ་པའི་རྣལ་འབྱོར་པ་རྣམས་ཀྱིས་ལུས་ངག་གི་བྱེད་པ་ལ་མ་ལྟོས་པར། རང་གི་
སློབ་མ་ལ་ཏིང་ངེ་འཛིན་གྱི་དཀྱིལ་འཁོར་དུ་དབང་བསྐུར་བའི་དུས་ཀྱི་དཀྱིལ་འཁོར་ལྟ་བུ་
ལ་བྱེད། ཕྱི་མ་གསུམ་པོ་དེ་ངོས་འཛིན་པ་ལ། སློབ་དཔོན་རྡོ་རྗེ་དྲིལ་བུ་པས། དབང་
བསྐུར་དཀྱིལ་འཁོར་སྔོན་འགྲོ་བ། །རྡོ་རྗེ་འཆང་གིས་གསུངས་པ་སྟེ། །འོན་ཀྱང་དཀྱིལ་
འཁོར་དེའི་རང་བཞིན། །ཅི་ཡིན་དེ་ནི་གསལ་བར་བཤད། །རི་མོར་གནས་པའི་ལས་
དང་ནི། །ཐིག་ལ་ཚོན་བཀྱེའི་རིམ་པས་བསྟན། །འགྲོ་བ་འདི་དག་རང་བཞིན་གྱིས། །གྲུབ་
པའི་དཀྱིལ་འཁོར་གཉིས་མེད་པའོ། །བཅོས་མ་ཡི་ནི་ངོ་བོ་གང་། །དེ་ནི་གདུལ་བྱའི་དབང་
ལས་འདོད། །མཁས་པས་སྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། །ཞེས་
གསུངས་པ་ལྟར་ཡིན་ནོ། །དེས་ན། དུས་འཁོར་གྱི་ནཱ་རོ་འགྲེལ་ཆེན་ལས། དབང་བསྐུར་
བདུན་པོ་འདི་དག་ནི། །རྡུལ་ཚོན་གྱི་དཀྱིལ་འཁོར་རྣམ་པར་སྤངས་ཏེ། གཞན་རས་བྲིས་
ལ་སོགས་པར་བསྐུར་བར་མི་བྱ་སྟེ། རྡོ་རྗེ་འཆང་གིས་བཀག་པའི་ཕྱིར་རོ། །ཞེས་པའི་ལུང་
དེ་ལ་བརྟེན་ནས། ཆོས་ཀྱི་རྒྱལ་པོ་ས་སྐྱ་པཎྜི་ཏས། སྡོམ་གསུམ་རབ་དབྱེར། དེང་སང་གང་
ཟག་རབ་འབྲིང་ཀུན། །རྡུལ་ཚོན་གྱི་ནི་དཀྱིལ་འཁོར་དུ། །དབང་བསྐུར་བྱ་བར་གསུངས་
མོད་ཀྱི། །གཞན་གྱིས་སྨིན་བྱེད་རྒྱུད་ལས་བཀག །ཞེས་དེང་སང་གི་གང་ཟག་དབང་པོ་རྣོ་
བརྟུལ་ཀུན་ལ་སྨིན་བྱེད་ཀྱི་དབང་བསྐུར་བའི་ཚེ། རྡུལ་ཚོན་གྱི་དཀྱིལ་འཁོར་ཁོ་ནར་
བསྐུར་དགོས་པ་ལྟ་བུར་བཤད་ལ། རྗེ་བཙུན་བསོད་རྩེའི་རས་བྲིས་ཀྱི་དཀྱིལ་འཁོར་དུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
ཡང་བསྐུར་དུ་རུང་བར་བཤད་པས། སྤྱིར་བཏང་དམིགས་བསལ་གྱི་སྒོ་ནས། དེ་གཉིས་
དཀར་བསྐུར་བས་ཆོག་པར་ཁས་ལེན་ནོ། ། །
གཉིས་པ་སློབ་མ་དེ་ལ། སྐལ་དམན་རིམ་འཇུག་པ་དང་། སྐལ་ལྡན་ཅིག་ཅར་བ་
བཤད་པ་གཉིས་ལས། དང་པོ་ལ་ཡང་། སྤྱོད་པ་རིམ་འཇུག་པ་དང་། ལྟ་བ་རིམ་འཇུག་པ་
གཉིས་ཡོད་དེ། དང་པོ་ནི། མངོན་མཐོ་ལྷ་མིའི་གོ་འཕང་ཙམ་ཐོབ་པར་བྱེད་པའི་བསྙེན་
གནས་ཀྱི་སྡོམ་པ་དེ་ཐོག་མར་སྦྱིན་པར་བྱེད། དེ་རྗེས་མི་དགེ་བ་བཅུ་སྤོང་བའི་དགེ་བསྙེན་
གྱི་བསླབ་བྱ། དགེ་ཚུལ་གྱི་བསླབ་བྱ། དགེ་སློང་གི་བསླབ་བྱ་རྣམས་སྦྱིན་པར་བྱེད། དེ་
རྗེས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་བྱུང་བ་དེའི་ཚེ་ན་བྱང་ཆུབ་
སེམས་དཔའི་སྡོམ་པ་སྦྱིན་པར་བྱེད། དེ་རྗེས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་
འདོད་བྱུང་བ་དེའི་ཚེ་ན། རྒྱུད་སྡེ་བཞི་ལ་རིམ་གྱིས་སློབ་ཏུ་བཞུགས་པར་བྱེད་དོ། །གཉིས་
པ་ལྟ་བ་རིམ་འཇུག་པ་ནི། ཐོག་མར་བྱེ་བྲག་སྨྲ་བའི་ལྟ་བ་བསྟན་ཏེ། ཤེས་བྱ་བཞི་ལྔ་ལ་
སློབ་པར་བྱེད། དེ་རྗེས་མདོ་སྡེའི་ལྟ་བ་བསྟན་ཏེ། གཞལ་བྱ་རང་སྤྱི་གཉིས་ལ་སློབ་པར་
བྱེད། དེ་རྗེས་རྣམ་རིག་པའི་ལྟ་བ་སྟོན་ཏེ། མཚན་ཉིད་ངོ་བོ་ཉིད་གསུམ་ལ་སློབ་པར་བྱེད།
དེ་རྗེས་དབུ་མའི་ལྟ་བ་བསྟན་ཏེ། བདེན་པས་གཉིས་ལ་སློབ་པར་བྱེད། དེ་རྗེས་གསང་
སྔགས་ཀྱི་ཐབས་ཟབ་མོ་རྣམས་སྦྱིན་པར་བྱེད་པ་ཡིན་ནོ། །དེ་རྣམས་ཀྱང་འཐད་དེ། བརྟག་
པ་གཉིས་པ་ལས། དང་པོར་གསོ་སྦྱོང་སྦྱིན་པར་བྱ། །དེ་རྗེས་བསླབ་པའི་གནས་བཅུ་སྦྱིན། །
དེ་ལ་བྱེ་བྲག་སྨྲ་བ་བསྟན། །མདོ་སྡེ་པ་ཡང་དེ་བཞིན་ནོ། །རྣལ་འབྱོར་སྤྱོད་པ་དེ་ལས་
ཕྱིས། །དེ་ཡི་རྗེས་སུ་དབུ་མ་བསྟན། །སྔགས་ཀྱི་རིམ་པ་ཀུན་ཤེས་ནས། །དེ་རྗེས་ཀྱེ་ཡི་རྡོ་
རྗེ་བརྩམས། །ཞེས་གསུངས་པའི་ཕྱིར་རོ། །དེས་ན་བསླབ་པའི་གནས་བཅུ་ཞེས་པ་དེ་ལ།
བཤད་པའི་སྲོལ་མང་དུ་འདུག་ཀྱང་། རྗེ་བཙུན་གྲགས་པའི་མངོན་རྟོགས་ལྗོན་ཤིང་ལས།
དགེ་བསྙེན་གྱི་སྡོམ་པའི་བསླབ་བྱ་ལྟ་བུ་ཅིག་སྦྱིན་པས་མི་དགེ་བ་བཅུ་སྤོང་ངམ། བསླབ་
274



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
པའི་གནས་བཅུ་སྦྱིན་པར་འགྲོ་བ་ཡིན་ནོ། །ཞེས་གསུངས་པ་བཞིན་ཁས་ལེན་ནོ། །དགེ་
བསྙེན་གྱི་སྡོམ་པའི་བསླབ་བྱ་ལྟ་བུ་ཅིག་སྦྱིན་པས། མི་དགེ་བ་བཅུ་སྤོང་བར་འགྲོ་བ་
ཡིན་ན། འོ་ན་དགེ་བསྙེན་གྱི་བསླབ་བྱ་ལྔ་ལས་མི་གསུང་བའི་རྒྱུ་མཚན་ཅི་སྙམ་ན། དེའི་རྒྱུ་
མཚན་ཡོད་དེ། དགེ་བསྙེན་ལ་རིགས་སྡོམ་བཅུ་ལ་སོགས་པ། བསྲུང་དགོས་ཚུལ་བརྗོད་
པའི་ཚེ་ན། བསྲུང་དགོས་མངས་པས་བསྲུང་མི་ནུས་མཉམ་པར་འགྱུར་བ་ལ། དེ་ལྟར་
གྱུར་ན། དེ་སྡོམ་ལྡན་དུ་མི་འགྱུར་བའི་སྐྱོན་ཡོད་ལ། བསླབ་བྱ་ལྔ་ཙམ་དངོས་སུ་སྦྱིན་པས་
བསྲུང་དགོས་ཉུང་བས། བསྲུང་ནུས་པར་འགྱུར་བས་ན་དེ་སྡོམ་ལྡན་དུ་འགྱུར་བའི་ཡོན་
ཏན་ཡོད་དོ། །
དེས་ན་དགེ་བསྙེན་དངོས་སུ་བསླབ་བྱ་ལྔ་ཙམ་བརྗོད་པ་ཆོས་ཅན། དགོས་པ་
ཡོད་དེ། དགེ་བསྙེན་རྣམས་སྡོམ་ལྡན་དུ་བཞུགས་པར་བྱ་བའི་ཆེད་ཡིན་པའི་ཕྱིར་ཏེ།
གནས་བརྟན་བྱང་སེང་གི་དགེ་བསྙེན་སྡོམ་བརྒྱད་ལས། ཡན་ལག་ལྔ་ཡི་ཆོ་ག་ནི། །གཞུག་
པ་རུ་ནི་འདོད་པས་སོ། །ཞེས་གསུངས་པའི་ཕྱིར་གཉིས་པ་སྐལ་ལྡན་ཅིག་ཅར་བ་ནི། སྐྱེ་བ་
སྔ་མ་རྣམས་སུ་གསང་སྔགས་བླ་མེད་ཀྱི་དབང་གིས་སྦྱངས་པ་སྔོན་དུ་སོང་བ་ཅིག་ལ། ཚེ་
འདིར་སྤྱོད་པ་དང་ལྟ་བ་རིམ་ཅན་སོགས་ལ་སློབ་མི་དགོས་པར། བླ་མེད་ཀྱི་དབང་བསྐུར་
བས་ཆོག་པ་ཡིན་ཏེ། བརྟག་པ་གཉིས་པ་ལས། གདོལ་པ་མིག་མཁན་ལ་སོགས་པ། །
གསོད་དོན་དོན་དུ་སེམས་པ་འོ། །དེ་རྣམས་ཀྱེ་རྡོ་རྗེར་ཤེས་ན། །འགྲུབ་འགྱུར་འདི་ལ་ཐེ་
ཚོམ་མེད། །ཅེས་གསུངས་པའི་ཕྱིར།།
གསུམ་པ་གང་གིས་བསྐུར་བའི་རྡོ་རྗེ་སློབ་དཔོན་དེ་ལ་ཁྱད་ཆོས་ཀྱི་རྣམ་གྲངས་དུ་མ་
བཤད་པ་ལས། གྲས་དོན་ཞུས་ལན་ལས། གསང་སྔགས་བླ་མེད་དབང་བཞི་རྫོགས་
བསྐུར་བར་བྱེད་པའི་རྡོ་རྗེ་སློབ་དཔོན་དེ་ལ། ཁྱད་ཆོས་དྲུག་དང་ལྡན་པ་ཅིག་དགོས་པར་
བཤད་དེ། རྡོ་རྗེ་འཆང་ནས་རྩ་བའི་བླ་མའི་བར་དུ་སྙན་བརྒྱུད་བཞི་བར་མ་ཆད་པ་སྟེ་བླ་མ་
275



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བརྒྱུད་པ་མ་ཉམས་པའི་ཡོན་ཏན། རྒྱུད་ཀྱི་དོན་རིག་པའི་ཡོན་ཏན། དམ་ཚིག་མཆོག་ཏུ་
བསྲུང་ནུས་པ། མན་ངག་དུ་མས་བརྒྱན་པ། སྙིང་རྗེས་རྒྱུད་བརླན་པ། བསྟན་བཅོས་དུ་མ་
ཤེས་པ་དང་བཅས་པའི་ཡོན་ཏན་དྲུག་དང་ལྡན་པ་ཅིག་དགོས་པར་བཤད་པའི་ཕྱིར་ཏེ། དེ་
ཉིད་ལས། བླ་མ་བརྒྱུད་པ་དང་ལྡན་རྒྱུད་དོན་རིག །དམ་ཚིག་མཆོག་བསྲུང་མན་ངག་དུ་
མས་བརྒྱན། །སྙིང་རྗེས་རྒྱུད་བརླན་བསྟན་བཅོས་དུ་མ་ཤེས། །དེ་ཡི་ཞབས་ལ་གསོལ་བ་
ལན་མང་བཏབ། །དེ་ཡིས་གནང་སྟེ་དཀྱིལ་འཁོར་ཆེན་པོ་རུ། །ཞུགས་ཏེ་དབང་བཞི་པོ་
རྣམས་རྫོགས་པར་བླང་། །བྱིན་བརླབས་ཕྲ་མོ་ཙམ་གྱིས་མ་ཡིན་པར། །སྔགས་ཀྱི་རྩ་བ་
དམ་ཚིག་ཡིན་པས་སོ། །ཞེས་གསུངས་པའི་ཕྱིར་རོ། །དེའི་བླ་མ་དེ་ལ། སྡོམ་གསུམ་རབ་
དབྱེ་ལས། ཁྱད་ཆོས་ལྔ་དང་ལྡན་པ་ཅིག་དགོས་པར་བཤད་དེ། བླ་མ་བརྒྱུད་པ་མ་ཉམས་
པའི་ཡོན་ཏན། དེའི་ཆོ་ག་ལྷག་ཆད་མེད་པར་ཤེས་པ། རྟེན་འབྲེལ་རྣམ་པ་ལྔ་བསྒྲིག་
མཁྱེན་པ། སློབ་མའི་དཀྱིལ་འཁོར་བཞི་ལ་སྐུ་བཞིའི་ས་བོན་ནུས་ལྡན་དུ་ཐེབས་པར་ནུས་
པ་ཡིན་པ། ཆོ་ག་སངས་རྒྱས་ཀྱི་རྒྱུད་སྡེ་ནས་ཇི་ལྟར་གསུངས་པ་བཞིན་མཛད་པ་དང་
བཅས་པའི་ཁྱོད་ཆོས་ལྔ་དང་ལྡན་པ་ཅིག་དགོས་པར་བཤད་པ་ཡིན་པའི་ཕྱིར་ཏེ། དེ་ཉིད་
ལས། སྨིན་པར་བྱེད་པའི་དབང་བསྐུར་ཡང་། །བླ་མ་བརྒྱུད་པ་མ་ཉམས་ཤིང༌། །ཆོ་ག་
འཁྲུགས་པར་མ་གྱུར་པ། །ཕྱི་ནང་རྟེན་འབྲེལ་བསྒྲིག་མཁྱེན་ཅིང་། །སྐུ་བཞིའི་ས་བོན་
ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། །བླ་མ་བཙལ་ལ་དབང་བཞིན་
བླང་། །ཞེས་གསུངས་པའི་ཕྱིར། །
གཞན་ཡང་། བླ་མེད་ཀྱི་དབང་བཞི་རྫོགས་བསྐུར་བར་བྱེད་པའི་རྡོ་རྗེ་སློབ་དཔོན་
དེ་ལ། གཞི་བསྙེན་ཚད་དང་ལྡན་པ་སོང་བ་ཅིག་ཀྱང་དགོས་ཏེ། དེ་མ་སོང་ན། དེ་བསྐྱར་དུ་
སྤྱིར་བཏང་ལ་མི་རུང་བའི་ཕྱིར་རོ། །དེའི་རྡོ་རྗེ་སློབ་དཔོན་དེས་གཞི་བསྙེན་ཚད་དང་ལྡན་
པ་མ་སོང་ན། དེའི་དབང་བཞི་རྫོགས་གཏན་ནས་བསྐུར་དུ་མི་རུང་བ་དང་། སློབ་མའི་
276



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དབང་མི་ཐོབ་པ་ལ་སོགས་པ་ནི་མ་ཡིན་ཏེ། དེས་དེ་ལ་དབང་བསྐུར་ན་སློབ་མ་དེའི་དབང་
ཐོབ་པར་འགྱུར་ཀྱང་རང་ཉིད་ལ་ཡན་ལག་གི་ཉེས་བཅས་ཙམ་ཞིག་འབྱུང་བ་ཡིན་པའི་
ཕྱིར་ཏེ། བསྙེན་སོགས་དག་པར་མ་བྱས་པར། །ཆོ་གའི་ལས་ལ་འཇུག་པ་དང་། །ཞེས་
གསུངས་པའི་ཕྱིར་རོ། །གཞན་ཡང་། སྔགས་བླ་མེད་ཀྱི་དབང་བཞི་རྫོགས་བསྐུར་བར་
བྱེད་པའི་རྡོ་རྗེ་སློབ་དཔོན་དེས། གཞི་བསྙེན་ཚད་དང་ལྡན་པ་འགྲོ་བ་ལ། དུས་བསྙེན་དང་།
གྲངས་བསྙེན་ཚད་དང་ལྡན་པ་ངེས་པར་འགྲོ་དགོས་པ་ནི་མ་ཡིན་ཏེ། མཚན་མའི་བསྙེན་པ་
རབ་འབྲིང་ཐ་མ་གསུམ་ཀའི་གཞི་བསྙེན་གྱི་གོ་ཆོད་ཅིང་། དུས་བསྙེན་དང་གྲངས་བསྙེན་
ལ་རབ་འབྲིང་ཐ་གསུམ་དུ་ཡོད་པའི་རབ་གཉིས་ཀྱི་གཞི་བསྙེན་གྱི་གོ་ཆོད་ལ། འབྲིང་དང་
ཐ་མ་དེ་གཉིས་ཀྱི་གོ་མི་ཆོད་པའི་ཕྱིར་རོ། །དེ་འཐད་དེ། རྗེ་བཙུན་གྲགས་པས། དེ་ལྟར་
དུས་དང་། གྲངས་ཀྱི་འབྲིང་དང་ཐ་མ་གཉིས་ནི་བསྙེན་པ་ཁ་བསྐོང་བས་དང་པོ་གཉིས་ནི་
གཞིའི་ཡིན་ནོ། །ཞེས་གསུངས་པའི་ཕྱིར་རོ། །
བཞི་པ་གང་བསྐུར་བའི་བླ་མེད་ཀྱི་དབང་འཆད་པ་ལ་གཉིས་ཏེ། དབྱེ་བ་དང་།
གྲངས་ངེས་པ་ལས། གྲངས་ངེས་ནི་གཞུང་འགྲེལ་གྱི་སྐབས་སུ་བཤད་ཟིན་ལ། དང་པོ་
དབྱེ་བ་ལ་གསུམ་སྟེ། བླ་མེད་ཀྱི་རྒྱུ་དུས་ཀྱི་དབང་། ལམ་དུས་ཀྱི་དབང་། འབྲས་དུས་ཀྱི་
དབང་ངོ༌། །དང་པོ་ལ། ངོ་བོ། དབྱེ་བ། ཁྱད་ཆོས་དང་གསུམ་ཡོད་པའི་དང་པོ་ནི། སྟ་གོན་
གྱི་སྐབས་སུ་ཐོབ་པའི་དབང་གི་ཡེ་ཤེས་ལྟ་བུ་ལ་བྱེད། གཉིས་པ་དེ་ལ་ཕྱི་འཇུག །ནང་
འཇུག །དངོས་གཞིའི་དབང་དང་གསུམ་ཡོད་པའི་དང་པོ་ནི་རྒྱུན་བཤགས་ཀྱི་སྐབས་སུ།
བྱང་ཆུབ་སེམས་གཉིས་བསྐྱེད་པའི་གནས་སྐབས་སུ་རིགས་ལྔའི་སྡོམ་གཟུང་གི་སྐབས་སུ་
ཐོབ་པའི་སྔགས་སྡོམ་རྣམས་ལ་འཇོག །གཉིས་པ་དེ་ནི། ཡེ་ཤེས་དབབ་པའི་སྐབས་སུ་
ཐོབ་པའི་སྔགས་སྡོམ་ལྟ་བུ་ལ་འཇོག ། །
གསུམ་པ་དེའི་དངོས་གཞིའི་དབང་ལ་དབྱེ་ན། ཐུན་མོང་བའི་དབང་དྲུག་དང་། ཐུན་
277



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མོང་མ་ཡིན་པའི་དབང་བཞི་ཡོད་པའི་དང་པོ་ནི། མི་བསྐྱོད་པ་ཆུའི་དབང་ལ་སོགས་པ་
རིག་པའི་དབང་ལྔ། རྡོ་རྗེ་སེམས་དཔའ་བརྟུལ་ཞུགས་ཀྱི་དབང་དང་དྲུག་པོ་དེ་ལ་འཇོག །
དེས་ན་བླ་མེད་ཀྱི་དབང་དེ་དྲུག་ཐོབ་པའི་གང་ཟག་དེས། རྒྱུད་སྡེ་འོག་མ་གསུམ་ཉན་དུ་
རུང་ཞིང་། བྱ་སྤྱོད་དེ་གཉིས་བཤད་དུ་ཡང་རུང་བའི་རྒྱུ་མཚན་ཡོད་དེ། བྱ་སྤྱོད་གཉིས་ལ་
མི་བསྐྱོད་པ་ཆུའི་དབང་ལ་སོགས་པ་ལྔ་ཡོད་པ་ལས་ལྷག་པ་མ་གསུངས་པ་གང་ཞིག །དེ་
ལྔ་གང་ཟག་དེས་རྫོགས་པར་ཐོབ་པས་དེའི་དབང་བསྐུར་བའི་ནུས་པ་དང་ལྡན་པའི་
ཕྱིར་རོ། །དེ་འདྲ་བའི་གང་ཟག་དེས། རྣལ་འབྱོར་རྒྱུད་ཉན་དུ་རུང་ཡང་། བཤད་དུ་མི་རུང་
བའི་རྒྱུ་མཚན་ཡོད་དེ། དེས་རྣལ་འབྱོར་རྒྱུད་ཀྱི་རྡོ་རྗེ་སློབ་དཔོན་གྱི་དབང་། སྐུའི་དམ་
ཚིག །གསུང་གི་དམ་ཚིག །ཐུགས་ཀྱི་དམ་ཚིག་སྦྱིན་པ་ལ་སོགས་པའི་རྡོ་རྗེ་སློབ་དཔོན་གྱི་
དབང་དེ་མ་ཐོབ་པའི་ཕྱིར་རོ། །
གཉིས་པ་ཐུན་མོང་མ་ཡིན་པ་བཞི་ནི། བུམ་དབང་། གསང་དབང་། ཤེར་དབང་།
དབང་བཞི་པ་དང་བཅས་པའི་བཞི་ལ་འཇོག །དང་པོ་བུམ་དབང་གི་དབྱེ་བ་ནི། གོང་ལས་
ཤེས་ལ། གསང་དབང་ལ་ཕྱེ་ན་ལྔར་ཡོད་དེ། རྗེ་བཙུན་ཡབ་ལས་ཐོབ་པ། ཡུམ་ལས་
ཐོབ་པ། གྲོལ་བའི་སྟོབས་ཀྱིས་ཐོབ་པ་དང་གསུམ། གསུམ་པ་ལ་ཡང་། རྣམ་རྟོག་ཤས་
ཆུང་བས། རྗེ་བཙུན་ཡབ་ཡུམ་གྱི་ཐིག་ལེ་ལྕེ་ཐོག་ཏུ་ལེན་པ། དེ་ལས་རྣམ་རྟོག་རགས་པས།
དེའི་ཐིག་ལེ་ཉ་ཕྱིས་དང་། དངུལ་ལ་སོགས་པས་བླངས་ཏེ་ལྕེ་ཐོག་ཏུ་ལེན་པ། དེ་ལས་ཀྱང་
རྣམ་རྟོག་རགས་པས་ཞོ་དང་སྨན་ལ་སོགས་པ་དང་སྦྱར་ཏེ་ལེན་པའམ། མགྲིན་པར་འཇུག་
པར་བྱེད་པ་དང་ལྔ་ཡོད་པའི་ཕྱིར་རོ། །ཤེར་དབང་དེ་ལ་གཉིས་སུ་ཡོད་དེ། དངོས་ཀྱི་ཕྱག་
རྒྱ་དང་། ཡེ་ཤེས་ཀྱི་ཕྱག་རྒྱ་ལས་ཐོབ་པ་གཉིས་སམ། ཡང་རྟེན་ཕྱག་རྒྱ་བསྟོད་པ་དང༌།
བརྟེན་པ་དགའ་བ་བསྟོད་པའི་ཤེར་དབང་གཉིས་སུ་ཡོད་དོ། །དབང་བཞི་པ་དེ་ལ་ཕྱེ་ན་
ལྔར་ཡོད་དེ། ཚིག་གི་བཞི་པ། དོན་གྱི་བཞི་པ། ལམ་གྱི་བཞི་པ། བཞི་པ་བརྟེན་ཅན།
278



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
འབྲས་བུ་མངོན་དུ་བྱེད་པའི་བཞི་པ་དང་ལྔ་ཡོད་པའི་ཕྱིར་རོ། །གསུམ་པ་རྗེས་ཀྱི་དབང་
ངམ་མཐའ་རྟེན་གྱི་དབང་དེ་ལ་བཞི་ཡོད་དེ། བུམ་དབང་གི་མཐའ་རྟེན་རྗེས་གནང་།
གསང་དབང་གི་མཐའ་རྟེན་ལུང་བསྟན། ཤེར་དབང་གི་མཐའ་རྟེན་དབུགས་དབྱུང་།
དབང་བཞི་པའི་མཐའ་རྟེན་གྱི་དབང་གཟེངས་བསྟོད་དང་བཞི་ཡོད་པའི་ཕྱིར་རོ། །གཉིས་
པ་བླ་མེད་ཀྱི་ལམ་དུས་ཀྱི་དབང་ལ། མཚན་ཉིད་དང་། དབྱེ་བ་གཉིས་ལས། དང་པོ་ནི།
བླ་མེད་ཀྱི་རྒྱུ་དུས། ལམ་དུས། འབྲས་དུས་གསུམ་པོ་གང་རུང་གི་དབང་གང་ཞིག །གདུལ་
བྱ་སྨིན་ཟིན་གྲོལ་བར་བྱེད་པའི་དབང་དེ་དེའི་མཚན་ཉིད་ཡིན། དེ་ལ་དབྱེ་ན། བླ་མེད་ཀྱི་
ལམ་དུས་ཀྱི་དབང་ལ་སོགས་པ་བཞི་ཡོད། གསུམ་པ་བླ་མེད་ཀྱི་འབྲས་དུས་ཀྱི་དབང་གི་
ངོ་བོ་ནི། བླ་མེད་ཀྱི་རྒྱུ་དུས་ཀྱི་དབང་ལ་སོགས་པ་གསུམ་པོ་གང་རུང་ཡང་ཡིན། ས་བཅུ་
གསུམ་པའི་ཕྱེད་གོང་མ་ལ་མཚམས་སྦྱོར་བར་བྱེད་པའི་ཕྱེད་འོག་མའི་དབང་གི་ཡེ་ཤེས་དེ།
དེའི་ངོ་བོ་ཡིན་ལ། དེས་ན་རྒྱུ་དུས། ལམ་དུས། འབྲས་དུས་ཀྱི་དབང་གསུམ་གྱི་ཟླས་ཕྱེ་
བའི་འབྲས་དུས་ཀྱི་དབང་ས་བཅུ་གསུམ་པའི་ཕྱེད་འོག་མའི་དབང་གི་ཡེ་ཤེས་དབང་བཞི་
པ་ས་ཕྱེད་ཅེས་པ་དེ་རྣམས་རྣམ་གྲངས་ཡིན་ནོ། །
གཉིས་པ་གྲོལ་བྱེད་རིམ་གཉིས་ཀྱི་རྣམ་གཞག་འཆད་པ་ལ་དྲུག་སྟེ། རིམ་པ་གཉིས་
སོ་སོའི་ངོ་བོ། ངེས་ཚིག །གྲངས་ངེས། དབྱེ་བ། དེ་གཉིས་ལ་བརྟེན་ནས་གྲོལ་ནུས་པའི་རྒྱུ་
མཚན། དེ་གཉིས་ཀྱི་མཚམས་སོ། །དང་པོ་ནི། དེ་གཉིས་གང་རུང་གང་ཞིག །བླ་མེད་ཀྱི་
ལྷའི་རྣལ་འབྱོར་དེ། བསྐྱེད་རིམ་གྱི་ངོ་བོ་དང་། དེ་གཉིས་གང་རུང་གང་ཞིག །བླ་མེད་ཀྱི་
རྫོགས་པའི་རྣལ་འབྱོར་དེ་རྫོགས་རིམ་གྱི་ངོ་བོ་ཡིན་ནོ། །
གཉིས་པ་ངེས་ཚིག་ལ་གསུམ་སྟེ། སྦྱང་གཞི་རྒྱུའི་སྒོ་ནས་བཞག་པ་ཅིག །སྦྱང་
འབྲས་འབྲས་བུའི་སྒོ་ནས་བཞག་པ་ཅིག །སྦྱོང་བྱེད་ལམ་གྱི་སྒོ་ནས་བཞག་པའོ། །དང་པོ་
དེ་སུ་བཞེད་ན། སློབ་དཔོན་ཀླུ་སྒྲུབ་བཞེད་དོ། །བཞེད་ཚུལ་ནི། སྦྱང་གཞི་སེམས་ཅན་སྐྱེ་
279



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བའི་རིམ་པ་དང་། སྦྱང་གཞི་སེམས་ཅན་འཆི་བའི་རིམ་པ་གཉིས། སྦྱོང་བྱེད་ཀྱི་ལམ་
གཉིས་ལ་བསྐྱེད་རིམ་དང་རྫོགས་རིམ་ཞེས་བཞག་པ་ཡིན་ནོ། །དེ་ཡང་སེམས་ཅན་སྐྱེ་
བའི་ཚེ། སྐྱེ་གནས་བཞི་ལ་སོགས་པར་སྐྱེ་བས་ན་བསྐྱེད་པ། མའི་མངལ་ལ་སོགས་པ་
རྣམས་སུ་དབང་པོ་རྣམས་རིམ་པས་འགྲུབ་པས་ན། རིམ་པ་ཞེས་བཞག་ལ། བསྐྱེད་རིམ་དུ་
གྱུར་པའི་བླ་མེད་ཀྱི་ལྷའི་རྣལ་འབྱོར་དེ། དེ་སྦྱོང་བྱེད་ཀྱི་ལམ་ཡིན་པས་ན། དེ་ལ་བསྐྱེད་
རིམ་ཞེས་བཞག་པ་ཡིན་ལ། སེམས་ཅན་འཆི་བའི་ཚེ་ཕུང་པོ་དང་དབང་པོ་ཐིམ་པའམ་
རྫོགས་པར་གྱུར་པས་ན་རྫོགས་པ། དེ་ཡང་། ས་ཆུ། ཆུ་མེ་ལ་ཐིམ་པ་ལ་སོགས་པ་རིམ་
བཞིན་ཐིམ་པས་ན། རིམ་པ་ཞེས་བཞག་ལ། བླ་མེད་ཀྱི་རྫོགས་པའི་རྣལ་འབྱོར་དེ། དེ་
སྦྱོང་བྱེད་ཀྱི་ལམ་ཡིན་པས་ན། རྫོགས་རིམ་ཞེས་བཞག་པའི་ཕྱིར་རོ། །གཉིས་པ་དེ་སུ་
བཞེད་ན། སེམས་འགྲེལ་བསྐོར་གསུམ་པ་རྣམས་བཞེད་དོ། །དེ་གསུམ་ནི། ཕྱག་རྡོར་སྟོད་
འགྲེལ། རྡོ་རྗེ་སྙིང་འགྲེལ། འགྲེལ་ཆེན་དྲི་མེད་འོད་དང་གསུམ་མོ། །བཞེད་ཚུལ་ནི། རིམ་
པ་གཉིས་པོ་དེའི་ངེས་ཚིག་ཡོད་དེ། བླ་མེད་ཀྱི་ཐུན་མོང་བའི་དངོས་གྲུབ་ལ་བསྐྱེད་རིམ་
དང་། དེའི་མཆོག་གི་དངོས་གྲུབ་ལ་རྫོགས་རིམ་ཞེས་འཇོག་པའི་ཕྱིར་རོ། །དང་པོ་གྲུབ་སྟེ།
དེ་མཆོག་གི་དངོས་གྲུབ་ལ་དྲོད་པ་སྐྱེས་པ་ན། བསྐྱེད་པ་ཞེས་བཞག་ཅིང་། བླ་མེད་ལྷའི་
རྣལ་འབྱོར་དེ། དེ་ཐོབ་བྱེད་ཀྱི་ལམ་ཡིན་པས་ན། བསྐྱེད་རིམ་ཞེས་བཞག་པའི་ཕྱིར་རོ། །
གཉིས་པ་ཡིན་ཏེ། མཆོག་གི་དངོས་གྲུབ་དེ་ལས་གོང་དུ་བོགས་དབྱུང་དུ་མེད་པས་ན། དེ་
ལ་རྫོགས་པ་ཞེས་བཞག་ཅིང་། བླ་མེད་ཀྱི་རྫོགས་པའི་རྣལ་འབྱོར་དེ། དེ་ཐོབ་བྱེད་ཀྱི་ལམ་
ཡིན་པས་ན། དེ་ལ་རྫོགས་རིམ་ཞེས་བཞག་པའི་ཕྱིར་རོ། །
གསུམ་པ་དེ་སུ་བཞེད་ན། རྣལ་འབྱོར་དབང་ཕྱུག་བིརླ་པ་བཞེད་དོ། །བཞེད་
ཚུལ་ནི། དེ་གཉིས་ཀྱི་ངེས་ཚིག་ཡོད་དེ། བརྟེན་པ་ལྷ་དང་། རྟེན་གཞལ་ཡས་ཁང་རྣམས་
བསྐྱེད་ཅིང་། དེ་ཡང་གཞལ་ཡས་ཁང་བསྐྱེད་པའི་ཚེ། མངོན་བྱང་ལྔ་ལ་སོགས་པའི་སྒོ་
)
280



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
ནས་རིམ་ཅན་དུ་བསྐྱེད་པ་དང་། ལྷ་བསྐྱེད་པའི་ཚེ། བསྙེན་སྒྲུབ་བཞི་ལ་སོགས་པའི་སྒོ་
ནས་རིམ་བཞིན་བསྐྱེད་པའི་བླ་མེད་ཀྱི་ལྷའི་རྣལ་འབྱོར་དེ་ལ་བསྐྱེད་རིམ་ཞེས་འཇོག་ཅིང་།
ལུས་རྩ་རྫོགས་པ། ངག་ཡི་གེ་རྫོགས་པ། ཡིད་ཐིག་ལེ་རྫོགས་ཤིང༌། ལུས་རྩའི་རྣལ་འབྱོར།
རྩ་ཡི་གེའི་རྣལ་འབྱོར། ཁམས་བདུད་རྩིའི་རྣལ་འབྱོར་རྣམས་རིམ་བཞིན་རྫོགས་པའི་བླ་
མེད་ཀྱི་རྣལ་འབྱོར་དེ་ལ་རྫོགས་རིམ་ཞེས་འཇོག་པའི་ཕྱིར་རོ། །དེས་ན་རང་རེ་ས་སྐྱ་པ་
རྣམས་རྣལ་འབྱོར་དབང་ཕྱུག་གི་ལུགས་ལྟར་ཁས་ལེན་ནོ། ། །
གསུམ་པ་གྲངས་ངེས་ལ། ཤེས་བྱ་ཆོས་ཅན། བླ་མེད་ཀྱི་ལམ་དེ་ལ། བསྐྱེད་རིམ་
དང༌། རྫོགས་རིམ་གཉིས་སུ་གྲངས་ངེས་པའི་རྒྱུ་མཚན་ཡོད་དེ། བླ་མེད་ཀྱི་ལམ་གྱི་མི་
མཐུན་ཕྱོགས་སྤང་བྱ་དེ་ལ། ཐ་མལ་སྣང་ཞེན་གྱི་རྟོག་པ་དང་། གྱ་ནོམ་ལྷར་ཞེན་གྱི་རྟོག་པ་
གཉིས་སུ་ཡོད་ཅིང་། དེ་གཉིས་སྦྱོང་བའི་དབང་དུ་བྱས་ནས་ཀྱང་དེ་གཉིས་སུ་གྲངས་ངེས།
ལམ་སྒོམ་པའི་འབྲས་བུ་དེ་ལ་གཟུགས་སྐུ་དང་ཆོས་སྐུ་གཉིས་སུ་ཡོད་ལ། དེ་གཉིས་ཐོབ་
པའི་དབང་དུ་བྱས་ནས་ཀྱང་། དེ་གཉིས་སུ་གྲངས་ངེས། དེའི་ལམ་དེ་ལ། རྟེན་དང་བརྟེན་
པ་གཉིས་སུ་ཡོད་པ་ལ་དེ་གཉིས་ཀྱི་དབང་དུ་བྱས་ནས་ཀྱང་དེ་གཉིས་སུ་གྲངས་ངེས་པའི་
ཕྱིར་རོ། །དང་པོ་ཡིན་ཏེ། ཐ་མལ་སྣང་ཞེན་གྱི་རྟོག་པ་སྦྱོང་བའི་དབང་དུ་བྱས་ནས་བསྐྱེད་
རིམ་བཞག །གྱ་ནོམ་ལྷར་ཞེན་གྱི་རྟོག་པ་སྦྱོང་བའི་དབང་དུ་བྱས་ནས་རྫོགས་རིམ་བཞག་
པས་སོ། །གཉིས་པ་དེ་ཡིན་ཏེ། བསྐྱེད་རིམ་བསྒོམ་པ་ལས། གཟུགས་སྐུ་ཐོབ་པར་བྱེད།
རྫོགས་རིམ་བསྒོམ་པ་ལས་ཆོས་སྐུ་ཐོབ་པར་བྱེད་དོ། །གསུམ་པ་དེ་ཡིན་ཏེ། རྟེན་གྱི་དབང་
དུ་བྱས་ནས་བསྐྱེད་རིམ་བཞག །བརྟེན་པའི་དབང་དུ་བྱས་ནས་རྫོགས་རིམ་བཞག་པའི་
ཕྱིར་ཏེ། བསྐྱེད་རིམ་ལ་མ་བརྟེན་པར། རྫོགས་རིམ་རྣལ་མ་འབྱུང་བ་མི་སྲིད་པའི་ཕྱིར་རོ། །
བཞི་པ་དབྱེ་བ་ལ། ཤེས་བྱ་ཆོས་ཅན། བསྐྱེད་རིམ་གྱི་དབྱེ་བ་ཡོད་དེ། ཐུན་མོང་
བའི་དངོས་གྲུབ་དང་། མཆོག་གི་དངོས་གྲུབ་སྒྲུབ་པའི་བསྐྱེད་རིམ་གཉིས་སམ། ཟབ་པ་
བབ་
281



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང༌། མི་ཟབ་པའི་དེ་གཉིས་སམ། མཚན་བཅས་དང་། མཚན་མེད་ཀྱི་བསྐྱེད་རིམ་གཉིས་
རྣམས་སུ་ཡོད་པའི་ཕྱིར་རོ། །རྫོགས་རིམ་གྱི་དབྱེ་བ་ཡོད་དེ། མཚན་བཅས་ཀྱི་དེ་དང་།
མཚན་མེད་ཀྱི་རྫོགས་རིམ་གཉིས་སམ། ལུས་རྩའི་རྣལ་འབྱོར། རྩ་ཡི་གེའི་རྣལ་འབྱོར།
ཁམས་བདུད་རྩིའི་རྣལ་འབྱོར་གསུམ་མམ། གསུམ་མོ་ཙཎྜ་ལིའི་རྣལ་འབྱོར། མྱུར་
མགྱོགས་ཕོ་ཉའི་རྣལ་འབྱོར། རྡོ་རྗེ་རྦ་རླབས་ཀྱི་རྣལ་འབྱོར་རྣམས་སུ་ཡོད་པའི་ཕྱིར་རོ། །
ལྔ་པ་ལ། ཤེས་བྱ་ཆོས་ཅན། རིམ་གཉིས་སྒོམ་པ་ལས་གྲོལ་ནུས་པའི་རྒྱུ་མཚན་
ཡོད་དེ། རང་ཉིད་ཀྱི་ཕུང་ཁམས་སྐྱེ་མཆེད་རྣམས་ལྷ་དང་ལྷ་མོའི་རིགས་སམ་རྒྱུ་ཡིན་པའི་
ཕྱིར་དང་། ཐབས་ཤེས་ཁྱད་པར་ཅན་གྱིས་ཟིན་པའི་ཕྱིར་དང་། དག་པ་གསུམ་གྱི་བདག་
ཉིད་ཅན་ཡིན་པའི་ཕྱིར་རོ། །དང་པོ་ཡིན་ཏེ། རང་ཉིད་ཀྱི་ཕུང་པོ་ལྔ་པོ་འདི་རྒྱལ་བ་རིགས་
ལྔར་གནས་འགྱུར། འབྱུང་བ་བཞི་བདེ་བ་ཆེན་པོ་དང་ལྔ་པོ་དེ། ཡུམ་ལྔར་གནས་འགྱུར།
ཉོན་མོངས་པ་ལྔ་པོ་དེ། ཡེ་ཤེས་ལྔར་གནས་འགྱུར། ནང་གི་སྐྱེ་མཆེད་རྣམས་བྱང་སེམས་
དང་ཕྱིའི་སྐྱེ་མཆེད་གཟུགས་སྒྲ་ལ་སོགས་པ་རྣམས་ལྷ་མོ་དང་། ཚིགས་ཆེན་བརྒྱད། སྤྱི་བོ།
རྐང་མཐིལ་གཉིས་ཏེ་བཅུ་པོ་དེ། ཁྲོ་བོ་དང་ཁྲོ་མོར་གནས་འགྱུར་བའི་ཕྱིར་རོ། །རྩ་བའི་
རྟགས་གཉིས་པ་གྲུབ་སྟེ། རིམ་པ་གཉིས་པོ་དེ། ཐབས་ཁྱད་པར་ཅན་བྱང་ཆུབ་ཀྱི་སེམས་
དང༌། ལྟ་བ་འཁོར་འདས་དབྱེར་མེད་གཉིས་ཀྱིས་ཟིན་པའི་ཕྱིར་རོ། །རྩ་བའི་རྟགས་
གསུམ་པ་དེ་གྲུབ་པ་ཡིན་ཏེ། སྣང་གྲགས་ཀྱིས་བསྡུས་པའི་ཆོས་ཐམས་ཅད་དག་པ་གསུམ་
གྱི་བདག་ཉིད་ཡིན་པའི་ཕྱིར་རོ། །དག་པ་གསུམ་གང་ཞེ་ན། རྒྱུ་དུས་ཀྱི་དག་པ་གསུམ།
ཐབས་རྒྱུད་ཀྱི་དག་པ་གསུམ། འབྲས་རྒྱུད་ཀྱི་དག་པ་གསུམ་མོ། །དང་པོ་གསུམ་ནི། རྒྱུ་
དུས་ཀྱི་དེ་བཞིན་ཉིད་ཀྱི་དག་པ། དེའི་ལྷ་སོ་སོའི་དག་པ། དེའི་རང་རིག་པའི་དག་པ་དང་
གསུམ་ཡོད་ཅིང་། དང་པོ་ནི། ཆོས་ཐམས་ཅད་ཀྱི་ཆོས་དབྱིངས་རང་བཞིན་རྣམ་དག་ལྟ་བུ་
ལ་བྱེད། གཉིས་པ་ནི་སེམས་ཅན་ཐམས་ཅད་སྐྱེས་ཙམ་ཉིད་ནས་ལྷ་དང་ལྷ་མོ་སོགས་ཀྱི་
282



ནང་
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཞལ་ཕྱག་གི་རྣམ་པ་ཅན་དུ་རང་བཞིན་གྱིས་དག་པ་ལྟ་བུ། གསུམ་པ་ནི་སེམས་ཅན་རྣམས་
ཀྱི་རྒྱུད་ཀྱི་གདོད་མ་ནས་ཞི་བའི་གཟུང་འཛིན་གཉིས་སུ་མེད་པའི་སེམས་རིག་གསལ་ལྟ་
བུ་ལ་འཇོག །གཉིས་པ་ཐབས་རྒྱུད་ལ་ཡང་། ཐབས་རྒྱུད་ཀྱི་དེ་བཞིན་ཉིད་ཀྱི་དག་པ་ལ་
སོགས་པ་གསུམ་ཡོད་པའི། དང་པོ་ནི། འཁོར་འདས་དབྱེར་མེད་ཀྱི་ལྟ་བ་ལྟ་བུ། གཉིས་
པ་ནི་བསྐྱེད་རིམ་ལྟ་བུ། གསུམ་པ་ནི་རྫོགས་རིམ་ལྟ་བུ་ལ་འཇོག །
གསུམ་པ་འབྲས་རྒྱུད་ལའང་། དེ་ལྟར་གསུམ་དུ་ཡོད་པའི་དང་པོ་ནི། ངོ་བོ་ཉིད་སྐུ།
གཉིས་པ་ནི་གཟུགས་སྐུ་ལྟ་བུ། གསུམ་པ་ནི་རྟོགས་ཡེ་ཆོས་སྐུ་ལ་འཇོག་གོ །རིམ་གཉིས་
ཀྱི་གོ་རིམ་ལ། དཔལ་མགོན་འཕགས་པ་ཀླུ་སྒྲུབ། དང་པོར་བསྐྱེད་རིམ་བརྟན་བརྟན་སྒོམ་
ནས། དེ་རྗེས་རྫོགས་རིམ་སྒོམ་པ་ཡིན། ཞེས་གསུངས། སེམས་འགྲེལ་བསྐོར་གསུམ་པ་
རྣམས། བསྐྱེད་རིམ་བརྟན་ཀྱང་རུང་། མི་བརྟན་ཡང་རུང་། དང་པོར་བསྐྱེད་རིམ་ལོ་དྲུག་
བསྒོམ་ནས། དེ་རྗེས་རྫོགས་རིམ་བསྒོམ་པ་ཡིན། ཞེས་གསུངས་རང་རེ་ས་སྐྱ་པ་རྣམས་
རྣལ་འབྱོར་དབང་ཕྱུག་བིརླ་པའི་ལུགས་ལྟར་དུ་གདན་ཐོག་ཅིག་ཏུ་བསྐྱེད་རྫོགས་གཉིས་
པོ་དེ་ཉམས་སུ་ལེན་པ་ཡིན་ཏེ། ཐུན་སྟོད་ལ་བསྐྱེད་རིམ་དང༌། ཐུན་སྨད་ལ་རྫོགས་རིམ་
ཉམས་སུ་ལེན་པ་ཡིན་པའི་ཕྱིར་རོ། །སངས་རྒྱས་ཡེ་ཤེས་ཞབས་ནི། བསྐྱེད་རིམ་ལ་རྫོགས་
རིམ་གྱི་རྒྱས་བཏབ་ནས་ཉམས་སུ་ལེན་པ་ཡིན། ཞེས་གསུངས་ལ། དེ་ལ་རྗེ་བཙུན་གྲགས་
པས། ཁོ་བོས་ནི་དེ་འདྲ་མ་ཤེས་སོ། །ཞེས་ཅོ་ཡང་མཛད་དོ། །དྲུག་པ་ས་མཚམས་ནི། བླ་
མེད་ཀྱི་དབང་བཞི་རྫོགས་པ་ནས་བཟུང་སྟེ། སངས་མ་རྒྱས་ཀྱི་བར་ན་ཡོད་ཀྱི་སངས་རྒྱས་
པ་ན་མེད་དེ། སངས་རྒྱས་ནས་དེ་གཉིས་སྒོམ་པ་ལ་དགོས་པ་མེད་པའི་ཕྱིར་རོ། །གསུམ་
པ་ཡེ་ཤེས་ཕྱག་ཆེན་འཆད་པ་ལ་གཉིས་ཏེ། ས་པཎ་གྱི་ཕྱག་ཆེན་གྱི་དབྱེ་བ་ལྟར་བཤད་པ་
དང་། ས་པཎ་གྱི་རྟོགས་ལྡན་རྒྱན་བུའི་དྲིས་ལན། ཕྱག་རྒྱ་ཆེན་པོའི་མིག་ཐུར་ལྟར་བཤད་
པའོ། །དང་པོ་ལ་ཕྱག་ཆེན་གྱི་ངོ་བོ་དང་། དབྱེ་བ་གཉིས། དང་པོ་ནི་རང་རྒྱུ་བླ་མེད་ཀྱི་
283



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དབང་བཞི་དང་། རིམ་གཉིས་གང་རུང་སྒོམ་པ་ལ་བརྟེན་ནས་བྱུང་བའི་བདེ་སྟོང་གི་ཡེ་
ཤེས་དེ། དེའི་མཚན་ཉིད་ཡིན། གཉིས་པ་དབྱེ་བ་ལ། སྒྲའི་བརྗོད་རིགས་ཀྱི་སྒོ་ནས་
དབྱེ་ན། བརྗོད་པ་ཚིག་གི་ཕྱག་རྒྱ་ཆེན་པོ། སྒོམ་པ་དམིགས་པའི་ཕྱག་རྒྱ་ཆེན་པོ། མྱོང་བ་
ཉམས་མྱོང་གི་ཕྱག་རྒྱ་ཆེན་པོ། རྟོགས་པ་དཔེའི་ཕྱག་རྒྱ་ཆེན་པོ། མཐོང་བ་དོན་གྱི་ཕྱག་རྒྱ་
ཆེན་པོ། གྲུབ་པ་འབྲས་བུའི་ཕྱག་རྒྱ་ཆེན་པོ་དང་དྲུག་ཡོད་པའི་དང་པོ་ནི། ཕྱག་ཆེན་སྟོན་
པའི་བཀའ་དང་བསྟན་བཅོས་རྣམས་ལ་འཇོག །གཉིས་པ་ནི། ལྷ་སྒོམ་པ་ལ་སོགས་པའི་
ཏིང་ངེ་འཛིན་རྣམས་ལ་འཇོག །གསུམ་པ་ནི། ཉམས་མྱོང་ཁྱད་པར་ཅན་རྣམས་ལ་འཇོག །
བཞི་པ་ནི། མཚོན་བྱེད་དཔེའི་ཕྱག་མཚན་དང་དོན་ཅིག་པས། བླ་མེད་ཀྱི་ཚོགས་སྦྱོར་དུ་
གྱུར་པའི་ཕྱག་ཆེན་ལ་འཇོག །ལྔ་པ་ནི། མཚོན་བྱ་དོན་གྱི་ཕྱག་ཆེན་དང་དོན་ཅིག་པས། ས་
དང་པོ་སོགས་ཀྱི་ཕྱག་ཆེན་རྣམས་ལ་འཇོག་གོ །དྲུག་པ་ནི་སངས་རྒྱས་པའི་ཕྱག་ཆེན་ལ་
འཇོག །དེས་ན་དངོས་རྟགས་ཕྱེ་བ་དེའི་ཚེ་ན། དང་པོ་དེ་ལ་ཕྱག་ཆེན་མ་ཡིན་པས་ཁྱབ།
གཉིས་པ་དང་གསུམ་པ་ལ། ཡིན་མིན་གཉིས་གཉིས་ཡོད་ཅིང་། བཞི་པ་དང་། ལྔ་པ་ལ་
ཕྱག་ཆེན་ཡིན་པས་ཁྱབ་ལ། དྲུག་པ་ལ་ཡང་ཕྱག་ཆེན་ཡིན་མིན་གཉིས་ཡོད་དོ། །ཕྱག་ཆེན་
གྱི་ཡེ་ཤེས་དེ་ལ། ངོ་བོའི་སྒོ་ནས་དབྱེ་ན། མཚན་བཅས་ཀྱི་དེ་དང་། མཚན་མེད་ཀྱི་ཡེ་ཤེས་
གཉིས་སུ་ཡོད་དོ། །
གཉིས་པ་མིག་ཐུར་ལྟར་བཤད་པ་ལ། ཕྱག་ཆེན་གྱི་ངོ་བོ་དང་། དབྱེ་བ་གཉིས་ལས།
དང་པོ་ནི། རང་རྒྱུ་བླ་མེད་ཀྱི་དབང་བཞི་དང་། རིམ་གཉིས་གང་རུང་སྒོམ་པ་ལ་བརྟེན་ནས་
བྱུང་བའི་གསང་སྔགས་བླ་མེད་ཀྱི་ཉམས་སྐྱོན་མེད་དེ། དེའི་མཚན་ཉིད་ཡིན། གཉིས་པ་དེ་
ལ་དབྱེ་ན། ཕྱག་ཆེན་ལྟར་སྣང་དང་། ཡང་དག་གཉིས། དང་པོ་ལ་ཡང་། ཆ་མཐུན་པ་དུག་
དང་བཅས་པའི་དེ་དང་། འབའ་ཞིག་པ་སྐྱོན་དང་བཅས་པའི་ཕྱག་ཆེན་གཉིས་ཡོད་པའི།
དང་པོ་ནི། ཐོས་བྱུང་གིས་བསྡུས་པ། བསམ་བྱུང་གིས་བསྡུས་པ། སྒོམ་བྱུང་ཡིན་ཡང་རྣམ་
284



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
རྟོག་གི་དུག་མ་ཡལ་བའི་ཕྱག་ཆེན་རྣམས་ལ་འཇོག་གོ །གཉིས་པ་ནི། སྣང་ཕྱོགས་སྟོང་
ཕྱོགས་འབའ་ཞིག་སོགས་ཉེ་ཚེ་བ་རྣམས་ལ་འཇོག །གཉིས་པ་ཡང་དག་ལ་དབྱེ་ན།
མཚན་བཅས་ཀྱི་དེ་དང་། མཚན་མེད་ཀྱི་ཕྱག་ཆེན་གཉིས་ཡོད་པའི། དང་པོ་ནི། ས་མ་ཐོབ་
གོང་གི་བླ་མེད་ཀྱི་ཉམས་སྐྱོན་མེད་རྣམས་ཡིན་ལ། དེ་ནི་བླ་མེད་ཀྱི་ཚོགས་སྦྱོར་གང་རུང་དུ་
གྱུར་པའི་ཕྱག་ཆེན་ལ་འཇོག །གཉིས་པ་ནི། ས་དང་པོ་ཐོབ་པ་ནས་བཟུང་སྟེ། རྡོ་རྗེ་འཛིན་
པའི་སའི་བར་གྱི་ཉམས་རྣམས་ཡིན་ལ། དེ་ནི་ས་དང་པོ་ནས་བཅུ་གསུམ་པའི་བར་གང་
རུང་དུ་གྱུར་པའི་ཕྱག་ཆེན་རྣམས་ལ་འཇོག་གོ །དེ་རྣམས་འཐད་པ་ཡིན་ཏེ། སྡོམ་གསུམ་
རབ་དབྱེ་ལས། དེ་ལས་བྱུང་བའི་ཡེ་ཤེས་ནི། །ཕྱག་རྒྱ་ཆེན་པོ་གོམས་པར་བྱ། །ཞེས་
གསུངས་པའི་ཕྱིར་རོ། །
བཞི་པ་སྤྱོད་པ་རྣམས་གསུམ་རྒྱུ་ཚུལ་ལ་གཉིས་ཏེ། སྤྱོད་པའི་སྔོན་དུ་འགྲོ་བ་དྲོད་
བཤད་པ་དང༌། དེ་ལ་བརྟེན་ནས་ཐོབ་པའི་སྤྱོད་པ་དངོས་བཤད་པའོ། །དང་པོ་ལ་དྲུག་སྟེ།
དྲོད་ཀྱི་ངོ་བོ། དབྱེ་བ། དབྱེ་བ་སོ་སོའི་རང་བཞིན། དྲོད་མ་ཐོབ་པ་ཐོབ་པར་བྱེད་པའི་
ཐབས། ཐོབ་པ་བརྟན་པར་བྱེད་པའི་དུས། དྲོད་དང་སྤྱོད་པ་མཚམས་སྦྱར་བའོ། །དང་
པོ་ནི། རང་རྒྱུ་བླ་མེད་ཀྱི་དབང་དང་། རིམ་གཉིས་གང་རུང་སྒོམ་པ་ལ་བརྟེན་ནས་བྱུང་
བའི་ལུས་ངག་ཡིད་གསུམ་གྱི་མཐུའམ། ནུས་པ་ཁྱད་པར་ཅན་དེ་དྲོད་ཀྱི་མཚན་ཉིད་ཡིན།
གཉིས་པ་དབྱེ་ན་དྲོད་ཆུང་འབྲིང་ཆེ་གསུམ་དུ་ཡོད། གསུམ་པ་སོ་སོའི་རང་བཞིན་ལ་དྲོད་
ཆུང་འབྲིང་ཆེ་གསུམ་པོ་དེའི་ངོ་བོ་ལ་འཇོག་ཚུལ་ཡོད་དེ། རང་རྒྱུ་བླ་མེད་ཀྱི་དབང་རིམ་
གཉིས་གང་རུང་བསྒོམ་པ་ལ་བརྟེན་ནས་བྱུང་བའི་ཐབས་ཁྱད་པར་ཅན་ཡིན་པ་གང་ཞིག །
ཚར་བཅད་དང་རྗེས་འཛིན་གང་རུང་མི་ནུས་པའི་ཐབས་དེ། དྲོད་ཆུང་ངུའི་ངོ་བོ། དེ་གང་
ཞིག །ཚར་བཅད་དང་རྗེས་འཛིན་གང་རུང་ནུས། གཉིས་ཀ་མི་ནུས་པའི་ཐབས་དེ་དྲོད་
འབྲིང་གི་མཚན་ཉིད། དེ་གང་ཞིག །ཚར་བཅད་དང་རྗེས་འཛིན་གཉིས་ཀ་ནུས་པའི་
1）
285



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཐབས་དེ། དྲོད་ཆེན་པོའི་མཚན་ཉིད་ཡིན་ནོ། །བཞི་པ་ཐོབ་པར་བྱེད་པའི་ཐབས་ནི།
བསྐྱེད་རིམ་དང་། རྫོགས་རིམ་སྒོམ་པ་དེ། དྲོད་ཆུང་ངུ་ཐོབ་པར་བྱེད་པའི་ཐབས་ཡིན།
ཀུན་འདར་གསང་སྤྱོད་བྱེད་པ་དེ། དྲོད་འབྲིང་ཐོབ་བྱེད་ཀྱི་ཐབས་ཡིན། དྲག་ཤུལ་གྱི་ལས་
བྱེད་པ་དེ་དྲོད་ཆེན་པོ་ཐོབ་བྱེད་ཀྱི་ཐབས་ཡིན་ནོ། །
ལྔ་པ་ཐོབ་པ་བརྟན་པར་བྱ་བའི་ཐབས་ལ། ཤེས་བྱ་ཆོས་ཅན། དྲོད་ཆུང་འབྲིང་ཆེ་
གསུམ་པོ་དེ་བརྟན་པར་བྱ་བའི་ཐབས་བྱེད་ཚུལ་ཡོད་དེ། དྲོད་ཆུང་འབྲིང་གཉིས་བརྟན་
པར་བྱེད་པ་ལ་ཟླ་བ་དྲུག །དེས་མ་ཆོག་ན་ཟླ་བ་བཅོ་བརྒྱད་ཀྱི་བར་དུ་བརྟན་པར་བྱེད་
དགོས། དྲོད་ཆེན་པོ་བརྟན་པར་བྱེད་པ་ལ། ཟླ་བ་ཕྱེད་དགོས་པའི་ཕྱིར་ཏེ། བརྩེ་བས་
དངོས་གྲུབ་དོན་དུ་ཡང་། །ཟླ་བ་ཕྱེད་དུ་ཡོངས་སུ་རྟོགས། །ཞེས་གསུངས་པའི་ཕྱིར་རོ། །
དྲུག་པ་མཚམས་སྦྱར་བ་ན། དྲོད་ཆུང་ངུ་ཐོབ་ནས་ཀུན་འདར་གསང་སྤྱོད་བྱེད། དྲོད་
འབྲིང་ཐོབ་ནས་ཀུན་འདར་འཇིག་རྟེན་པའི་མངོན་དུ་སྤྱོད་པར་བྱེད། དྲོད་ཆེན་པོ་ཐོབ་
ནས། ཀུན་ཏུ་བཟང་པོ་སྤྱོད་པ་བྱེད་དོ། །ཀུན་འདར་ཞེས་བྱ་བ་ནི། རྣམ་པར་རྟོག་པ་ཀུན་
འདར་བར་བྱེད་པ་ཡིན་པས། དེ་ལྟར་བཞག་པའི་ཕྱིར་རོ། །གཉིས་པ་སྤྱོད་པ་དངོས་
བཤད་པ་ལ་བཞི་སྟེ། སྤྱོད་པའི་ངོ་བོ། དབྱེ་བ། སྤྱོད་པ་བྱ་བའི་ཡུལ། སྤྱོད་པ་ལ་བརྟེན་
ནས་ཉམས་མྱོང་སྐྱེས་པའི་རིམ་པ་བཤད་པའོ། །དང་པོ་ནི། མྱོང་བ་དྲོད་བརྟན་པར་བྱེད་
པའི་ཐབས་ཡིན་པ་གང་ཞིག །ལུས་ངག་ཡིད་གསུམ་རྒྱུ་བའམ་གཡོ་བར་ནུས་པའི་ཐབས་
ཁྱད་པར་ཅན་དེ། སྤྱོད་པའི་མཚན་ཉིད་ཡིན། གཉིས་པ་དེ་ལ་དབྱེ་ན། ཀུན་འདར་གསང་
སྤྱོད། ཀུན་འདར་མངོན་སྤྱོད། ཀུན་ཏུ་བཟང་པོའི་སྤྱོད་པ་དང་གསུམ་ཡོད་ལ། དེ་ཡང་དང་
པོ་དེ་ལ། རྒྱལ་པོ་གཞོན་ནུའི་སྤྱོད་པ་ཞེས་འཇོག །གཉིས་པ་དེ་ལ་སྨྱོན་པ་བརྟུལ་ཞུགས་
ཅན་གྱི་སྤྱོད་པ་ཞེས་འཇོག །གསུམ་པ་དེ་ལ། ཕྱོགས་ལས་རྣམ་པར་རྒྱལ་བའམ། སྟོབས་
དང་ལྡན་པའི་སྤྱོད་པ་ཞེས་འཇོག །གསུམ་པ་སྤྱོད་པ་སྤྱོད་པའི་གནས་དེ་ལ་གསུམ་ཡོད་དེ།
286



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ལས་དང་པོ་པ་རྣམས་ཀྱིས་རང་གི་ཁྱིམ་དུ་སྒོམ་དགོས། བརྟན་པ་ཅུང་ཟད་ཐོབ་ནས། དུར་
ཁྲོད་ལ་སོགས་པ་རྣམས་སུ་སྒོམ་པར་བྱེད། བརྟན་པ་ཆེན་པོ་ཐོབ་ནས་ཡུལ་ཉི་ཤུ་རྩ་བཞི།
ཡུལ་ཆེན་སུམ་ཅུ་རྩ་གཉིས་དང་། ཡུམ་ཆེན་སུམ་ཅུ་རྩ་བདུན་ལ་སོགས་པ་རྣམས་སུ་སྒོམ་
པར་བྱེད་པ་ཡིན་ཏེ། སྡོམ་གསུམ་རབ་དབྱེ་ལས། དབང་བཞི་ཡོངས་སུ་རྫོགས་པ་དང་། །
དང་པོ་རང་གི་ཁྱིམ་དུ་བསྒོམ། །བརྟན་པ་ཐོབ་ནས་དུར་ཁྲོད་སོགས། །བརྟན་པ་ཆེན་པོ་
ཐོབ་ནས་ནི། །ལུས་དང་ངག་གི་བརྡ་རྣམས་ལ། །ལེགས་པར་སྦྱངས་ཤིང་དེ་ཉིད་རྟོགས། །
ས་རྣམས་བགྲོད་པར་བྱ་བ་དང་། །ཡུལ་རྣམས་དབང་དུ་བསྡུ་བའི་ཕྱིར། །གནས་དང་ཉེ་
བའི་གནས་ལ་སོགས། །ཡུལ་ཆེན་སུམ་ཅུ་སོ་བདུན་དུ། །རིག་པ་བརྟུལ་ཞུགས་སྤྱོད་
ཕྱིར་རྒྱུ། །ལུགས་འདི་རྣལ་འབྱོར་ཆེན་པོ་ཡི། །རྒྱུད་དང་བསྟན་བཅོས་རྣམས་ལས་
གསུངས། །འདི་འདྲའི་སྤྱོད་པ་ཤེས་ནས་ནི། །ཚེ་འདི་ཉིད་ལ་རྫོགས་སངས་རྒྱས། །ཞེས་
དང༌། རིམ་པ་གཉིས་པོ་མི་སྒོམ་ན། །ཡུལ་ཆེན་སུམ་ཅུ་སོ་བདུན་དུ། །འགྲོ་བ་སངས་རྒྱས་
ཀྱིས་མ་གསུངས། །རིམ་པ་གཉིས་པོ་མི་སྒོམ་པའི། །སྒོམ་ཆེན་བཟང་ཡང་ཕ་རོལ་དུ། །
ཕྱིན་པའི་སྒོམ་ཆེན་ལས་མ་འདས། །མདོ་ལས་ཡུལ་ཆེན་དེ་དག་ཏུ། །འགྲོ་བའི་ཆོ་ག་
བཤད་པ་མེད། །ཞེས་གསུངས་པའི་ཕྱིར། །
ལྔ་པ་ས་ལམ་བགྲོད་ཚུལ་གྱི་རྣམ་གཞག་འཆད་པ་ལ་གསུམ་སྟེ། སྤྱིར་ཐེག་དམན་ས་
ལམ་གྱི་རྣམ་གཞག །བྱེ་བྲག་ཐེག་ཆེན་ས་ལམ་གྱི་རྣམ་གཞག །ཁྱད་པར་གསང་སྔགས་ས་
ལམ་གྱི་རྣམ་གཞག་བཤད་པའོ། །དང་པོ་ལ། ས་བཤད་པ། ལམ་བཤད་པ་གཉིས་ལས།
དང་པོ་ལ། དམན་པ་ས་བརྒྱད་ཞེས་གྲགས་ཏེ། དཀར་པོ་རྣམ་པར་མཐོང་བའི་ས། རིགས་
ཀྱི་ས། བརྒྱད་པའི་ས། མཐོང་བའི་ས། སྲབས་པའི་ས། འདོད་ཆགས་དང་བྲལ་བའི་ས།
བྱས་པ་རྟོགས་པའི་ས། རང་སངས་རྒྱས་ཀྱི་ས་དང་བརྒྱད་ལས། དང་པོ་དང་། ཉན་ཐོས་ཀྱི་
ཚོགས་ལམ་དོན་གཅིག །གཉིས་པ་དང༌། ཉན་ཐོས་ཀྱི་སྦྱོར་ལམ་དོན་གཅིག །གསུམ་པ་
287



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང་། རྒྱུན་ཞུགས་ཞུགས་པའི་ལམ་དོན་གཅིག །བཞི་པ་དང་། རྒྱུན་ཞུགས་ཀྱི་ལམ་དོན་
གཅིག །ལྔ་པ་དང་། ཕྱིར་འོང་གི་ལམ་དོན་གཅིག །དྲུག་པ་དང་། ཕྱིར་མི་འོང་གི་ལམ་དོན་
གཅིག །བདུན་པ་དང་། ཉན་ཐོས་དགྲ་བཅོམ་པའི་ལམ་དོན་གཅིག །བརྒྱད་པ་དང་། རང་
སངས་རྒྱས་ཀྱི་ལམ་དོན་གཅིག་གོ །གཉིས་པ་ལམ་ལ་གཉིས་ཏེ། ཉན་ཐོས་ཀྱི་ལམ་དང་།
རང་སངས་རྒྱས་ཀྱི་ལམ་མོ། །དང་པོ་ལ་ལྔ་སྟེ། ཉན་ཐོས་ཀྱི་ཚོགས་ལམ་ནས་མི་སློབ་ལམ་
གྱི་བར་རོ། །རང་རྒྱལ་ལམ་ཡང་ལྔ་སྟེ། རང་རྒྱལ་གྱི་ཚོགས་ལམ་ནས། རང་རྒྱལ་གྱི་མི་
སློབ་ལམ་གྱི་བར་ལའོ། ། །
གཉིས་པ་ཐེག་ཆེན་ཕ་རོལ་དུ་ཕྱིན་པའི་ལུགས་ལ་ནི། མངོན་རྟོགས་རྒྱན་ལ་ས་
བཅུར་ཕྱེ་ནས་བཅུ་པ་སངས་རྒྱས་ཀྱི་སར་བཤད་པ་དང་། བྱང་ས་ལས། ཐེག་ཆེན་མོས་
སྤྱོད་ལ་ས་གཉིས་དང་། བྱང་སེམས་འཕགས་པའི་ས་བཅུ་དང་། སངས་རྒྱས་ཀྱི་ས་དང་
བཅུ་གསུམ་དུ་བཤད་པའང་ཡོད་མོད་ཀྱི། མདོ་སྡེ་རྒྱན་རྩ་འགྲེལ་ལས། བྱང་སེམས་
འཕགས་པའི་ས་རབ་དགའ་སོགས་བཅུ་དང་། བཅུ་གཅིག་པ་སངས་རྒྱས་ཀྱི་ས་དང་བཅུ་
གཅིག་ཏུ་བཤད་པ་འདི་སྙིང་པོར་བཟུང་ངོ་། །
༈ གསུམ་པ་བླ་མེད་རྡོ་རྗེ་ཐེག་པའི་ལུགས་ལ། ཁ་ཅིག །ས་བཅུ་གཅིག་ཁོ་ནར་
བཞེད་པ་དང་། ལ་ལ་ས་བཅུ་གཉིས་ཁོ་ནར་བཞེད་པ་དང་། གཞན་དག་ས་བཅུ་བཞི་དང་།
བཅུ་དྲུག་སོགས་སུ་བཞེད་པའང་སྣང་མོད་ཀྱི། ཁོ་བོ་ཅག་འཁྲུལ་པའི་དྲི་མ་ཟད་པ་འཇམ་
མགོན་ས་སྐྱ་པའི་རིང་ལུགས་འཛིན་པ་དག་གིས་ས་བཅུ་གསུམ་གྱི་རྣམ་གཞག་འདི། ལུང་
རིགས་མན་ངག་གསུམ་གྱི་གཏན་ལ་ཕབ་སྟེ་འཐད་ལྡན་དུ་ཁས་བླངས་པ་ཡིན་ནོ། །
དེས་ན། འདི་ལ་གཉིས། ས་བཅུ་གསུམ་གྱིས་བགྲོད་ཚུལ་དང་། ལམ་ལྔ་དང་བྱང་ཕྱོགས་
སོ་བདུན་གྱིས་བགྲོད་ཚུལ་གཉིས། དང་པོ་ལ་བཞི། ཡུལ་ཆེན་སོ་བདུན་གྱི་སྒོ་ནས་ས་ལམ་
བགྲོད་ཚུལ། རྩ་དབུ་མའི་མདུད་པ་གྲོལ་ཚུལ་གྱི་སྒོ་ནས་ས་ལམ་བགྲོད་ཚུལ། དགའ་བ་
288



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
བཅུ་དྲུག་འཆར་ཚུལ་གྱི་སྒོ་ནས་ས་ལམ་བགྲོད་ཚུལ། དེ་ལ་ས་ལམ་གྱི་འཇུག་ལྡོག་གཏན་
ལ་ཕབ་པའོ། །དང་པོ་ལ་འཁོར་ལོ་བདེ་མཆོག་ནས་བཤད་ཚུལ་དང་། དགེས་པ་རྡོ་རྗེ་ནས་
བཤད་པའི་ཚུལ་ལོ། ། །
དང་པོ་ལ་གསུམ། ཕྱིའི་ཡུལ་ཆེན་སོ་བདུན་ངོས་བཟུང་བ་དང་། ནང་གི་ཡུལ་ཆེན་
སོ་བདུན་ངོས་བཟུང་བ། དེ་ལས་ས་ལམ་བགྲོད་ཚུལ་དངོས་སུ་བཤད་པའོ། །དང་པོ་ལ།
ཐུགས་འཁོར་གྱི་གནས་བརྒྱད། གསུང་འཁོར་གྱི་གནས་བརྒྱད། སྐུ་འཁོར་གྱི་གནས་
བརྒྱད། དམ་ཚིག་འཁོར་ལོའི་གནས་བརྒྱད། བདེ་ཆེན་འཁོར་ལོའི་གནས་ལྔའོ། །དང་
པོ་ནི། འཛམ་གླིང་གི་ལྟེ་བ་རྡོ་རྗེ་གདན་དབུས་སུ་བཞག་པའི། ཕྱོགས་བཞི་མཚམས་
བརྒྱད་ན་གནས་པའི་པུལླི་ར་མ་ཡ་སྟེ་རྒྱས་པའི་རིགས། ཛཱ་ལནྡྷ་རའམ། ཛ་ལནྡྷ་ར་སྟེ།
འབར་བ་འཛིན་པའམ། དྲ་བ་འཛིན་པ། ཨོཊྛི་ན་སྟེ། ཨུ་རྒྱན། ཨར་བུ་ཏ་སྟེ། མཆོད་འོས།
གོ་ད་ཝ་རི་སྟེ། བ་ཡི་མཆོག་སྦྱིན། རསྨི་ཤྭ་ར་སྟེ། དགའ་བྱེད་དབང་ཕྱུག །དེ་ཝི་ཀོ་ཊ་སྟེ།
ལྷ་མོའི་མཁར། མ་ལ་ཝ་སྟེ། ཕྲེང་བ་ཅན་དང་བརྒྱད་གནས་པ་དེའོ། །གཉིས་པ་ནི། དེའི་
ཕྱིའི་སྐོར་གྱི་ཕྱོགས་མཚམས་བརྒྱད་ན། ཀ་མ་རཱུ་པ་སྟེ། འདོད་པའི་གཟུགས། ཨོ་ཏྲེ་སྟེ།
རོལ་པ་ཅན། ཏྲི་ཤ་ཀུ་ནེ་སྟེ། དགེ་མཚན་སུམ་པ། ཀོ་ས་ལ་སྟེ། མཛོད་ལེན་ནམ། དགེ་བ་
ཅན། ཀ་ལིངྐ་སྟེ། སྨྲ་བའི་རྟགས། ལམྤ་ཀ་སྟེ། འཕྲེང་བ་ཅན། ཀཉྩི་ཀ་སྟེ། སྐྱུར་བག་ཅན།
ཧི་མཱ་ལ་ཡ་སྟེ། གངས་ཅན་དང་བརྒྱད་གནས་པ་དེའོ། །གསུམ་པ་ནི། དེའི་ཕྱི་རོལ་གྱི་
ཕྱོགས་མཚམས་བརྒྱད་ན། བྲེ་ཏ་པུ་རི་སྟེ། ཡི་དྭགས་ཀྱི་གྲོང་ཁྱེར། གྲོ་ཧ་དེ་བ་སྟེ། ཁྱིམ་
གྱི་ལྷ། སོ་རཏྠ་སྟེ། ཡུལ་འཁོར་བཟང་པོ། སུ་ཝརྞ་སྟེ། གསེར་དང་ལྡན་པའི་གླིང་། ནཱ་ག་
ར་སྟེ། གྲོང་ཁྱེར། སིནྡྲ་ར་སྟེ། ལེགས་སྦྱར་སོར་བཞག །མ་རོ་སྟེ། མྱ་ངམ་གྱི་ཐང་ངམ་ཆུ་
མེད་པའི་ཐང་། ཀུ་མཱུསྟ་སྟེ། རིགས་དང་ལྡན་པའི་གླིང་ཞེས་གནས་བརྒྱད་གནས་པ་དེའོ། །
བཞི་པ་ནི། དེའི་ཕྱི་རོལ་ན། གླིང་བཞི་དང༌། ཤར་ལྷོའི་གླིང་ཕྲན་གཉིས་གཅིག་ཏུ་རྩིས་པ་
289



མ
མ་སྐབ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ། །
སོགས་གླིང་ཕྲན་བཞི་སྟེ་བརྒྱད་གནས་པ་དེའོ། །ལྔ་པ་ནི་དབུས་ཀྱི་རི་བོ་མཆོག་རབ་ཀྱི་རྩེ་
དབུས་དང་ཕྱོགས་བཞིའི་གནས་ཏེ་ལྔ་པོ་དེ་ལ་བྱེད། འདི་དག་ཀྱང་ཤར་ནས་བརྩམས་པའི་
ཕྱོགས་གཡོན་བསྐོར་དང་། ཤར་ལྷོ་ནས་བརྩམས་པའི་མཚམས་གཡས་བསྐོར་དུ་གནས་
པ་ནི་འཁོར་ལོ་བདེ་མཆོག་གི་སྲོལ་ལོ། །
གཉིས་པ་ནང་གི་ཡུལ་ཆེན་སོ་བདུན་ནི། བྱང་སེམས་འབབ་པའི་རྩ་སུམ་ཅུ་རྩ་
གཉིས། སྙིང་ཁ་ན་གནས་པའི་སྦས་པའི་རྩ་ལྔ་སྟེ། རྩ་སུམ་ཅུ་རྩ་བདུན་དེ་དག་གི་ནང་ན་
གནས་པའི་རྩ་ཡིག་སུམ་ཅུ་རྩ་བདུན། ཁམས་སུམ་ཅུ་རྩ་བདུན། རླུང་སུམ་ཅུ་རྩ་བདུན་
རྣམས་ལ་འཇོག་པ་ཡིན་ཏེ། དེ་ཡང་བྱང་སེམས་འབབ་པའི་རྩ་སོ་གཉིས་ལས། སྤྱི་བོ་ནས་
གྱེས་པའི་རྩ་བརྒྱད། དེ་དག་གི་རྩ་མདུད་པ་ཛ་ཨོ་ཨ། གོ་ར་དེ་མ་བརྒྱད་ཁམས་བདུད་རྩི་
རླུང་དང་བཅས་པ་རྣམས། ནང་གི་ཐུགས་འཁོར་གྱི་གནས་བརྒྱད། མགྲིན་པ་ནས་གྱེས་
པའི་རྩ་བརྒྱད་དང་། དེ་དག་གི་དབྱིབས་ཀཱ་ཨོ་ཏྲི་ཀོ །ཀ་ལ་ཀ་ཧིའི་རྣམ་པ་ཅན་ཁམས་
བདུད་རྩི་རླུང་དང་བཅས་པ་རྣམས་གསུང་འཁོར་གྱི་གནས་བརྒྱད། ལྟེ་བ་ནས་གྱེས་པའི་རྩ་
བརྒྱད་དང་དེ་དག་གི་དབྱིབས། བྲེ་གྲི་སོ་སུ་ན་སི་མ་ཀུའི་རྣམ་པ་ཅན། ཁམས་བདུད་རྩི་
རླུང་དང་བཅས་པ་རྣམས། སྐུ་འཁོར་གྱི་གནས་བརྒྱད། སྙིང་ཁ་ནས་གྱེས་པའི་ཕྱིས་བསྐོར་
འདབ་མ་བརྒྱད། དེ་དག་གི་དབྱིབས་ཧཱུྃ་རིང་པོ་བརྒྱད་ཀྱི་རྣམ་པ་ཅན་ཁམས་བདུད་རྩི་རླུང་
དང་བཅས་པ་རྣམས་དམ་ཚིག་འཁོར་ལོའི་གནས་བརྒྱད། སྙིང་ཁ་ནས་ནང་བསྐོར་གྱི་
འདབ་མ་བཞི་དང་། དེ་དག་གི་དབྱིབས་རྩ་མདུད། བྷཾ་ཨོཾ་ཛཾ་ཁཾ་ཧཱུྃ་གི་རྣམ་པ་ཅན། ཁམས་
བདུད་རྩི་རླུང་དང་བཅས་པ་རྣམས་ནང་གི་བདེ་ཆེན་འཁོར་ལོའི་གནས་ལྔར་འཇོག་པའི་
ཕྱིར་རོ། ། །
དེ་ཡང་པུལླི་ར་མ་ལ་སོགས་བརྒྱད་ལ་ཐུགས་འཁོར་གྱི་གནས་དང་མཁའ་སྤྱོད་ཀྱི་
གནས་ཞེས་བྱ་སྟེ། སངས་རྒྱས་ཀྱི་ཐུགས་ལས་སྤྲུལ་པའི་དཔའ་བོ་དང་རྣལ་འབྱོར་མས་
290



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།།
བྱིན་གྱིས་བརླབས་པ་དང་། དབང་ཕྱུག་གི་ཐུགས་ལས་སྤྲུལ་པའི་སྟེང་ལྷ་ལས་བབས་པའི་
འཇིགས་བྱེད་བརྒྱད་དང་པོར་བྱུང་བའི་གནས་ཡིན་པའི་ཕྱིར་རོ། །ཀ་མ་རུ་པ་སོགས་
བརྒྱད་ལ་གསུང་འཁོར་གྱི་གནས་དང་། ས་སྤྱོད་ཀྱི་གནས་ཞེས་བྱ་སྟེ། སངས་རྒྱས་ཀྱི་
གསུང་ལས་སྤྲུལ་པའི་དཔའ་བོ་དང་རྣལ་འབྱོར་མས་བྱིན་གྱིས་བརླབས་པ་དང་། དབང་
ཕྱུག་གི་གསུང་ལས་སྤྲུལ་པའི་གནོད་སྦྱིན་གཙོ་འཁོར་བཞི་དང་། སྲིན་པོ་གཙོ་འཁོར་
བཞི་སྟེ། ས་སྟེངས་ན་སྤྱོད་པའི་འཇིགས་བྱེད་བརྒྱད་དང་པོར་བྱུང་བའི་གནས་ཡིན་པའི་
ཕྱིར་རོ། །
ཕྲེ་ཏ་པུ་རི་སོགས་བརྒྱད་ལ་སྐུ་འཁོར་གྱི་གནས་དང་། ས་འོག་ན་སྤྱོད་པའི་གནས་
ཞེས་འཇོག་སྟེ། སངས་རྒྱས་ཀྱི་སྐུ་ལས་སྤྲུལ་པའི་དཔའ་བོ་དང་རྣལ་འབྱོར་མས་བྱིན་གྱིས་
བརླབས་པ་དང་། དབང་ཕྱུག་གི་སྐུ་ལས་སྤྲུལ་པའི་རྒྱ་མཚོའི་ཀླུ་གཙོ་འཁོར་བཞི་དང་། རི་
རབ་ཀྱི་ཆུ་མཚམས་མན་ན་གནས་པའི་ལྷ་མིན་གཙོ་འཁོར་བཞི་སྟེ་ས་འོག་ན་སྤྱོད་པའི་
འཇིགས་བྱེད་བརྒྱད་དང་པོར་བྱུང་བའི་གནས་ཡིན་པའི་ཕྱིར་རོ། །ཤར་ལུས་འཕགས་པོ་
སོགས་བརྒྱད་ལ་དམ་ཚིག་འཁོར་ལོའི་གནས་དང་། འཕྲིན་ལས་ཀྱི་གནས་ཞེས་བྱ་སྟེ།
ཤར་ལུས་འཕགས་པོའི་ལྟེ་བ་ན་ཁ་གདོང་མ་གནས། སྒྲ་མི་སྙན་ན་འུག་གདོང་མ། བ་ལང་
སྤྱོད་ན་ཁྱི་གདོང་མ། འཛམ་བུ་གླིང་ན་ཕག་གདོང་མ། ཤར་ལྷོའི་གླིང་ཕྲན་གཉིས་ན་
གཤིན་རྗེ་བརྟན་མ། ལྷོ་ནུབ་ཀྱི་གླིང་ཕྲན་གཉིས་ན་གཤིན་རྗེའི་ཕོ་ཉ་མོ། ནུབ་བྱང་གི་གླིང་
ཕྲན་གཉིས་ན་གཤིན་རྗེ་མཆེ་བ་མ། བྱང་ཤར་གྱི་གླིང་ཕྲན་གཉིས་ན་གཤིན་རྗེ་འཇོམས་
མ་སྟེ། སངས་རྒྱས་ཀྱི་དམ་ཚིག་ལས་སྤྲུལ་པའི་སྒོ་མཚམས་མ་བརྒྱད་ཀྱིས་བྱིན་གྱིས་
བརླབས་པ་དང་། དབང་ཕྱུག་གི་འཕྲིན་ལས་ལས་སྤྲུལ་པའི་མ་མོ་བརྒྱད་དང་པོར་བྱུང་
བའི་གནས་ཡིན་པའི་ཕྱིར་རོ། །
རི་རབ་རྩེའི་དབུས་ན་འཁོར་བདེ་མཆོག་ཡབ་ཡུམ། ཤར་ན་མཁའ་འགྲོ་མ་སྔོན་མོ།
291



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བྱང་ན་ལ་མ་ལྗང་གུ། ནུབ་ན་ཁཎྜ་རོ་ཧི་དམར་མོ། ལྷོ་ན་གཟུགས་ཅན་མ་སེར་མོ་སྟེ་ལྷ་ལྔ་
བཞུགས་པའི་གནས་ལྔ་པོ་དེ་ལ་བདེ་ཆེན་འཁོར་ལོའི་གནས་ཞེས་བྱ་སྟེ། བདེ་ཆེན་འཁོར་
ལོའི་ལྷ་གཙོ་འཁོར་ལྔ་ལས་བྱིན་གྱིས་བརླབས་པའི་གནས་ཡིན་པའི་ཕྱིར། དེ་ལྔ་ལ་སྦས་
པའི་ཡུལ་ལྔ་ཞེས་ཀྱང་བྱ་སྟེ། ནང་སྦས་པའི་རྩ་ལྔས་མཚོན་པའི་ཕྱིའི་གནས་ཡིན་པའི་
ཕྱིར་རོ། །གསུམ་པ་དེ་ལས་ལམ་བགྲོད་ཚུལ་དངོས་ལ་གཉིས། སྤྱིར་བཏང་རྒྱུད་ལུགས་
དང༌། དམིགས་བསལ་མན་ངག་ལུགས་སོ། །
དང་པོ་ལ་སྤྱིར་ཕྱི་ནང་གི་ཡུལ་ཆེན་པོ་བདུན་ལ་བརྟེན་ནས་ས་བཅུ་གསུམ་བགྲོད་
ཚུལ་འདི་ལྟར་ཡིན་ཏེ། གནས་དང་ཉེ་བའི་གནས་གཉིས་ལས་ཕྱེ་བའི་ཐུགས་འཁོར་གྱི་
ཡུལ་ཆེན་དང་པོ་བཞི་ལས་ས་དང་པོ་བགྲོད། ཕྱི་མ་བཞི་ལས་ས་གཉིས་པ་བགྲོད། ཞིང་
དང་ཉེ་བའི་ཞིང་། ཚནྡོ་དང་ཉེ་བའི་ཚནོ་སྟེ། གནས་བཞི་ལ་གཉིས་གཉིས་སུ་ཕྱེ་བའི་
གསུང་འཁོར་གྱི་གནས་བརྒྱད་ལས། ས་གསུམ་པ་བཞི་པ་ལྔ་པ་དྲུག་པ་སྟེ་བཞི་བགྲོད།
འདུ་བ་དང་ཉེ་བའི་འདུ་བ། དུར་ཁྲོད་དང་ཉེ་བའི་དུར་ཁྲོད་དེ་བཞི་ལས་ཕྱེ་བའི་ནང་ཚན།
སྐུ་འཁོར་གྱི་གནས་བརྒྱད་ལས། ས་བདུན་པ་བརྒྱད་པ་དགུ་པ་བཅུ་པ་བཞི་བགྲོད། འཐུང་
སྤྱོད་དང་ཉེ་བའི་འཐུང་སྤྱོད། གཉིས་ལས་ཕྱེ་བའི་དམ་ཚིག་འཁོར་ལོའི་གནས་བརྒྱད་ལས།
ས་བཅུ་གཅིག་པ་དང་བཅུ་གཉིས་པ་གཉིས་བགྲོད། སྦས་པའི་ཡུལ་ལྔའམ་བདེ་ཆེན་འཁོར་
ལོའི་གནས་ལྔ་ལས་ས་བཅུ་གསུམ་པ་བགྲོད་པ་ཡིན་པའི་ཕྱིར་རོ། ། །
དེས་ན་ས་དང་པོ་དང་། གཉིས་པ་གཉིས་དང་། ས་བཅུ་གཅིག་པ་དང་བཅུ་གཉིས་
པ་གཉིས་ཏེ། བཞི་ཐོབ་པ་ལ། ཡུལ་ཆེན་བཞི་བཞི་བགྲོད་དགོས་ལ། བར་གྱིས་ས་བརྒྱད་
ཐོབ་པ་ལ། ཡུལ་ཆེན་གཉིས་གཉིས་བགྲོད་པས་ཆོག་པ་ཡིན་ནོ། །ཞེས་མདོར་བསྟན་ནས།
དེ་ཉིད་ཞིབ་ཏུ་བཤད་ན། ས་དང་པོ་ཐོབ་པ་ལས་ཡུལ་ཆེན་བཞི་བགྲོད་དགོས་ཏེ། རྩ་མི་
ཕྱེད་མ་དང་། ཕྲ་གཟུགས་མ་དང་། རྩེ་བ་མ་དང་། གཡོན་པ་མ་སྟེ་ནང་གི་རྩ་བཞི་དང་། རྩ་
292



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དེ་བཞིའི་མདུད་པ་པུ་ཛ་ཨོ་ཨའི་རྣམ་པས་སྤྱི་བོ་སྤྱི་གཙུག་རྣ་བ་གཡས་ལྟག་པ་དང་བཞིར་
གནས་པའི་ཡི་གེ་བཞི་དང་། རྩ་དེ་དག་ནས་སོ་དང་སེན་མོའི་ཁམས་སོགས་ཁམས་བདུད་
རྩི་བཞི་དང་། ནང་གི་ཡུལ་བཞི་རེ་རེ་ནས་ལས་ཀྱི་རླུང་དྲུག་བརྒྱ་བདུན་ཅུ་རྩ་ལྔ་པ་རེ་རྒྱུ་བ་
རྣམས་དབུ་མར་ཐིམ་པ་དང་། ཕྱིའི་པུལླི་ར་མ་ལ་སོགས་ཡུལ་བཞིའི་དཔའ་བོ་དང་རྣལ་
འབྱོར་མ་རྣམས་དབང་དུ་འདུས་པ་ལས། ས་དང་པོའི་རྟོགས་པ་སྐྱེ་བ་ཡིན་པའི་ཕྱིར་ཞེས་
བཤད་པ་ལ། རྗེ་བཙུན་རིན་པོ་ཆེས། བདག་མེད་མའི་བསྟོད་པ་ལས། པཱ་ལིར་མི་ཕྱེད་སོ་
དང་སེན་མོའི་ཁམས། །འབར་འཛིན་ཕྲ་གཟུགས་སྒྲ་དང་སྤུ་འབབ་ཅིང་། །གཟུགས་ཕུང་
གཏི་མུག་མིག་སྦྱོང་ཨ་ལས་བྱུང་། །འཁོར་ལོའི་ཤར་གནས་རྡོ་རྗེ་མ་ཕྱག་འཚལ། །ཨུ་རྒྱན་
རྩེ་བ་ལྤགས་པ་དྲི་མ་སྐྱེད། །ཨཆུ་གཡོན་པ་མ་སྟེ་བྲ་འབབ་ཅིང་། །ཚོར་བ་སེར་སྣ་སྣ་སྦྱོང་
ཨི་ལས་བྱུང་། །ལྷོ་ཕྱོགས་གསང་བའི་དཀར་མོ་བདག་ཕྱག་འཚལ། །སྤྱི་བོ་སྤྱི་གཙུག་རྣ་བ་
ལྟག་པར་བཞུགས། །ལུས་དང་ཚོར་བ་སེམས་དང་ཆོས་ཀྱི་ངོས། །རླུང་དང་བྱང་ཆུབ་
སེམས་རྣམས་དབུ་མར་ཐིམ། །གནས་དེ་རབ་དགའ་ས་ལ་བདག་ཕྱག་འཚལ། །ཞེས་པའི་
གློ་ཀ་གསུམ་མོ། །
དེ་བཞིན་དུ་ས་གཉིས་པ་ཐོབ་པ་ལ་ཡུལ་བཞི་བགྲོད་དགོས་ཏེ། ཐུང་ངུ་མ་དང་།
རུས་སྦལ་སྐྱེས་མ་དང་། སྒོམ་པ་མ་དང་། དབང་མ་སྟེ་རྩ་བཞི་དང་། རྩ་དེ་བཞིའི་མདུད་པ།
གོ་ར་དེ་མའི་རྣམ་པས། རྣ་བ་གཡོན་པ། སྨིན་ཕྲག་མིག་གཉིས། ཕྲག་པ་གཉིས་ཏེ་གནས་
བཞི་གནས་པའི་རྩ་ཡི་གེ་བཞི་དང་། ཆུ་རྒྱུད་ཀྱི་ཁམས་ལ་སོགས་པ་ཁམས་བཞི་དང༌།
ཡུལ་བཞི་པོ་རེ་རེ་ནས་ལས་རླུང་དྲུག་བརྒྱ་བདུན་ཅུ་རྩ་ལྔ་རེ་རྒྱུ་བ་རྣམས་དབུ་མར་ཐིམ་
ཞིང་། གོ་ད་ཝ་རི་སོགས་ཕྱིའི་ཡུལ་བཞིའི་དཔའ་བོ་དང་རྣལ་འབྱོར་མ་དབང་དུ་འདུས་པ་
ལས། ས་གཉིས་པའི་རྟོགས་པ་སྐྱེ་བ་ཡིན་པའི་ཕྱིར། ཞེས་འཆད་པ་ལ། བདག་མེད་བསྟོད་
པ་ལས། གོ་ད་ཝ་རིར་ཐུང་ངུ་ཆུ་རྒྱུས་འབབ། །རསྨི་རུས་སྦལ་སྐྱེས་མ་རུས་ཕྲེང་བསྐྱེད། །
293



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འདུ་ཤེས་འདོད་ཆགས་ལྕེ་སྦྱོང་ཨི་ལས་བྱུང་། །ཆུ་བདག་ཆུ་ཡི་རྣལ་འབྱོར་མ་ཕྱག་འཚལ། །
དེ་ཝི་ཀོ་ཊར་སྒོ་མ་མཁལ་མ་བསྐྱེད། །མ་ལར་དབང་མ་སྙིང་འབབ་འདུ་བྱེད་དང་། །ཕྲག་
དོག་ལུས་སྦྱོང་ཨུ་སྐྱེས་ཡང་དག་སྤོང་། །རྡོ་རྗེ་མཁའ་འགྲོ་གཉིས་པའི་ས་ལ་བསྟོད། །
ཞེས་སོ། ། །
ཡང་ས་གསུམ་པ་ནས་དྲུག་པའི་བར་ཐོབ་པ་ལ་ཡུལ་གཉིས་གཉིས་བགྲོད་དགོས་པ་
ཡིན་ཏེ། སྐྱོན་མ། འཇུག་མ། མ་མོ། མཚན་མོ་སྟེ་རྩ་བཞི་དང་། དེ་དག་གི་མདུད་པ། ཀ་
ཨོ་ཏྲི་ཀོའི་རྣམ་པས་མཚན་ཁུང་གཉིས། ནུ་མ་གཉིས། ལྟེ་བ་སྣ་རྩེ་སྟེ་གནས་བཞིར་གནས་
པའི་ཡི་གེ་བཞི་དང་། རྩ་དེ་དག་གི་ནང་གི་མིག་གི་ཁམས་སོགས་བཞི་དང་། ཡུལ་རེ་རེ་
ནས་ལས་རླུང་སྔར་བཞིན་རྒྱུ་བ་རྣམས་དབུ་མར་ཐིམ་ཞིང་། ཀ་མ་རུ་པ་སོགས་ཕྱིའི་ཡུལ་
བཞིའི་མཁའ་འགྲོ་དབང་དུ་འདུས་པ་ལས་རིམ་བཞིན། ས་གསུམ་པ་དང་། བཞི་པའི་
རྟོགས་པ་སྐྱེ། བསིལ་སྦྱིན་མ་དང་། ཚ་བ་མ་དང་། གཞོལ་མ་དང༌། རེངས་མ་སྟེ་རྩ་བཞི་
དང༌། རྩ་མདུད་ཀ་ལ་ཀ་ཧིའི་རྣམ་པས། ཁ་དང་། མགྲིན་པ་དང་། སྙིང་ཁ་དང་། འདོམ་
བར་ན་གནས་པའི་ཡི་གེ་བཞི་དང་། ཆུ་རྒྱུས་ཀྱི་ཁམས་སོགས་བཞི་དང་། ཡུལ་རེ་རེ་ནས་
ལས་རླུང་སྔ་མ་བཞིན་རྒྱུ་བ་རྣམས་དབུ་མར་ཐིམ་ཞིང་། ཀ་ལིངྐ་སོགས་ཕྱིའི་ཡུལ་བཞིའི་
མཁའ་འགྲོ་དབང་དུ་འདུས་པ་ལས་རིམ་བཞིན་ས་ལྔ་པ་དང་དྲུག་པའི་རྟོགས་པ་སྐྱེ་བའི་
ཕྱིར། ཞེས་བཤད་པ་ལ། ཀ་མ་རུ་པ་སྐྱོན་མ་མིག་འབབ་ཅིང་། །ཨོ་ཏྲེར་མཇུག་མ་འཁྲིས་
འབབ་ཆུ་ཡི་ཁམས། །ཨུ་སྐྱེས་པུཀྐ་སིས་སྦྱོང་རྫུ་འཕྲུལ་གཉིས། །བྱང་ཤར་འོད་བྱེད་ཞིང་
ལ་ཕྱག་འཚལ་ལོ། །ཏྲི་ཤ་ཀོ་ནོར་མ་མོ་གློ་བ་འབབ། །ཀོ་སལ་མཚན་མོ་སྒྱུ་མ་ཆུ་ཡི་
ཁམས། །རི་སྐྱེས་ཤ་བ་རིས་སྦྱོང་རྫུ་འཕྲུལ་གཉིས། །ཤར་ལྷོ་ཉེ་ཞིང་འོད་འཕྲོ་ཕྱག་
འཚལ་ལོ། །ཀ་ལིངྐ་ནི་སིལ་སྦྱིན་ཆུ་རྒྱུས་འབབ། །ལཝར་ཚ་བ་ལྟོ་བ་འབབ་པ་མེད། །རཱི་
སྐྱེས་ཙཎྜ་ལིས་སྦྱོང་དབང་པོ་གཉིས། །ལྷོ་ནུབ་ཚནྡོ་སྦྱང་དཀའ་ཕྱག་འཚལ་ལོ། །ཀོ་ནོར་
294



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གཞོལ་མ་མིག་འབབ་ཁ་བའི་རི། །རེངས་མ་རུས་པའི་ཁམས་འབབ་རླུང་གི་ཁམས། །
མི་སྐྱེས་གཡུང་མོས་སྦྱོང་ཞིག་དབང་མོ་གཉིས། །ནུབ་བྱང་མངོན་གྱུར་ཉེ་བའི་ཚནྡོར་
བསྟོད། །ཞེས་སོ། །
དེ་བཞིན་དུ་ས་བདུན་པ་ནས་བཅུ་པའི་བར་ཐོབ་པ་ལ་ཡང་ཡུལ་གཉིས་གཉིས་
བགྲོད་དགོས་པ་ཡིན་ཏེ། ཤིན་ཏུ་གཟུགས་ཅན་མ་དང༌། སྤྱི་མ་དང་། རྒྱུས་བྱིན་མ་དང་།
སྦྱོར་བྲལ་མ་སྟེ། རྩ་བཞི་དང་། རྩ་མདུད་པྲ་གྲི་སོ་སུའི་རྣམ་པས། མཚན་མ་དང་། བཤང་
ལམ་དང་། བརླ་གཉིས་དང་། བྱིན་པ་གཉིས་ཏེ། གནས་བཞིར་གནས་པའི་ཡི་གེ་བཞི་དང་།
རྩ་དེ་དག་གི་ནང་གི་བད་ཀན་གྱི་ཁམས་སོགས་བཞི་དང༌། ཡུལ་རེ་རེ་ནས་ལས་རླུང་སྔར་
བཞིན་དྲུག་བརྒྱ་བདུན་ཅུ་རྩ་ལྔ་རེ་རྒྱུ་བ་རྣམས་དབུ་མར་ཐིམ་ཞིང་། ཕྱིའི་ཡུལ་བྲེ་ཏ་པུ་རི་
སོགས་བཞིའི་མཁའ་འགྲོ་དབང་དུ་འདུས་པ་ལས། རིམ་བཞིན་ས་བདུན་པ་དང་བརྒྱད་
པའི་རྟོགས་པ་སྐྱེ། ཡང་སྡུ་གུ་མ་དང་། གྲུབ་མ་དང་། འཚེད་མ་དང་། ཡིད་བཟང་མ་སྟེ་རྩ་
བཞི་དང་། རྩ་མདུད་ན་སི་མ་ཀུའི་རྣམ་པས། སོར་མོ་བཅུ་དྲུག་དང་། བོལ་གོང་གཉིས་
དང༌། མཐེ་བོང་བཞི་དང་། པུས་མོ་གཉིས་ཏེ་གནས་བཞིར་གནས་པའི་ཡི་གེ་བཞི་དང་།
རྩ་དེ་དག་གི་ནང་གི་ཚིལ་བུའི་ཁམས་སོགས་བདུད་རྩི་བཞི་དང༌། ཡུལ་རེ་རེ་ནས་ལས་
རླུང་སྔར་བཞིན་རྒྱུ་བ་རྣམས་དབུ་མར་ཐིམ་ཞིང་། ཕྱིའི་ཡུལ་ན་ག་ར་སོགས་བཞིའི་མཁའ་
འགྲོ་དབང་དུ་འདུས་པ་ལས། ས་དགུ་པ་བཅུ་པ་གཉིས་ཀྱི་རྟོགས་པ་སྐྱེ་བ་ཡིན་པའི་ཕྱིར།
ཞེས་འཆད་པ་ལ། པྲ་ཏར་ཤིན་ཏུ་གཟུགས་ཅན་བད་ཀན་འབབ། ཁྱིམ་གྱི་ལྷ་ནི་སྤྱི་ལ་རྣག་
འབབ་གཟུགས། །ལཱི་སྐྱེས་གོ་རི་སྦྱོང་མཛད་དབང་པོ་སྟོབས། །ཤར་ཕྱོགས་འདུ་བ་རིང་དུ་
སོང་བར་བསྟོད། །སོ་སོ་རཉྫ་རྒྱུས་སྦྱིན་ཁྲག་འབབ་ཅིང་། །གསེར་གླིང་སྦྱོར་བྲལ་རྡུལ་
འབབ་སྒྲ་ཡི་ཁམས། །ཨེ་སྐྱེས་ཙོ་རིས་སྦྱོང་མཛད་སྟོབས་གཉིས་ལྷོར། །མི་གཡོ་ཉེ་བའི་
འདུ་བར་བདག་ཕྱག་འཚལ། །ནཱ་ག་རར་ནི་སྡུ་གུ་ཚིལ་དུ་འབབ། །སིནྡྷར་གྲུབ་མ་མཆིན་
295
བ
སྒྲ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
འབབ་རྣ་ཡི་ཡུལ། །ཨེ་སྐྱེས་བེ་ཏ་ལིས་སྦྱོང་སྟོབས་གཉིས་ལྷོར། །དུར་ཁྲོད་ལེགས་པའི་བློ་
གྲོས་ལ་ཕྱག་འཚལ། །མ་དུར་མཚེད་མ་མཆིལ་མ་འབབ་པ་འཛིན། །ཀུ་ལུར་ཡིད་བཟང་
རྣམས་འབབ་ལྕེ་ཡི་ཡུལ། །ཨོ་སྐྱེས་གྷསྨ་རིས་སྦྱོང་བྱང་ཆུབ་གཉིས། །ཉེ་བའི་དུར་ཁྲོད་
ཆོས་ཀྱི་སྤྲིན་ལ་འདུད། །ཞེས་སོ། །
དེ་ནས་ས་བཅུ་གཅིག་པ་དང་། བཅུ་གཉིས་པ་གཉིས་ཐོབ་པ་ལ། ཡུལ་ཆེན་བཞི་
བཞི་བགྲོད་དགོས་པ་ལས། ཐོག་མར་ས་བཅུ་གཅིག་པ་ལ་ཡུལ་ཆེན་བཞི་བགྲོད་དགོས་ཏེ།
སུམ་སྐོར་མ་དང་། འདོད་མ་དང་། ཁྱིམ་མ་དང་། གཏུམ་མོ་སྟེ་རྩ་བཞི་དང་། རྩའི་མདུད་
པ་ཧཱུཾ་གིས་རྣམ་པས་སྙིང་ཁ་ཆོས་ཀྱི་འཁོར་ལོའི་ཕྱི་སྐོར་འདབ་མ་བརྒྱད་ཀྱི་མཚམས་བཞིར་
གནས་པའི་ཡི་གེ་བཞི་དང་། རྩ་དེ་དག་གི་ནང་ན་རླུང་ལྔ་དང་བདུད་རྩི་ལྔ་འདྲེས་ནས་
འབབ་པའི་ཁམས་བདུད་རྩི་བཞི་སྟེ། དེ་དག་གི་ནང་ནས་ལས་རླུང་གྲངས་སྔར་བཞིན་རྒྱུ་
བ་རྣམས་དབུ་མར་ཐིམ་ཞིང་། ཕྱིའི་གླིང་ཕྲན་བཞིའི་མཁའ་འགྲོ་དབང་དུ་འདུས་པ་ལས།
ས་བཅུ་གཅིག་པའི་རྟོགས་པ་སྐྱེ་བ་ཡིན་པའི་ཕྱིར། ཞེས་འཆད་པ་ལ། སུམ་སྐོར་འདོད་མ་
རེག་བྱ་ས་སྤྱོད་སྦྱོང་། །ཨོ་སྐྱེས་བྱང་ཆུབ་ལམ་གཉིས་ལ་བཏུད་ནས། །ཨོཾ་སྐྱེས་བྱང་ཆུབ་
ལམ་གཉིས་ལ་ཕྱག་འཚལ། །འདི་བཞི་སྙིང་གི་འདབ་བརྒྱད་ལྟེ་བ་ཡི། །མཚམས་ནས་རླུང་
དང་བདུད་རྩི་ལྔ་འདྲེས་འབབ། །འདི་རྣམས་དབུ་མར་ཐིམ་པས་འཐུང་སྤྱོད་སྟེ། །དཔེ་མེད་
ཡེ་ཤེས་བཅུ་གཅིག་པར་ཕྱག་འཚལ། །ཞེས་སོ། །ཡང་ས་བཅུ་གཉིས་པ་ཐོབ་པ་ལ་ཡུལ་
བཞི་བགྲོད་དགོས་ཏེ། ཀུན་འདར་མ། རོ་མ། རྐྱང་མ། མདུད་བྲལ་མ་སྟེ་རྩ་བཞི། ཧཱུཾ་རིང་
པོའི་རྣམ་པས་སྙིང་ཁའི་ཕྱི་སྐོར་ཤར་ལ་ཉེ་བའི་དབུས་དང་གཡས་གཡོན་རྒྱབ་ཀྱི་ཆ་ན་
གནས་པའི་ཡི་གེ་བཞི། དེ་དག་གི་ནང་གི་ཁམས་བདུད་རྩི་བཞི། དེ་བཞི་རེ་རེ་ནས་ལས་
རླུང་དྲུག་བརྒྱ་བདུན་ཅུ་རྩ་ལྔ་རེ་རྒྱུ་བ་རྣམས་དབུ་མར་ཐིམ་ཞིང་ཕྱིའི་གླིང་བཞིའི་མཁའ་
འགྲོ་དབང་དུ་འདུས་པ་ལས། ས་བཅུ་གཉིས་པའི་རྟོགས་པ་སྐྱེ་བ་ཡིན་པའི་ཕྱིར། ཞེས་
296



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
འཆད་པ་ལ། དབུས་ནས་གཡས་གཡོན་རྒྱབ་ཀྱི་ཆ་ན་བཞུགས། །ཀུན་འདར་རོ་རྐྱང་
མདུད་བྲལ་ཆ་དང་བཅས། །ཁུ་ཞག་དྲི་ཆུ་དྲི་ཆེན་མི་རྟོག་བསྐྱེད། །འཕགས་པའི་ལམ་
གསུམ་བྱང་ཆུབ་ལ་ཕྱག་འཚལ། །གནས་བཞི་དབུ་མར་སྟོངས་པས་བཅུ་གཉིས་པ། །ཉེ་
བའི་འཐུང་སྤྱོད་ཡེ་ཤེས་ཆེན་པོ་སྟེ། །སྤང་བྱ་ཀུན་སྤངས་ཐོབ་བྱ་ཀུན་རྫོགས་པའི། །འཁོར་
ལོའི་དབུས་ན་བཞུགས་ན་ཕྱག་འཚལ་ལོ། །རྣ་བ་ཞེ་སྡང་རྣམ་ཤེས་ཕུང་པོ་སྦྱོང་། །སེམས་
དག་ཆོས་དབྱིངས་ཡེ་ཤེས་ངོ་བོ་ཉིད། །སྤྲོས་བྲལ་ཨ་ལས་བྱུང་བའི་བདག་མེད་མ། །རྡོ་རྗེ་
བདག་མེད་མ་དཔལ་བདག་ཕྱག་འཚལ། །ཞེས་སོ། །དེས་ན་འདིར། འདི་བཞི་སྙིང་གི་
འདབ་བརྒྱད་ལྟེ་བ་ཡི། །མཚམས་ན་རླུང་དང་བདུད་རྩི་ལྔ་འདྲེས་འབབ། །ཅེས། འཐུང་
སྤྱོད་ས་བཅུ་གཅིག་པའི་གནས་ཀྱི་རྩ། སུམ་སྐོར་མ་སོགས་བཞི་པོ་འདི། སྙིང་གི་འདབ་མ་
བརྒྱད་ཀྱི་མཚམས་བཞིར་བཤད་པའི་གནད་ཀྱིས། བྱང་སེམས་འབབ་པའི་རྩ་སོ་གཉིས་
ཀྱི་ཟླས་ཕྱེ་བའི། ཀུན་འདར་རོ་རྐྱང་མདུད་བྲལ་མ་བཞི་པོ་འདི་སྙིང་གི་འདབ་བརྒྱད་ཀྱི་རྩ་
ཕྱོགས་མ་བཞིར་གྲུབ་སྟེ། བརྒྱད་པོ་དེ་སྙིང་ཁ་ནས་གྱེས་པའི་འདབ་མ་བརྒྱད་དུ་གནས་པ་
གང་ཞིག །སུམ་སྐོར་མ་སོགས་བཞི་པོ་དེ་མཚམས་ཀྱི་རྩ་བཞིར་བཤད་པའི་ཕྱིར། དེས་ན།
རྩ་སོ་གཉིས་ཀྱི་ནང་ཚན་རོ་རྐྱང་དབུ་གསུམ་པོ་དེ་ཡང་སྙིང་ཁ་ཆོས་ཀྱི་འཁོར་ལོ་ལ་གནས་
པའི་རོ་རྐྱང་དབུ་མའི་ཆ་ཤས་རེ་ལ་འཇོག་དགོས་ཀྱི། དེ་གསུམ་ཡོངས་རྫོགས་ལ་འཁྲུལ་
པར་མི་བྱ་སྟེ། གནས་བཞི་དབུ་མར་སྟོངས་པས་བཅུ་གཉིས་པ། །ཞེས་དབུ་མར་སྟོངས་
རྒྱུའི་དབུ་མ་དང་། སྟོང་པའི་དབུ་མ་གཉིས་ལ་ཞིབ་ཆ་མ་ཕྱེད་པའི་སྐྱོན་འབྱུང་བའི་ཕྱིར་
དང༌། སུམ་སྐོར་མ་སོགས་འཐུང་སྤྱོད་ཀྱི་གནས་བཞི་དང་། ཀུན་འདར་མ་སོགས་ཉེ་བའི་
འཐུང་སྤྱོད་ཀྱི་རྩ་བཞི་སྟེ་བརྒྱད་པོ་དེ་སྙིང་ཁ་ནས་གྱེས་པར་འཆད་དགོས་པའི་ཕྱིར་ཏེ། རྩ་
ཡི་གེ་སོ་བདུན་གྱི་ནང་ཚན་ཧཱུྃ་བརྒྱད་པོ་དེ། སྙིང་ཁའི་ཕྱི་སྐོར་འདབ་བརྒྱད་ལ་བཀོད་
འདུག་པའི་ཕྱིར་རོ། །
297



༡༡
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དེས་ན། རྡོ་རྗེ་ལུས་ཀྱི་སྦས་བཤད་ལས་ཀྱང་བྱང་སེམས་འབབ་པའི་རྩ་སོ་གཉིས་ལ།
སྤྱི་བོ་ནས་གྱེས་པ་བརྒྱད་སོགས་བཤད་པ་འདི། རྗེ་བཙུན་ས་སྐྱ་པའི་གསུང་གི་ཉིང་ཁུ་སྦས་
བཤད་ཀྱི་ཞལ་གདམས་ཡིན་གསུང་བ་ཡང་རྣ་བའི་བཅུད་ལེན་བླ་ན་མེད་པ་སྟེ། འཐུང་
སྤྱོད་ཉེ་བའི་འཐུང་སྤྱོད་ཀྱི་གནས་རྩ་བརྒྱད་པོ་དེ་སྙིང་ཁ་ནས་གྱེས་པར་བཤད་པའི་གནད་
ཀྱིས། གནས་དང་ཉེ་བའི་གནས་ཀྱི་རྩ་བརྒྱད་པོ་དེ་སྤྱི་བོ་ནས་གྱེས་པ་དང༌། ཞིང་དང་ཉེ་
བའི་ཞིང་། ཚནྡོ་དང་ཉེ་བའི་ཚནྡོའི་གནས་ཀྱི་རྩ་བརྒྱད་པོ་དེ་མགྲིན་པ་ནས་གྱེས་པ་དང་།
འདུ་བ་དང་ཉེ་བའི་འདུ་བ། དུར་ཁྲོད་དང་ཉེ་བའི་དུར་ཁྲོད་ཀྱི་གནས་ཀྱི་རྩ་བརྒྱད་པོ་དེ།
ལྟེ་གསང་གཉིས་ནས་གྱེས་པར་ཤེས་པའི་ཕྱིར་ཏེ། བདག་མེད་བསྟོད་འགྲེལ་ལས་ཀྱང་།
སུམ་སྐོར་མ་དང་འདོད་མ་དང་། ཁྱིམ་མ་དང་གཏུམ་མོ་སྟེ་རྩ་བཞི་སྙིང་ཁ་ཆོས་ཀྱི་འཁོར་
ལོའི་ནང་སྐོར་རྩ་འདབ་བཞི་ལས་ཕྱི་སྐོར་བརྒྱད་དུ་གྱེས་པའི་མཚམས་ན་རླུང་དང་བདུད་
རྩི་ལྔ་པོ་འདྲེས་ནས་འབབ་པའི་བཞི་པོ་སྟེ། འདི་དག་ལ་དགོངས་ནས། བཅོམ་ལྡན་འདས་
ཀྱི་རྒྱུད་ལས་གསུངས་པའི་དགོངས་པ། སློབ་དཔོན་རྡོ་རྗེ་དྲིལ་བུ་ཞབས་ཀྱིས་བླངས་ནས་
ནང་སྐོར་བཞི་ལ་སྙིང་པོའི་རྣལ་འབྱོར་མ་བཞི་དང༌། ཕྱི་སྐོར་བརྒྱད་ལ་སྒོ་མཚམས་མ་
བརྒྱད་དང་། སྒོ་མཚམས་མ་བརྒྱད་ཀྱི་ཁ་དོག་ཐ་དད་པར་འབྱུང་བ་ཡང་། རླུང་དང་བདུད་
རྩི་ལྔ་ཐ་དད་པར་འདྲེས་པ་ལ་དགོངས་པ་ཡིན་ནོ། །ཞེས་གསུངས་སོ། ། །
ས་བཅུ་གསུམ་པ་ཐོབ་པ་ལ་ཡུལ་ཆེན་ལྔ་བགྲོད་དགོས་ཏེ། སྦས་པའི་རྩ་ལྔར་
གྲགས་པ་སྙིང་ཁ་ཆོས་ཀྱི་འཁོར་ལོའི་དབུས་ནང་སྐོར་གྱི་རྩ་འདབ་ཕྱོགས་བཞི་དབུས་
དང་ལྔ། དེ་དག་ན་གནས་པའི་ཧཱུཾ་སོགས་ཡི་གེ་ལྔ། ཁམས་བདུད་རྩི་ལྔ། དབུས་ནས་ནམ་
མཁའི་རླུང་། ཤར་ནས་ཆུ་རླུང་། ལྷོ་ནས་ས་རླུང་། ནུབ་ནས་མེ་རླུང་། བྱང་ནས་རླུང་གི་རླུང་
སྟེ་དྭངས་མའི་རླུང་ལྔ་དང་བཅས་པ་རྩ་དབུ་མའི་གཙུག་ཏོར་མཆོག་ཏུ་ཐིམ་ཞིང་ཕྱི་སྦས་
པའི་ཡུམ་ལྔའི་མཁའ་འགྲོ་དབང་དུ་འདུས་པ་ལས། ས་བཅུ་གསུམ་པའི་རྟོགས་པ་སྐྱེ་བའི་
298



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཕྱིར། ཞེས་འཆད་པ་ལ། སྦས་པའི་རྩ་ལྔ་བདུད་བྲལ་ཆ་དང་བཅས། །སྙིང་ཁའི་དབུས་ནས་
གཙུག་ཏོར་མཆོག་ཏུ་ཐིམ། །འཕགས་པའི་ལམ་ལྔ་དྲུག་པའི་ཆ་ཡི་དངོས། །རྡོ་རྗེ་འཛིན་པ་
བཅུ་གསུམ་པར་ཕྱག་འཚལ། །ཞེས་སོ། །གནད་དེས་ན་རྒྱུད་གསུམ་གྱི་དངོས་བསྟན་ལམ་
མེ་བ་ཞིག་འཆད་པའི་ཚེ། སྦས་པའི་ཡུལ་ལྔའི་རྟེན་དཀྱིལ་འཁོར་བཞི་དབུ་མར་ཐིམ་མ་
ཐག་པ་དེར། བཅུ་གསུམ་རྡོ་རྗེ་འཛིན་པའི་ས་ཞེས་བྱ་བ་སངས་རྒྱས་ཀྱི་ཡེ་ཤེས་མངོན་དུ་
གྱུར་པ་ཡིན་པས། ས་བཅུ་གསུམ་པ་དེ་ལ་ཕྱེད་སྔ་ཕྱིའི་རིམ་པ་མི་འབྱེད་པར། ས་བཅུ་
གསུམ་པ་སངས་རྒྱས་ཀྱི་ས་ཡིན་པས་ཁྱབ་པ་ལྟ་བུར་བཤད་པ་ཡིན་ཏེ། རྗེ་བཙུན་ས་པཎ་
གྱི་བདག་མེད་བསྟོད་འགྲེལ་ལས། སྦས་པའི་རྩ་ལྔ་ནི་གནས་སྙིང་ཁ་ན་གནས་ཏེ། ཡང་
དག་པར་སྦྱོར་བ་ལས། ལུས་ཅན་སྙིང་གི་དབུས་སུ་ནི། །རྩ་རྣམས་ལྔ་ནི་ཡང་དག་གནས། །
ཞེས་བཤད་པའི་ཕྱིར་རོ། །བདུད་བྲལ་མ་ནི་དེ་དག་གི་རྒྱབ་ཀྱི་ཆ་ལ་བརྟེན་པའོ། །རྩ་
གཞན་བསམ་གྱིས་མི་ཁྱབ་པའི་ནུས་པ་འདུས་ཏེ། ཡི་གེ་བསམ་གྱིས་མི་ཁྱབ་པ་ཡང་ཧཱུྃ་ཨོཾ་
ཛཱི་ཁཾ་ཧཱུྃ་ལྔར་འདུས། བདུད་རྩི་ལྔ་ཡང་ཤིན་ཏུ་དྭངས་པར་བྱས། རླུང་རྣམས་ཀྱང་ཤིན་ཏུ་
སྦྱངས་པས་དཀྱིལ་འཁོར་བཞི་དབུ་མར་ཐིམ་པས་དབུའི་གཙུག་ཏོར་ལྟར་མི་མངོན་པ་
སྐྱེའོ། །བྱང་ཆུབ་ཀྱི་ཕྱོགས་ཀྱི་ས་མཚམས་འཇོག་ནའང་ཡང་དག་པའི་ཏིང་ངེ་འཛིན་ལ་
སོགས་པ་ལྔ་དང་། དྲུག་པའི་ཆ་ལ་ཡང་དག་པའི་ངག་གོ །རྡོ་རྗེ་འཛིན་པ་ནི་སངས་རྒྱས་ཀྱི་
ས་བཅུ་གསུམ་པ་སྟེ། དེ་ལ་སྒོ་གསུམ་གུས་པས་ཕྱག་འཚལ་བའི་དོན་ཏོ། །ཞེས་བཤད་
པས་སོ། །ཞེས་བྱ་བ་འདི་ནི་སྤྱིར་བཏང་རྒྱུད་ཀྱི་ལུགས་སོ། །
གཉིས་པ་དམིགས་བསལ་མན་ངག་ལུགས་ལ། སྦས་པའི་ཡུལ་ལྔ་བགྲོད་པ་ཙམ་
གྱིས་བཅུ་གསུམ་རྡོ་རྗེ་འཛིན་པའི་ས་ཐོབ་མི་ནུས་ཏེ། སྦས་པའི་རྩ་ལྔའི་རྟེན་དང་བརྟེན་
པའི་དཀྱིལ་འཁོར་བཞི་དབུ་མར་ཐིམ་པ་ལས། ས་བཅུ་གསུམ་པའི་ཕྱེད་འོག་མ་དེར་སླེབ་
ཅིང་། དབུའི་གཙུག་ཏོར་ཕྱེད་འཕགས་པ་ཙམ་ཡིན་ལ། རྟེན་དེ་ལ་ཉེ་རྒྱུའི་ཉམས་ལེན་གྱི་
299



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གནད་ཀྱིས། སྲོག་རྩོལ་གྱི་རླུང་ཨ་བ་དྷུ་ཏིར་འགགས། དབུའི་གཙུག་ཏོར་ཧྲིལ་ཁམས་
དྭངས་མས་བརྟན་པར་བྱས་ཏེ། བཅུ་གསུམ་ཕྱེད་གོང་མ་རྡོ་རྗེ་འཛིན་པ་སངས་རྒྱས་ཀྱི་ས་
མཚན་ཉིད་པ་མངོན་དུ་འགྱུར་བ་འདི་གསུང་ངག་རྡོ་རྗེ་ཚིག་རྐང་གི་དགོངས་པ་དཔྱིས་ཕྱིན་
པ་ཡིན་ནོ། །ཞེས་འཆད་པར་འགྱུར་བའི་ཕྱིར་རོ། །དེས་ན་ཡུལ་ཆེན་སོ་བདུན་ངོས་འཛིན་
བཤད་ཟིན་པ་དེ་ནི་གཙོ་བོར་འཁོར་ལོ་བདེ་མཆོག་གི་འཁོར་ལོ་ལྔ་ལ་སྦྱར་བ་སྟེ། ཨ་བྷི་དྷ་
ན་ལས། རབ་ཏུ་དགའ་དང་དྲི་མ་མེད། །འོད་བྱེད་པ་དང་འོད་འཕྲོ་དང༌། །སྦྱང་དཀའ་དང་
ནི་མངོན་དུ་གྱུར། །རིང་དུ་སོང་དང་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །དཔེ་
མེད་པ་དང་ཡེ་ཤེས་ལྡན། །རྡོ་རྗེའི་ས་ནི་བཅུ་གསུམ་པ། །ཞེས་བཤད་པའི། ས་བཅུ་གསུམ་
པོ་དེ། ཡུལ་ཆེན་སོ་བདུན་དང་སྦྱར་ཏེ་གསལ་བར་བྱེད་པ་ཡིན་ནོ། ། །
གཉིས་པ་ཀྱེ་རྡོ་རྗེའི་རྒྱུད་ལས་བཤད་ཚུལ་ལ། བརྟག་པ་དང་པོའི་ལེའུ་བདུན་པ་
ལས། ཀྱེ་བཅོམ་ལྡན་འདས་ཀྱིས་བཀའ་རྩལ་པ། གནས་དང་ཉེ་བའི་གནས་དང་ནི། །ཞི་
དང་ཉེ་བའི་ཞི་དང་ནི། །ཚནྡོ་ཉེ་བའི་ཚནྡོ་དང་། །དེ་བཞིན་འདུ་བ་ཉེ་འདུ་བ། །འཐུང་སྤྱོད་
ཉེ་བའི་འཐུང་སྤྱོད་ཉིད། །དུར་ཁྲོད་ཉེ་བའི་དུར་ཁྲོད་དེ། །འདི་རྣམས་ས་ནི་བཅུ་གཉིས་ཏེ། །
ས་བཅུའི་དབང་ཕྱུག་མགོན་པོ་ཉིད། །འདིས་ནི་གཞན་གྱིས་བརྗོད་མི་བྱ། །ཞེས་མདོར་
བསྟན་ནས། །དེ་དག་རྒྱས་བཤད་ཀྱི་སྒོ་ནས། ཡུལ་སུམ་ཅུ་སོ་གཉིས་ངོས་བཟུང་ཡོད་མོད་
ཀྱང་། དངོས་བསྟན་ལྟར་ན་གོ་རིམ་འཁྲུགས་པ་དང་། ཡུལ་བཞི་བཞི་དགོས་པར་མ་ཚང་
བ་དང་། གཉིས་གཉིས་དགོས་པར་ལྷག་པ་སོགས་ཡོད་པས། བླ་མའི་མན་ངག་གིས་ཕྱེ་སྟེ་
བཤད་དགོས་པ་ཡིན་ནོ། །དེ་ཡང་མདོར་བསྟན་དུ། འདི་རྣམས་ས་ནི་བཅུ་གཉིས་ཏེ། །
ཞེས་པ་ཡན་གྱིས་གནས་དང་ཉེ་བའི་གནས་སོགས་ས་བཅུ་གཉིས་བཤད་ནས། ས་བཅུའི་
དབང་ཕྱུག་མགོན་པོ་ཉིད། །ཅེས་པས་ས་བཅུ་གསུམ་པ་བསྟན་པ་ཡིན་ཏེ། ས་བཅུ་གཉིས་
པ་མན་ལ་གནས་པའི་བྱང་སེམས་རྣམས་ཀྱི་མགོན་ནམ་གཙོ་བོ་ནི་ས་བཅུ་གསུམ་པ་ལ་
300



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
གནས་པ་དེ་ཡིན་ནོ། །ཞེས་པའི་དོན་དུ། སྣ་ཆེན་འགའ་ཞིག་དང༌། ཐེག་ཆེན་ཆོས་རྗེའི་
གསུང་ཊིཀ་སོགས་ལས་བཤད་པ་དེ་ལེགས་བཤད་དུ་སྣང་བས་སོ། །
ད་ནི་ཡུལ་སོ་གཉིས་གསལ་པོར་ས་བཅུ་གཉིས་དང་སྦྱར་ཏེ་ངོས་བཟུང་ན། ས་དང་
པོ་གཉིས་ལ་ཡུལ་བཞི་བཞི་ས་བཅུ་གཅིག་པ་དང་། ས་བཅུ་གཉིས་པ་ལ་ཡུལ་བཞི་བཞི།
བར་གྱི་ས་བརྒྱད་ལ་ཡུལ་གཉིས་གཉིས་ཚང་དགོས་པས། ཐོག་མར་ས་དང་པོ་གནས་ཀྱི་
ས་ཐོབ་པ་ལ། ཕྱི་ནང་ཡུལ་ཆེན་བཞི་བགྲོད་དགོས་ཏེ། ཛ་ལན་དྷ་ར་སྟེ། འབར་བ་འཛིན་
པ་ནི། ཕྱིའི་ཁ་ཆེ་དང་རྒྱ་གར་གྱི་བར་ན་ཡོད་ཅིང་། ནང་གི་སྤྱི་གཙུག་ཨོ་ཌི་ན་སྟེ་འཕུར་
འགྲོའི་ཨུ་རྒྱན་ནི། ཕྱིའི་རྒྱ་གར་ནུབ་ཕྱོགས་ན་ཡོད་ཅིང་། ནང་གི་སྤྱི་གཙུག་ཀོལྤ་གི་རི་ནི།
ལྷོ་ནུབ་ལངྐ་པུ་རིའི་གྲོང་ན་ཡོད་ཅིང་། ནང་གི་མཚོག་མ། ཀ་མ་རུ་པ་སྟེ། འདོད་པའི་
གཟུགས་ནི། མཉལ་གྱི་མདའ་རྒྱ་གར་ཤར་ཕྱོགས་ན་ཡོད་ཅིང་། ནང་གི་སྨིན་ཕྲག་སྟེ། དེ་
བཞིའི་རླུང་སེམས་དབུ་མར་ཐིམ་པ་ལས། ས་དང་པོའི་རྟོགས་པ་སྐྱེ་བའི་ཕྱིར་རོ། །ཞེས་
བཤད་པ་ལས། ཀྱེ་བཅོམ་ལྡན་འདས། གནས་ལ་སོགས་པ་གང་ལགས། བཀའ་སྩལ་པ།
གནས་ནི་ཛ་ལནྡ་རར་བཤད། །དེ་བཞིན་དུ་ནི་ཨུ་རྒྱན་ཉིད། །གནས་ནི་ཀོ་ལ་གི་རི་ཉིད། །
དེ་བཞིན་དུ་ཡང་ཀམ་རུ་ཉིད། །ཅེས་གསུངས་སོ། །དེ་བཞིན་དུ་ས་གཉིས་པ་ཉེ་བའི་གནས་
ཐོབ་པ་ལ་ཡུལ་བཞི་བགྲོད་དགོས་ཏེ། མ་ལ་བ་སྟེ་ཕྲེང་བ་ཅན་ནི་ལྷོའི་གླིང་ཕྲན་ཏེ། ནང་
གི་སྣ་རྩེའོ། །སིནྡྲ་ནི་ཆུ་བོ་སིདྷུ་འབབ་པའི་ས་ན་ཡོད་ཅིང་། མིག་གཉིས་སོ། །ན་ག་ར་སྟེ།
གྲོང་ཁྱེར་ནི་ཡུལ་དབུས་ན་ཡོད་ཅིང་། རྣ་བ་གཉིས་སོ། །ལྕགས་པའི་བྲང་ནི་སིངྒ་གླིང་སྟེ་
ནང་གི་ཁ་ནང་སྟེ། དེ་བཞི་ལས་ས་གཉིས་པའི་རྟོགས་པ་སྐྱེ་བའི་ཕྱིར་རོ། །ཞེས་བཤད་པ་
ལ་འཁྲུགས་སྡེབས་ན། ཉེ་གནས་མ་ལ་ཝ་ཞེས་བརྗོད། །སིནྡྷ་ནཱ་ག་ར་ཉིད་དོ། །ཡང་ནི་
ལྕགས་ཀྱི་གྲོང་ཉིད་དོ། །ཞེས་སོ། །ཞིང་དང་ཉེ་ཞིང་ས་གསུམ་པ་དང་། བཞི་པ་གཉིས་ལ་
ཡུལ་གཉིས་གཉིས་བགྲོད་དགོས་ཤིང་། ཚནྡོ་དང་ཉེ་བའི་ཚནྡོ་ས་ལྔ་པ་དང་དྲུག་པ་གཉིས་



GAO
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ལས་ཡུལ་གཉིས་གཉིས་བགྲོད་དགོས་ཏེ། མུ་མུ་ནི་ཞེས་པ་ལྷོ་ཕྱོགས་རྒྱ་མཚོའི་འགྲམ་ན་
ཡོད་ཅིང་། ནང་གི་ཀོས་ཀོ །དེ་ཝི་ཀོ་ཊ་སྟེ། ལྷ་མོའི་མཁར་ནི། རྡོ་རྗེ་གདན་གྱི་ཤར་ན་སྟེ་
ནང་མགྲིན་པའོ། །དེ་གཉིས་ལས་ས་གསུམ་པ་ཐོབ། ཀུ་ལུ་ཏ། ཞེས་པ་ལྷོ་ནུབ་རྡོ་པུས་མོ་
ལྟ་བུ་ཡོད་པ་སྟེ་ནང་རྒྱབ་ཀྱི་ཚིགས་པ། ཨབྷུ་ཏ་ཞེས་པ་ལྷོ་ཕྱོགས་ན་རྡོ་ནུ་མ་ལྟ་བུ་ཡོད་པ་
སྟེ་ནང་ནུ་མ་གཉིས་སོ། །དེ་གཉིས་ལས་ས་བཞི་པ་ཐོབ། ཧ་རི་ཀེ་ལ་ཞེས་པ། ཤར་ལྷོ་ན་
ནམ་མཁའི་ཤིང་ལྡན་ཏེ། ནང་སྙིང་ཁའོ། །གོ་ར་ཝ་རི་སྟེ་བ་ཡི་མཆོག་སྤྲིན་ནི། ལྷོ་ཕྱོགས་
དཔལ་གྱི་རིའི་ངོས་ན་སྟེ་ནང་ལྟེ་བའོ། །དེ་གཉིས་ལས་ས་ལྔ་པ་ཐོབ། ལམྤ་ཀ་ཞེས་པ་རྒྱ་
གར་ནུབ་ཕྱོགས་ན་སྟེ་ནང་གསང་གནས་སོ། །ཀཉྩི་ཞེས་པ་ལྷོ་ནུབ་ན་སྟེ་ནང་རྟགས་ཀྱི་
དབུས་སོ། །དེ་གཉིས་ལས་ས་དྲུག་པ་ཐོབ་པའི་ཕྱིར། ཞེས་བཤད་པ་ལ། གཞུང་ཐོབ་
རྩིས་ན། ཞིང་ནི་མུ་མུ་ནིར་བཤད་དེ། །དེ་ཝི་ཀོ་ཊ་དེ་བཞིན་ཞིང་། །ཉེ་ཞིང་ཀུལླ་ཏ་ཞེས་
བརྗོད། །དེ་བཞིན་ཨརྱ་ཏ་ཉིད་དོ། །ཚནིཾ་ཧ་རི་ཀེ་ལ་དང་། །དེ་བཞིན་བ་ཡི་མཆོག་སྦྱིན་ནོ། །
ཉེ་བའི་ཚནྡོ་ལམྤ་ཀ །དེ་བཞིན་ཀཉྩི་ཀ་ཉིད་དོ། །ཞེས་སོ། །
དེ་བཞིན་དུ་འདུ་བ་དང་ཉེ་བའི་འདུ་བ་ས་བདུན་པ་དང་བརྒྱད་པ་གཉིས་དང་། དུར་
ཁྲོད་དང་ཉེ་བའི་དུར་ཁྲོད་ས་དགུ་པ་དང་བཅུ་པ་གཉིས་ལ་ཡང་ཡུལ་གཉིས་གཉིས་བགྲོད་
དགོས་ཏེ། བྱེད་པའི་བྲང་ཞེས་པ་ལྷོ་ཕྱོགས་རྒྱ་མཚོའི་གླིང་ཕྲན་ཏེ་ནང་རྟགས་ཀྱི་རྩེ་མོའོ། །
གསེར་དང་ལྡན་པའི་གླིང་ནི། ལྷོ་ཕྱོགས་མི་མེད་པའི་གླིང་སྟེ་ནང་གཞལ་ཡས་ཁང་པའོ།
དེ་གཉིས་ལས་ས་བདུན་པ་ཐོབ། ཀོངྐ་ན་ཞེས་པ་ལྷོ་ཕྱོགས་ན་མཧཱ་བི་བྷ་ཞེས་པའི་མཆོད་
རྟེན་རང་བྱོན་ཡོད་པའི་གནས་ཏེ་ནང་བརླ་གཉིས་སོ། །བིན་ཞེས་པ་རི་བོ་འབིགས་བྱེད་དེ།
ལྷོ་ཕྱོགས་ན་ཡོད་ཅིང་ནང་པུས་མོ་གཉིས་སོ། །དེ་གཉིས་ལས་ས་བརྒྱད་པ་ཐོབ། རབ་སོང་
དགེ་འདུན་ཞེས་པ། རོ་མང་དུ་གནས་པ་ཡི་དྭགས་འདུས་པ་སྟེ་ནང་བྱིན་པ་གཉིས་སོ། །རྒྱ་
མཚོའི་འགྲམ་ནི། རསྨི་ཤྭ་ར་སྟེ་ཡི་དྭགས་རྒྱུ་བའི་གནས་ཡིན་ཞིང༌། ནང་རྐང་བོལ་
302



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གཉིས་སོ། །དེ་གཉིས་ལས་ས་དགུ་པ་ཐོབ། ཙ་རི་ཊ་ཞེས་པ་ལྷོ་ཕྱོགས་རྒྱ་མཚོའི་འགྲམ་ན་
ཡོད་ཅིང་སོར་མོ་གཉིས་སོ། །གཞོན་ནུའི་གྲོང་ཁྱེར་ཞེས་པ་བུ་མོ་གཟུགས་བཟང་བ་སྐྱེ་བའི་
གནས་རྒྱ་མཚོའི་གླིང་ཕྲན་སྟེ་ནང་མཐེ་བོང་གཉིས་སོ། །དེ་གཉིས་ལས་ས་བཅུ་པ་ཐོབ་པ་
ཡིན་པའི་ཕྱིར། ཞེས་འཆད་པ་ལ། གཞུང་ཕན་ཚུན་སྡེབས་ན། འདུ་བ་བྱེད་པའི་བྲང་
ཉིད་དོ། །དེ་བཞིན་གསེར་དང་ལྡན་པའི་གླིང་། །ཉེ་བའི་འདུ་བ་ཀངྐ་ན། །དེ་བཞིན་དུ་ནི་
འབིགས་བྱེད་ཉིད། །དུར་ཁྲོད་རབ་སོང་དགེ་འདུན་གྱི། །དུར་ཁྲོད་རྒྱ་མཚོའི་འགྲམ་
ཉིད་དོ། །ཉེ་བའི་དུར་ཁྲོད་ཙ་རི་ཊ། །དེ་བཞིན་གཞོན་ནུའི་གྲོང་ཁྱེར་རོ། །ཞེས་སོ། ། །
ཡང་འཐུང་སྤྱོད་ས་བཅུ་གཅིག་པ་དང་། ཉེ་བའི་འཐུང་སྤྱོད་ས་བཅུ་གཉིས་པ་གཉིས་
ལ་ཡུལ་བཞི་བཞི་བགྲོད་དགོས་ཏེ། གྲོང་ཁྱེར་ཞེས་པ་ཁ་ཆེའི་བྱེ་བྲག་སྟེ་ནང་ཕྲག་པ། གྲོང་
མཐའ་ཞེས་པ་མོན་ཡུལ་ཏེ་ནང་རྐང་མཐིལ། ལཉྩརྒྱ་མཚོའི་ནང་སྐྱེས་ཞེས་པ་ཁྱབ་འཇུག་
གིས་བྱས་པའི་རྣམ་སྣང་གི་སྐུ་བཞུགས་པའི་གནས་ཏེ། སོ་ར་ཡུལ་འཁོར་བཟང་པོ་སྭ་ཝ་
ན་ཐ་ན་ཡོད་པ་སྟེ། དེ་གཉིས་ནང་སྙིང་ཁའི་ཕྱོགས་ན་ཡོད་པས་དེ་བཞི་ལས་ས་བཅུ་གཅིག་
པ་ཐོབ། ཁ་བའི་རི་ཞེས་པ། ཧི་མཱ་ལ་ཡ་ནི། བལ་པོར་གཏོགས་པའི་བོད་སྟེ་ནང་ལྟག་པ།
ཀོ་ས་ལ་ཞེས་པ་རྡོ་རྗེ་གདན་གྱི་ནུབ་མཉན་ཡོད་ཀྱི་ཕྱོགས་ཏེ་ནང་རྐེད་པ། ཀ་ལིངྒ་ཞེས་པ་
ལྷོ་ཕྱོགས་རྒྱ་མཚོའི་འགྲམ་ནང་ལིངྐ་དང་ཉེ་བའི་ཡུལ་འཁོར་དང་། སྐྱེད་ཚལ་ར་བའི་རྫིང་
བུའི་འགྲམ། ཞེས་པ་མ་སྐྱེས་དགྲའི་སྐྱེད་ཚལ་གྱི་ཕྱོགས་ཏེ་དེ་གཉིས་ཀྱང་སྙིང་ཁའི་ཕྱོགས་
ཡིན་ལ། དེ་བཞི་ལས་ས་བཅུ་གཉིས་པ་ཐོབ་པའི་ཕྱིར། ཞེས་འཆད་པ་ལ། འཐུང་སྤྱོད་གྲོང་
ཁྱེར་གྱི་ས་དང་། །འཐུང་སྤྱོད་གྲོང་གི་མཐར་གནས་པ། །ལཉྩ་རྒྱ་མཚོའི་ནང་སྐྱེས་དང་། །དེ་
བཞིན་སོ་རཉྫ་ཉིད་དོ། །ཉེ་བའི་འཐུང་སྤྱོད་ཁ་བའི་རི། །ཀོ་ས་ལ་དང་ཀ་ལིང་ཀ །སྐྱེད་ཚལ་
ར་བའི་རྫིང་བུའི་འགྲམ། །ཉེ་བའི་འཐུང་སྤྱོད་མདོར་བསྡུས་པའོ། །ཞེས་སོ། །འདིར་
སྐབས་ཀྱི་ཧི་མཱ་ལ་ཡ་ཞེས་པ་དེ་གངས་ཅན་གྱི་སྐད་དོ་ཡིན་མོད། མངོན་པ་དང་དུས་འཁོར་
303



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ནས་བཤད་པའི་གངས་ཅན་མཚན་ཉིད་པ་ནི་མ་ཡིན་ཏེ། འདི་བལ་བོད་ཀྱི་མཚམས་ན་
ཡོད་པའི་ཕྱིར་དང་། གངས་ཅན་མཚན་ཉིད་པ་དེའི་ཁྱད་ཆོས་མ་ཚང་བའི་ཕྱིར་རོ། །དེས་ན་
གངས་ཅན་མཚན་ཉིད་པ་ནི་བདེ་ཀྱེ་ནས་བཤད་པའི་ཡུལ་ཆེན་པོ་བདུན་གྱི་ནང་ཚན་མ་
ཡིན་པར་གོ་དགོས་སོ། །འོ་ན་ཡུལ་གྱི་ངོས་འཛིན་བདེ་ཀྱེ་གཉིས་མི་མཐུན་པ་ཅི་སྙམ་ན།
འདི་དག་རྩའི་སྐྱེ་ས་དང་། འབྲས་བུ་སྨིན་པའི་དབང་གིས་ཐ་དད་པ་ཙམ་ཡིན་གྱི། དོན་ལ་
འགལ་བ་མེད་དོ། །དཔེར་ན་རྐང་པའི་བོལ་ལ་བཀུ་མཉེ་བྱས་པས་མིག་བདེ་བར་འགྱུར་
བ་རྩ་རྒྱུད་ཅིག་པའི་རྟེན་འབྲེལ་གྱིས་ཡིན་པ་ནི་གནད་ལ་དགོངས་ནས། མིག་སིནྡྷ་ར་
བཤད་པ་དང་། རྐང་པའི་བོལ་སིན་དྷུར་བཤད་པ་གནད་གཅིག་པ་ལྟ་བུ་དང་། ལྟེ་བར་
བཀུ་མཉེ་བྱས་པས་རྣ་བ་བདེ་བར་འགྱུར་བ་རྩའི་གནད་གཅིག་པའི་རྟེན་འབྲེལ་གཟིགས་
པས་གོ་ད་ཝ་རི་ལྟེ་བའམ། རྣ་བ་གཡོན་དུ་བཤད་པ་ལྟ་བུ་ཡིན་པའི་ཕྱིར་རོ། །དེ་ལྟར་ན་
བརྟག་གཉིས་དངོས་བསྟན་གྱི་ཡུལ་གྱི་ངོས་འཛིན་ཟིང་ཟིང་པོར་ཡོད་པ། རྗེ་བཙུན་གོང་
མའི་ཞལ་ནས་སྙན་དུ་བརྒྱུད་པའི་དག་ལྡན་སོགས་ཀྱི་སྙིང་པོ། འགྲོ་བའི་མགོན་པོ་ཆོས་
རྒྱལ་འཕགས་པ་རིན་པོ་ཆེས་མཆན་བུའི་སྒོ་ནས་གསལ་བར་མཛད་པའི་ཡུལ་ཆེན་སོ་
བདུན་ངོས་འཛིན་དང་། དེ་ས་བཅུ་གཉིས་དང་སྦྱོར་ཚུལ་གྱི་ལེགས་བཤད་འདི་མ་མཐོང་
བར་བརྟག་གཉིས་དངོས་བསྟན་གྱི་ཡུལ་ལ་བདེ་མཆོག་ནས་བཤད་པའི་ཡུལ་གྱི་ཁ་སྐོང་
མཛད་པའི་འོ་རྒྱལ་སོགས། བརྟག་གཉིས་དངོས་བསྟན་གྱི་ཡུལ་ཆེན་གཏན་ནས་ངོས་མ་
ཟིན་པ་དེ་དག་ལ་ཕན་པར་གྱུར་ཅིག །
འོ་ན་འདིར་སྐབས་ཀྱི་ཡུལ་སོ་བདུན་ཇི་ལྟ་བུ་སྙམ་ན། སྔར་བཤད་པ་དེ་ལྟར་ས་བཅུ་
གཉིས་མན་ཆད་ཐོབ་པ་ལ། ཡུལ་སོ་གཉིས་བགྲོད་དགོས་པའི་གནད་ཀྱིས་ས་བཅུ་གསུམ་
པའམ། བཅུ་གསུམ་ཕྱེད་འོག་མ་ཐོབ་པ་ལ། སྦས་པའི་རྩ་ལྔས་མཚོན་པའི་ཡུལ་ལྔ་བགྲོད་
དགོས་ཏེ། སྦས་པའི་རྩ་ལྔའི་རླུང་སེམས་དབུ་མར་ཐིམ་པ་ལས། རང་ཉིད་འཁོར་ཚོམ་བུ་
304



་
བ
«
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གཅིག་དང་བཅས་འཚང་རྒྱ་བའི་ཕྱོགས་བཞི་དབུས་དང་ལྔའི་མཁའ་འགྲོ་རྣམས་དབང་དུ་
འདུ་བ་ཡིན་པའི་ཕྱིར་རོ། །སྐབས་འདིར་སྦས་པའི་ཡུལ་ལྔ་སྒྲུབ་པ་པོ་རང་ཉིད་ཉེ་རྒྱུ་སྤྱོད་
བཞིན་པའི་དབུས་དང་ཕྱོགས་བཞི་ལ་ངོས་འཛིན་པ་ནི་ཅིས་ཀྱང་འཐད་དེ། མངོན་རྟོགས་
ལྗོན་ཤིང་ལས་ཉེ་རྒྱུ་མངོན་དུ་བྱེད་པའི་གནས་ལ། ཕྱིའི་གནས་རྡོ་རྗེ་གདན། ནང་གི་གནས་
འོག་མིན། དོན་དམ་པའི་གནས་སྒྲུབ་པ་པོ་རང་ཉིད་ཉེ་རྒྱུས་སྤྱོད་བཞིན་པའི་གནས་དེ་
ཡིན་པར་བཤད་པའི་ཕྱིར་རོ། །དེས་ཡུལ་སོ་བདུན་བགྲོད་པ་ལས་ས་རྣམས་ཐོབ་ཚུལ་
དཔལ་ལྡན་ས་སྐྱ་པའི་བཤད་པའི་སྲོལ་ལས་བྱོན་པ་དེའོ། །
གཉིས་པ་རྩ་དབུ་མའི་མདུད་པ་གྲོལ་ཚུལ་གྱི་སྒོ་ནས་ས་བགྲོད་ཚུལ་ལ་གཉིས་ཏེ།
སྤྱིར་རྩ་དབུ་མའི་མདུད་པའི་ཆགས་ཚུལ་དང་། དེ་གྲོལ་བས་ས་ལམ་བགྲོད་ཚུལ་དངོས་སོ། །
དང་པོ་ནི། རྩ་དབུ་མ་ལ་རོ་རྐྱང་གཉིས་ཀྱི་བཅེར་བའི་མདུད་པ་སོ་གཉིས་གནས་པ་ཡིན་ཏེ།
གསང་གནས་བདེ་སྐྱོང་གི་འཁོར་ལོའི་ཐད་ཀྱི་རྩ་དབུ་མ་ལ་མདུད་པ་བཞི། ལྟེ་བ་སྤྲུལ་པའི་
འཁོར་ལོའི་དབུ་མ་ལ་མདུད་པ་དྲུག །སྙིང་ཁ་ཆོས་ཀྱི་འཁོར་ལོའི་རྩ་དབུ་མ་ལ་མདུད་པ་
དྲུག །མགྲིན་པ་ལོངས་སྤྱོད་ཀྱི་འཁོར་ལོའི་རྩ་དབུ་མ་ལ་མདུད་པ་དྲུག །སྨིན་འཚམས་
མཛོད་པུའི་འཁོར་ལོ་ལ་མདུད་པ་དྲུག །སྤྱི་བོ་བདེ་ཆེན་གྱི་འཁོར་ལོ་ལ་རྩ་མདུད་བཞི་
རྣམས་གནས་པས་སོ། །དེ་ལྟར་ཡང་རྒྱུད་ལས། སྲོག་གི་དབྱིག་པའི་ནང་ན་གནས། །སུམ་
ཅུ་རྩ་གཉིས་མདུད་དང་ལྡན། །ཕྲ་བའི་ཕྲ་བ་ཡང་དག་མཆོག །ཕྱི་རོལ་མ་ཡིན་ནང་ན་མིན། །
ཞེས་བཤད་དོ། །
གཉིས་པ་ལ། མདུད་པ་སོ་གཉིས་གྲོལ་བས་ས་བཅུ་གཉིས་མན་ཆད་བགྲོད་ནུས་ཏེ།
གསང་གནས་ལྟེ་སྙིང་གི་མདུད་པ་བཅུ་དྲུག་གྲོལ་བས། བུམ་དབང་ས་དྲུག་བགྲོད་དེ། གྲུབ་
མཐའ་བཞི་ལས་འཁོར་འདས་དབྱེར་མེད་ཀྱི་གྲུབ་མཐའ་སྙོགས། མགྲིན་སྨིན་གྱི་མདུད་པ་
བཅུ་གཉིས་གྲོལ་བས། གསང་དབང་ས་བཞི་བགྲོད་དེ་མ་འདྲེས་ལ་ཡོངས་སུ་རྫོགས་པའི་
305



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གྲུབ་མཐའ་སྙོགས། སྤྱི་བོ་བདེ་ཆེན་འཁོར་ལོའི་མདུད་པ་བཞི་གྲོལ་བས་ཤེས་རབ་ཡེ་ཤེས་
ས་གཉིས་བགྲོད་དེ། གྲུབ་མཐའ་གསུམ་པ་བདེ་སྟོང་རྒྱ་ཆུང་བའི་གྲུབ་མཐའ་སྙོགས། དེས་
ས་བཅུ་གཉིས་མན་ཆད་བགྲོད་ཟིན་ནས། བཅུ་གཉིས་པའི་རྟེན་དེ་ལ་ཉེ་རྒྱུའི་ཉམས་ལེན་
ལ་བརྟེན་ནས་དབང་བཞི་པ་ས་ཕྱེད་བགྲོད་དེ། གྲུབ་མཐའ་བཞི་པ་བདེ་སྟོང་རྒྱ་ཆེ་བ་
སྙོགས། དེས་ས་བཅུ་གསུམ་ཕྱེད་འོག་མ་དེར་སླེབ་པ་ཙམ་ཡིན་ལ། སླར་ཡང་ཉེ་རྒྱུའི་
ཉམས་ལེན་འཕྲོ་མཐུད་པས་བཅུ་གསུམ་ཕྱེད་གོང་མ་དེར་སླེབ་པ་དང་། འཁོར་ཚོམ་བུ་
གཅིག་དང་བཅས་པ་འཚང་རྒྱས་ཟིན་པ་མཉམ་དུ་འབྱུང་བ་ཡིན་པའི་ཕྱིར་རོ། །
དེ་ཡང་གསུང་ངག་རྡོ་རྗེའི་ཚིག་རྐང་ལས། ས་ཐོག་མཐའ་གཉིས་ལ་རེ་རེ། གསུམ་
པ་བཅུས་བར་གྱི་རྩ་མདུད་བྲལ་བས་ལ་དོར། ཞེས་པ་དང་པོ་དང༌། བཅུ་གཉིས་པ་ལ་
མདུད་པ་རེ་རེ་གྲོལ་དགོས། བར་གྱི་ས་བཅུ་ལ་མདུད་ལ་གསུམ་གསུམ་གྲོལ་དགོས་པར་
བཤད་པ་ལྟར་ཡིན་ཏེ། གསང་གནས་འཁོར་ལོའི་མདུད་པ་དང་པོ་གྲོལ་བས། ས་དང་པོ་
རབ་ཏུ་དགའ་བའམ། གནས་ཀྱི་ས་ཐོབ། མདུད་པ་ཕྱི་མ་གསུམ་གྲོལ་བས་ས་གཉིས་པ་དྲི་
མ་མེད་པའམ། ཉེ་བའི་གནས་ཀྱི་ས་རྫོགས་པར་ཐོབ། ལྟེ་བའི་མདུད་པ་དང་པོ་གསུམ་
གྲོལ་བས། ས་གསུམ་པ་འོད་བྱེད་པའམ། ཞིང་གི་ས་རྫོགས་པར་ཐོབ། ཕྱི་མ་གསུམ་གྲོལ་
བས་ས་བཞི་པ་འོད་འཕྲོ་བའམ། ཉེ་བའི་ཞིང་ས་རྫོགས་པར་ཐོབ། སྙིང་ཁའི་རྩ་མདུད་པ་
དང་པོ་གསུམ་གྲོལ་བས། ས་ལྔ་པ་སྦྱང་དཀའ་བའམ། ཚནྡོའི་ས་རྫོགས་པར་ཐོབ། ཕྱི་མ་
གསུམ་གྲོལ་བས། ས་དྲུག་པ་མངོན་དུ་གྱུར་པའམ་ཉེ་བའི་ཚནྡོའི་ས་ཐོབ་པས། བུམ་དབང་
ས་དྲུག་རྫོགས་པར་ཐོབ། ཅེས་བྱ་སྟེ། ས་དྲུག་པོ་དེ། གཙོ་བོར་དབང་བུམ་དབང་། ལམ་
བསྐྱེད་རིམ་སོགས་ཀྱི་ལག་རྗེས་ཡིན་པས། བུམ་དབང་གི་ཉེ་བར་ལེན་རྒྱུ་ལྟ་བུ་དང་།
དབང་གཞན་གསུམ་ལྷན་ཅིག་བྱེད་རྐྱེན་ལྟ་བུ་ཡིན་པའི་ཕྱིར་རོ། །དེ་བཞིན་དུ་མགྲིན་པའི་
མདུད་པ་དང་པོ་གསུམ་གྲོལ་བས་ས་བདུན་པ་རིང་དུ་སོང་བའམ། འདུ་བའི་ས་རྫོགས་
306



མས་
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
པར་ཐོབ། ཕྱི་མ་གསུམ་གྲོལ་བས་ས་བརྒྱད་པ་མི་གཡོ་བའམ། ཉེ་བའི་འདུ་བའི་ས་རྫོགས་
པར་ཐོབ། སྨིན་མཚམས་ཀྱི་མདུད་པ་དང་པོ་གསུམ་གྲོལ་བས་ས་དགུ་པ་ལེགས་པའི་བློ་
གྲོས་སམ། དུར་ཁྲོད་ཀྱི་ས་རྫོགས་པར་ཐོབ། ཕྱི་མ་གསུམ་གྲོལ་བས་ས་བཅུ་པ་ཆོས་ཀྱི་
སྤྲིན་ནམ། ཉེ་བའི་དུར་ཁྲོད་ཀྱི་ས་རྫོགས་པར་ཐོབ་པས། དེ་བཞི་ལ་ཡང་གསང་དབང་ས་
བཞི་ཞེས་བྱ་སྟེ། གཙོ་བོར་གསང་དབང་གི་ཉེར་ལེན་དང་། དབང་གཞན་གསུམ་གྱིས་ལྷན་
ཅིག་བྱེད་རྐྱེན་བྱས་པའི་ལག་རྗེས་ལྟ་བུ་ཡིན་པས་སོ། །
དེ་ནས་སྤྱི་བོའི་མདུད་པ་དང་པོ་གསུམ་གྲོལ་བས། ས་བཅུ་གཅིག་པ་དཔེ་མེད་པའི་
ས་རྫོགས་པར་ཐོབ། མདུད་པ་ཕྱི་མ་གཅིག་གྲོལ་བས། ས་བཅུ་གཉིས་པ་ཡེ་ཤེས་ཆེན་པོའི་
ས་ཐོབ་པས། དེ་གཉིས་ལ་ཤེར་དབང་ས་གཉིས་ཞེས་ཀྱང་བྱ་སྟེ། ཤེར་དབང་དེས་ཉེར་
ལེན་དང་། དབང་གཞན་གསུམ་གྱི་ལྷན་ཅིག་བྱེད་རྐྱེན་བྱས་པའི་ས་ཡིན་པའི་ཕྱིར་རོ། །
དེས་ན་དེ་མན་ཆད་ལ་རྩ་དབུ་མའི་མདུད་པ་སོ་གཉིས་གྲོལ་བས་མཐོང་ལམ་ས་དང་པོ་
ནས། སྒོམ་ལམ་ས་བཅུ་གཅིག་སྟེ་ས་བཅུ་གཉིས་པོ་དེ་ཐོབ། ས་རེ་རེ་ལས། འཕོ་བ་རེའི་
རླུང་དགུ་བརྒྱ་པ་ཕྲག་གཉིས་ཏེ་སྟོང་བརྒྱད་བརྒྱ་པ་རེ་འགགས་པས། ལས་རླུང་དགུ་བརྒྱ་
པ་ཕྲག་གཉིས་ཏེ་སྟོང་བརྒྱད་པ་རེ་འགགས་པས། ལས་རླུང་ཉིས་ཁྲི་ཆིག་སྟོང་དྲུག་བརྒྱ་
ཡང་འགགས། ས་རེ་རེ་ལས་རླུང་ཕྱི་ནང་དུ་སོར་རེ་འགགས་པས་ལས་རླུང་གི་ཚད་སོར་
བཅུ་གཉིས་པོ་དེ་ཡང་འགགས། རྟེན་འབྲེལ་བཅུ་གཉིས་དང་སྤང་བྱ་རྣམ་རྟོག་བཅུ་གཉིས་
ཀྱང་འགགས་ཤིང་། ཕྱི་ནང་གི་ཡུལ་སོ་གཉིས་ཀྱང་བགྲོད། མས་རྟེན་པའི་དགའ་བ་བཅུ་
དྲུག་ཀྱང་རྫོགས་པ་ཡིན་མོད། ད་དུང་ཐམས་ཅད་མཁྱེན་པའི་ས་མཚན་ཉིད་པ་མངོན་དུ་
བྱས་པ་ནི་མ་ཡིན་ཏེ། སྦས་པའི་ཡུལ་ལྔ་མ་བགྲོད་པས། དེ་བགྲོད་བྱེད་ཀྱི་ཐབས་ལ་
བསླབ་དགོས་པའི་ཕྱིར་རོ། །ས་བཅུ་གཉིས་པོ་དེའི། ས་བཅུ་ལ་ཕ་རོལ་དུ་ཕྱིན་པ་དང་སྒོ་
བསྟུན་ནས། རབ་ཏུ་དགའ་བ་སོགས་ཀྱི་མིང་བཏགས་པ་ནི་འབྲས་བུའི་སྒོ་ནས་ཡིན་ལ།
307



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
བླ་མེད་ཐུན་མོང་མ་ཡིན་པས། གནས་དང་ཉེ་བའི་གནས་སོགས་ཀྱི་མིང་བཏགས་པ་ནི་
རྒྱུའི་སྒོ་ནས་བཏགས་ཤིང་། སློབ་ལམ་ས་བཅུ་གཅིག་པ་དང་། བཅུ་གཉིས་པ་གཉིས་ནི་ཕ་
རོལ་དུ་ཕྱིན་པ་ལ་མ་གྲགས་པས། ཐུན་མོང་མ་ཡིན་པའི་མིང་། དཔེ་མེད་པའི་ས་དང༌།
དཔེ་མེད་ཡེ་ཤེས་ཆེན་པོའི་ས་ཞེས་བཤད་པ་ཡིན་ཏེ། སམྦུ་ཊ་ལས། གནས་ནི་རབ་ཏུ་
དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་བྱ་སྟེ། །ཉེ་བའི་ཞིང་
ནི་འོད་འཕྲོ་ཅན། །ཚརྗོ་མངོན་དུ་གྱུར་པ་སྟེ། །ཉེ་བའི་ཚནྡོ་སྦྱང་དཀའ་བ། །འདུ་བ་རིང་དུ་
སོང་བ་སྟེ། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་ཏེ། །ཉེ་བའི་དུར་
ཁྲོད་ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་ལ། །རྣལ་འབྱོར་མ་ཡི་ཀླ་ཀློའི་སྐད། །པུ་
ལ་སོགས་པ་ཅི་གསུངས་པ། །ཕྱི་དང་ནང་དུ་ཡང་དག་བསམ། །ཞེས་དང་། ཀྱེ་རྡོ་རྗེ་རྒྱུད་
རྒྱས་པ་ལས། འཐུང་སྤྱོད་དཔེ་མེད་ཡེ་ཤེས་ཏེ། །ཉེ་བའི་འཐུང་སྤྱོད་ཡེ་ཤེས་ཆེ། །ཞེས་ས་
བཅུ་གཅིག་པ་དང་བཅུ་གཉིས་པའི་མིང་དོན་བཤད་པ་དང་། དགོངས་པ་ལུང་སྟོན་ལས་
ཀྱང་། འཇིག་རྟེན་དང་ནི་འཕགས་པའི་ཆོས། །སྔ་མ་ཀུན་གྱིས་བསྐྲུན་མེད་ཅིང་། །དེ་ཕྱིར་
ཀུན་ཏུ་འོད་འགྱེད་པ། །དཔེ་མེད་ཡེ་ཤེས་ཞེས་སུ་བཤད། །ཐུབ་པའི་སྤྱོད་ཡུལ་མ་
གཏོགས་པ། །རྒྱལ་སྲས་ཀུན་གྱི་ས་ལས་བརྒལ། །ཤེས་བྱ་ཀུན་ལ་འཇུག་ཆོས་ཅན། །ས་
དེ་ཡེ་ཤེས་ཆེན་པོར་འདོད། །ཞེས་ཀྱང་བཤད་པའི་ཕྱིར་རོ། །
གཉིས་པ་དགའ་བ་བཅུ་དྲུག་འཆར་ཚུལ་གྱི་སྒོ་ནས་ས་ལམ་བགྲོད་ཚུལ་ལ། ལུགས་
འདི་ལ་ཡས་འབབ་ཀྱི་དགའ་བ་བཅུ་དྲུག་དང་། མས་བརྟན་གྱིས་དགའ་བ་བཅུ་དྲུག་འཆར་
དགོས་པ་ལས། ཡས་འབབ་ཀྱི་དགའ་བ་བཅུ་དྲུག་པ་ལྷན་སྐྱེས་སམ། མས་རྟེན་གྱི་དགའ་
བ་བཅུ་དྲུག་གི་དང་པོ་དགའ་བའི་དགའ་བ་ནས། ས་དང་པོ་སྐྱེ་བའི་མགོ་ཚུགས་པ་ཡིན་
པས། མས་རྟེན་གྱི་དགའ་བའི་དགའ་བ། དགའ་བའི་མཆོག་དགའ། དགའ་བའི་དགའ་
བྲལ་གསུམ་གྱི་ཚེ། ས་དང་པོའི་སྐབས་ཡིན་ལ། མས་རྟེན་གྱི་ལྷན་སྐྱེས་ཀྱི་མཆོག་དགའ།
308



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ལྷན་སྐྱེས་ཀྱི་དགའ་བྲལ། ལྷན་སྐྱེས་ཀྱི་ལྷན་སྐྱེས་གསུམ་ཤར་བའི་སྐབས་དེར་ས་བཅུ་
གཉིས་པར་སླེབ་ཟིན་པས་བར་གྱི་ས་བཅུ་ལ་དགའ་བ་རེ་རེ་འཆར་བ་ཡིན་ཏེ། རྡོ་རྗེ་ཚིག་
རྐང་ལས། རྡོ་རྗེའི་རྩེར་ལྷན་ཅིག་སྐྱེས་པའི་སར། ཐིག་ལེ་གནས་པ་ལྟར་ལུས་བདེ་བས་
མྱོས་ཤིང་བརྒྱལ། །ཞེས་པའི་རྣམ་འགྲེལ་ཕལ་ཆེ་བ་ལས། ས་དང་པོ་ལ་དགའ་བ་གསུམ་
སྦྱར་བའི་གནད་ཀྱིས་མཁས་པ་དགེ་བཟང་བའི་གཞུང་བཤད་ལས། ས་ཐོག་མཐའ་ལ་
དགའ་བ་གསུམ་གསུམ་དང་། བར་པ་བརྒྱད་ལ་དགའ་བ་རེ་རེ་འཆར། ཞེས་གསལ་བར་
བཤད་འདུག་པའི་ཕྱིར་རོ། །དེས་ན་རྡོ་རྗེའི་ལུས་ལ་འཁོར་ལོ་དྲུག་གནས་པའི་ལྟེ་གསང་
གཉིས་འཁོར་ལོ་གཅིག་དང་། དཔྲལ་སྤྱི་གཉིས་འཁོར་ལོ་གཅིག་ཏུ་རྩིས་པའི་འཁོར་ལོ་
དང་པོ་ལ། མས་བརྟན་གྱི་དགའ་བའི་དགའ་བ་བཞི་ཤར་ཏེ། ཁམས་དྭངས་མས་བསྟན།
གཉིས་པ་ལ་མཆོག་དགའི་བཞི་དང་། གསུམ་པ་ལ་དགའ་བྲལ་གྱི་བཞི་དང་། བཞི་པ་ལ་
ལྷན་སྐྱེས་ཀྱི་དགའ་བ་བཞི་ཤར་ཏེ། འཁོར་ལོ་དེ་དག་གི་ལས་རླུང་དག་ནས་ཁམས་དྭངས་
མས་གང་བསྟན་པར་བྱས་པ་ཡིན་མོད། གནད་འདི་ཁོང་དུ་མ་ཆུད་ཅིང་། ས་བཅུ་གཉིས་
དང་དགའ་བ་བཅུ་དྲུག་སྦྱོར་མ་ཤེས་པའི་བབ་བཅོལ་གྱིས་དགའ་བ་བཅུ་དྲུག་ཡོད་པས་ས་
ཡང་བཅུ་དྲུག་ཡོད་ཅེས་མགྲིན་པ་འདེགས་པ་དེ་འདྲ་མ་མཛད་ཅིག །ཅེས་གདམས་སོ། །
གཉིས་པ་ལམ་ལྔ་དང་བྱང་ཕྱོགས་ཀྱི་བགྲོད་ཚུལ་ལ་གཉིས། ལམ་ལྔའི་བགྲོད་ཚུལ་
དང་། བྱང་ཕྱོགས་སོ་བདུན་གྱི་བགྲོད་ཚུལ་ལོ། །དང་པོ་ལའང་། རྒྱུད་དང་། མན་ངག་གི་
ལུགས་གཉིས་ལས། དང་པོ་རྒྱུད་ལུགས་ནི། དྲོད་ཆུང་ངུ་ཚོགས་ལམ། དྲོད་འབྲིང་པོ་སྦྱོར་
ལམ། དྲོད་ཆེན་པོ་མཐོང་ལམ། དེ་ནས་ས་གཉིས་པ་ནས་བཅུ་གཉིས་པའི་བར་ལ་སྒོམ་
ལམ། ས་བཅུ་གསུམ་པ་ལ་མཐར་ཕྱིན་པའི་ལམ་ཞེས་བཞེད་པ་ཡིན་ཏེ། བདག་མེད་
བསྟོད་འགྲེལ་ལས། རིམ་པ་གཉིས་སྒོམ་པ་ལ་དྲོད་ཆུང་ངུ་སྐྱེ་ལ། དེ་ནས་ཀུན་འདར་
གསང་སྟེ་སྤྱོད་དོ། །དེ་ནས་དྲོད་འབྲིང་པོ་སྐྱེ་ལ། དེར་ཀུན་འདར་འཇིག་རྟེན་པའི་མངོན་དུ་
309



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
སྤྱོད་དོ། །དེ་གཉིས་ནི་ཕ་རོལ་དུ་ཕྱིན་པ་དང་བསྟུན་ནས་ཚོགས་སྦྱོར་གཉིས་སོ། །དེ་ནས་
དྲོད་ཆེན་པོ་མཐོང་ལམ་གྱི་ཡེ་ཤེས་སྐྱེས་ནས་ཀུན་ཏུ་བཟང་པོའི་སྤྱོད་པ་སྤྱོད་དོ། །ཞེས་དང་།
མངོན་རྟོགས་ལྗོན་ཤིང་ལས་ཀྱང་། དེས་དྲོད་ཆེན་པོ་ཐོབ་སྟེ། ཟག་པ་མེད་པའི་ཡེ་ཤེས་
འཇིག་རྟེན་ལས་འདས་པའི་གྲུབ་མཐའ་སྙོགས་ནས། ལུང་བསྟན་པའི་ཕྱག་རྒྱ་བྱུང་བ་དང་།
ཀུན་ཏུ་བཟང་པོའི་སྤྱོད་པ་འཇིག་རྟེན་པའི་མངོན་དུ་སྤྱོད་དོ། །ཞེས་བཤད་པས་སོ། །
གཉིས་པ་མན་ངག་ལུགས་ལ། ཕ་རོལ་ཏུ་ཕྱིན་པ་དང་སྒོ་བསྟུན་ནས། ལམ་ལྔའི་
འཇོག་མཚམས་འདི་ལྟར་བཞེད་དེ། འཇིག་རྟེན་པའི་ལམ་ཁམས་ས་གསུམ་གྱི་སྐབས་སུ་
ཚོགས་སྦྱོར་གཉིས་འདྲེ་ཞིང་སྐྱེ་བ་ཡིན་ལ། འདས་ལམ་ས་དང་པོ་མཐོང་ལམ། དེ་ནས་ས་
བཅུ་གཉིས་པའི་བར་སྒོམ་ལམ། བཅུ་གསུམ་ཕྱེད་འོག་མ་ལ་མཐར་ཕྱིན་ལམ་དུ་བཞག་
ནས། དེ་མན་ཆད་ལ་ཕ་རོལ་ཏུ་ཕྱིན་པ་དང་སྒོ་བསྟུན་པའི་ལམ་ལྔ་བརྗོད་ནས། བཅུ་
གསུམ་ཕྱེད་གོང་མ་ལ་བཅུ་གསུམ་རྡོ་རྗེ་འཛིན་པའི་ས་ཞེས་འཇོག་པ་ཡིན་ཏེ། སྡོམ་གསུམ་
རབ་དབྱེར། ནང་གི་ས་ལམ་ཀུན་བགྲོད་ནས། །རྡོ་རྗེ་འཛིན་པའི་ས་དགེ་བ། །བཅུ་གསུམ་
པ་ནི་ཐོབ་པར་འགྱུར། །ཞེས་པའི་རང་མཆན་དུ། ས་བཅུ་གཉིས་པ་དང་ལམ་ལྔ་ཀུན་
བགྲོད་ནས། ས་བཅུ་གསུམ་པ་རྡོ་རྗེ་འཛིན་པའི་ས་ཐོབ་པར་འགྱུར་ཞེས། བཅུ་གསུམ་ཕྱེད་
འོག་མ་ལ་མཐར་ཕྱིན་པའི་ལམ་དུ་ཞག་པ་དང་། གཞུང་བཤད་གཉགས་མ་ལས་ཀྱང་།
ཕྱེད་འོག་མའི་སྐབས་ཀྱི་མཐར་ཕྱིན་གྱི་ལམ་ནས་མཐར་ཐུག་འདག་པར་བྱེད་པ་ཞེས་པ།
རྡོ་རྗེའི་ཚིག་རྐང་གི་རྣམ་འགྲེལ་དུ། ནང་རྟེན་འབྲེལ་ནི་འགྲོས་བཞི་ཐིམ་པའི་དབང་
ཉིད་དོ། །ཉེ་བའི་རྒྱུ་དེ་ཉིད་ལ་ལུང་སྒོ་བསྟུན་ནས། ལམ་ལྔ་ལས་མཐར་ཕྱིན་གྱི་ལམ་ནས་
ཞེས་བྱ་བ་དང་། རྟེན་འབྲེལ་ལྔ་ལས་མཐར་ཐུག་གི་རྟེན་འབྲེལ། སྤང་བྱ་ལས་ཀྱང་ཤེས་
བྱའི་སྒྲིབ་པ་མཐར་ཐུག་འདག་པར་ཤེས་པར་བྱའོ། །ཞེས་དང་། །
ཡང་དེ་ཉིད་ལས། རེ་ཞིག་དེ་དག་གིས་ནི་འཇིག་རྟེན་དང་འཇིག་རྟེན་ལས་འདས་
310



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
པའི་ལམ་གཉིས་ལ་ལུང་སྒོ་བསྟུན་དེ། ལམ་ལྟར་ན་ལྔ། བྱང་ཆུབ་ཀྱི་ཕྱོགས་ལྟར་ན་སུམ་ཅུ་
རྩ་བདུན། ས་ལྟར་ན་ཕྱེད་དང་བཅུ་གསུམ་གྱི་ལམ་མ་ལུས་པར་བསྟན་ཏོ། །དེ་ནི་ལམ་དེས་
བསྒྲུབས་པའི་འབྲས་བུ་བསྟན་པ་ལས། ཞེས་སོགས་བཤད་པའི་སྙིང་པོ་བསྡུས་ན། བཅུ་
གསུམ་ཕྱེད་འོག་མ་འདི་ནི་དབང་བཞི་པ་ས་ཕྱེད་ཞེས་པ་དེ་ཡིན་ལ། ཕྱེད་པོ་འདི་ལ་འབྲས་
དུས་ཀྱི་དབང་། འགྲོས་བཞི་ཐིམ་བྱེད་ཀྱི་དབང་། ཉེ་རྒྱུའི་དབང་། མཐར་ཐུག་གི་རྟེན་
འབྲེལ། མཐར་ཕྱིན་གྱི་ལམ། མཐར་ཐུག་གི་སྒྲིབ་པ་འདག་བྱེད་ཀྱི་གཉེན་པོ་ཞེས་མཚན་
གྱི་རྣམ་གྲངས་དུ་མས་བསྟན་ཏེ། དེ་མན་ཆད་ལ་ལམ་ལྔ་བྱང་སོགས་སོ་བདུན། རྟེན་
འབྲེལ་ལྔ། ས་ཕྱེད་པོ་འདིའི་གཙོ་བོའི་བྱེད་ལས་ཐོབ་དགོས་རྒྱུ་ཡིན་པས། ལམ་ལྔ་ས་ཕྱེད་
དང་བཅུ་གསུམ་སོགས་ནི། ལམ་འབྲས་གཉིས་ཀྱི་ཟླས་ཕྱེ་བའི་ལམ་ཡིན་ལ། བཅུ་གསུམ་
རྡོ་རྗེ་འཛིན་པའི་ས་ནི་འབྲས་བུ་ཡིན་ནོ། །ཞེས་སྐལ་བ་དང་ལྡན་པ་དག་ལ་སྙིང་གི་བདུད་
རྩིར་སྦྱིན་པ་ཡིན་པས། ལམ་བཟང་འདི་ལ་ཡིད་ཆེས་པའི་མཚན་མ་དང་ལྡན་པས་བསྟན་
པའི་སྙིང་པོ་རྒྱས་པར་གྱུར་ཅིག །ཅེས་སྨོན་པ་འཚལ་ལོ། །འོ་ན་ཚོགས་སྦྱོར་གཉིས་འདྲེ་
ཞིང་སྐྱེ་ཚུལ་ཇི་ལྟར་སྙམ་ན། སྐལ་བ་བཟང་པོ་དག་ལ་བཤད་པར་བྱ་སྟེ། སྤྱིར་མན་ངག་
འདི་པས་ལུགས་ཀྱིས་དབང་བཞིའི་ལམ་བསྐྱེད་རིམ་སོགས་བཞི་ནི། ཏིང་ངེ་འཛིན་སྐྱེ་བའི་
རྒྱུ་ཚོགས་པས་ན་ཚོགས་ལམ། ལམ་དེ་ལ་བརྟེན་ནས་སྐྱེས་པའི་བུམ་དབང་གི་ལྟ་བ་ངོ་བོ་
ཉིད་གསུམ་སོགས་ལྟ་བའི་ཉམས་ལེན་རྣམས་ལ་སྦྱོར་ལམ། ཞེས་འཇོག་ཅིང་། ཚོགས་
ལམ་དེ་ལ་དབྱེ་ན། ཕྱི་དབྱིབས་ཀྱི་ཚོགས་ལམ། ནང་སྔགས་ཀྱི་ཚོགས་ལམ། གསང་བ་
དབང་གི་ཚོགས་ལམ། མཐར་ཐུག་དེ་ཁོ་ན་ཉིད་ཀྱི་ཚོགས་ལམ་དང་བཞི་ཡོད་པའི།
དང་པོ་ནི། བསྐྱེད་རིམ་གྱི་ལམ། གཉིས་པ་ནི་ལྟེ་བར་རླུང་སེམས་འཚོགས་པར་བྱེད་པ་
གསང་དབང་གི་ལམ་གཏུམ་མོ་ཙཎྜ་ལི། དེ་གཉིས་ཁམས་འདུས་པ་དང་པོ་ལ་གཙོ་ཆེ། །
གསུམ་པ་ནི། ཡུམ་གྱི་གསང་བའི་གནས་སུ་རླུང་སེམས་འཚོགས་པའི་རྒྱུ་ཤེར་དབང་
311



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
གི་ལམ་དཀྱིལ་འཁོར་འཁོར་ལོ་སྟེ། ཁམས་འདུས་པ་བར་པ་ལ་གཙོ་ཆེ། བཞི་པ་ནི། རྟེན་
པདྨ་ཅན་མའི་བྷ་གར་རླུང་སེམས་འཚོགས་པར་བྱེད་པ་དབང་བཞི་པའི་ལམ་རྡོ་རྗེ་རྦ་
རླབས་ཏེ། ཁམས་འདུས་པ་ཐ་མ་ལ་གཙོ་ཆེ། དེ་ནས་ཁམས་འདུས་པ་གསུམ་གྱི་ཚོགས་
ལམ་ཆུང་འབྲིང་ཆེ་གསུམ་དང་། འདུས་པ་གསུམ་གྱི་ཉམས་གསུམ་ལ་དྲོད་ཆེ་འབྲིང་ཆུང་
གསུམ་དུ་འཇོག་ལ། དྲོད་ཆེན་པོ་ལ་མཐོང་ལམ་དུ་མི་འཇོག་པ་ནི། རྒྱུད་མན་ངག་གི་
བཤད་པའི་སྲོལ་ཐ་དད་པ་ཙམ་མོ། །
འདི་ནི་རགས་པ་ཙམ་ཡིན་ལ། ཞིབ་པར་འཕགས་པ་རིན་པོ་ཆེའི་ཚོགས་སྦྱོར་
མངོན་རྟོགས་ལྟར་བཤད་ན། བླ་མེད་ཐེག་པའི་ས་ལམ་ཐམས་ཅད་རྡོ་རྗེའི་ལུས་ཀྱི་བྱེད་པ་
ལས་བགྲོད་དགོས་པའི་གནད་ཀྱིས་རྩ་དབུ་མའི་མདུད་པ་དང་པོ་གྲོལ་ནས། ས་དང་པོ་
མན་ཆད་བགྲོད་པ་ཡིན་ལ། རྩ་དབུ་མའི་མས་སྣར་མདུད་པ་མེད་པ་སོར་བཞི་ཕྱི་ནས་རོ་
རྐྱང་གཉིས་ཀྱིས་བཅེར་བ་རོ་གཅིག་པ་ལྟ་བུ་ཞིག་ཡོད་པ། དེའི་ཕྱི་རོལ་ནས་འོག་ཏུ་རླུང་
སེམས་འདུ་འགྲོ་བྱས་པ་ལས་སྦྱོར་ལམ། དྲོད་རྩེ་གཉིས་ནང་ལོགས་ནས་གྱེན་དུ་འདུ་འཕྲོ་
བྱས་པ་ལས། བཟོད་མཆོག་གཉིས་སྐྱེ་བ་ཡིན་ཏེ། དེ་ཡང་ཁམས་འདུས་པ་ཐ་མར་ལུང་
བསྟན་པའི་ཕྱག་རྒྱ་པད་མ་ཅན་དང་མཉམ་པར་སྦྱར་བ་ལས། ལྟེ་བའི་འཁོར་ལོ་རླུང་
སེམས་ཕབ། དབུ་མའི་མས་སྣ་ཕྱི་ཤུན་ནས་སོར་ཕྱེད་ཐུར་དུ་བསྐྱོད་པས་དྲོད་ཆུང་ངུ་། ཡང་
སོར་ཕྱེད་བསྐྱོད་པས་དྲོད་འབྲིང་། ཡང་སོར་ཕྱེད་བསྐྱོད་པས་དྲོད་ཆེན་པོའི་ཆུང་ངུ་། ཡང་
སོར་ཕྱེད་བསྐྱོད་པས་དྲོད་ཆེན་པོའི་ཆེན་པོ་སྐྱེ། སྤང་བྱ་ཉོན་མོངས་གཟུང་རྟོག་ཆེན་པོའི་
ཆེན་པོ། ཆེན་པོའི་ཆུང་ངུ་། ཉོན་མོངས་གཟུང་རྟོག་འབྲིང་པོ། ཉོན་མོངས་གཟུང་རྟོག་ཆུང་
ངུ་སྟེ་བཞི་མངོན་འགྱུར་འགག །ཡས་འབབ་ཀྱི་དགའ་བ་བཅུ་དྲུག་ལས་དགའ་བའི་དགའ་
བ་སོགས་བཞི་འཆར། དེ་ནས་ཡང་སོར་ཕྱེད་པ་བཞི་ཐུར་དུ་བསྐྱོད་པས། སྦྱོར་ལམ་རྩེ་མོ་
བཞི་གོང་བཞིན་སྐྱེས། རྣམ་བྱང་གཟུང་རྟོག་བཞི་གོང་བཞིན་འགག །ཡས་འབབ་མཆོག་
312



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དགའི་དགའ་བ་བཞི་ཆར་སྔ་མ་བཞིན་འཆར། དེ་ནས་ནང་ལོགས་ནས་སོར་ཕྱེད་པ་བཞི་
གྱེན་དུ་བསྐྱོད། སྦྱོར་ལམ་བཟོད་པ་བཞི་བསྐྱེད། རྫས་འཛིན་རྟོག་པ་བཞི་འགག །དགའ་
བྲལ་གྱི་དགའ་བ་བཞི་འཆར། ཡང་སོར་ཕྱེད་པ་བཞི་གྱེན་དུ་བསྐྱོད། ཆོས་མཆོག་བཞི་
བསྐྱེད། རྟགས་འཛིན་རྟོག་པ་བཞི་འགག །ལྷན་སྐྱེས་ཀྱི་དགའ་བ་དང་པོ་གསུམ་འཆར།
རྩ་རོ་རྐྱང་གི་ཡས་སྣ་གཉིས་དབུ་མའི་མས་སྣར་ཆུད་དེ། རྩ་མདུད་དང་པོ་གྲོལ་ལ་ཁད།
ལུས་ངག་ཡིད་རྡོ་རྗེའི་སྐྱིལ་ཀྲུང་འཆའ་ཞེས་པ་དེར་སླེབ། དེ་ནས་མདུད་པ་དང་པོ་གྲོལ་བ་
དང༌། ཡས་འབབ་ཀྱི་དགའ་བ་བཅུ་དྲུག་པ། མས་རྟེན་གྱི་དགའ་བ་དང་པོ། མཐོང་ལམ་ས་
དང་པོ་རྣམས་དུས་གཅིག་ལ་འཆར་བ་ཡིན་པའི་ཕྱིར་རོ། །དེས་ན་ཁམས་འདུས་པ་དང་པོ་
གཉིས་ཀྱི་སྐབས་སུ་ཡང་སྦྱོར་ལམ་དྲོད་ཀྱི་རྟོགས་པ་སྐྱེ་མོད། འདིར་ཁམས་འདུས་པ་ཐ་
མའི་སྐབས་སུ། དྲོད་སོགས་བཞི་སྐྱེ་ཚུལ་སྦྱར་བ་ནི། རྟེན་པད་མ་ཅན་མའི་རྟེན་ལ་ཡང་
དག་སྤོང་བའི་ཚོགས་ལམ་ཆེན་པོ་ལ་བརྟེན་ནས་དྲོད་སོགས་ཁྱད་པར་བའི་རྟོགས་པ་སྐྱེ་
ཚུལ་བྱེ་བྲག་པ་ཞིག་སྦྱར་བ་ཡིན་ལ། རྩེ་མོ་སོགས་གསུམ་ནི་འདུས་པ་ཐ་མའི་སྐབས་
འདིར་མ་གཏོགས། དེ་མན་ཆད་དུ་སྐྱེ་བའི་བཤད་པ་མེད་པ་དེ་ཡང་རྣམ་དཔྱོད་ཀྱི་འདབ་
མར་ཆགས་པ་གཅེས་སོ། །
དེ་ནས་འདས་ལམ་བགྲོད་ཚུལ་ལ། རྡོ་རྗེའི་ལུས་ལ་འཁོར་ལོ་དྲུག་གནས་པའི་
འཁོར་ལོ་རེ་རེ་ལས། ས་གཉིས་གཉིས་བགྲོད་པས་སྤང་བྱ་རྣམ་རྟོག་ཆུང་འབྲིང་ཆེན་པོ་
ཆེན་པོའི་ཆུང་ངུ་སོགས་བཅུ་གཉིས་སྤོང་། རྒ་ཤི་སོགས་རྟེན་འབྲེལ་བཅུ་གཉིས་ལུགས་
ཟློག་ཏུ་འགག །ཕྱི་ནང་དེ་ཁོ་ན་ཉིད་ཀྱི་རྒྱ་གསུམ་གསུམ་འཆར་བ་ཡིན་སྟེ། དཔེར་ན་ས་
དང་པོ་ལྟ་བུ་ལ་སྦྱར་ན། དབུ་མའི་མདུད་པ་དང་པོ་གྲོལ། ས་དང་པོ་ཐོབ། པུལླི་ར་མ་ལ་
སོགས་ཡུལ་བཞི་དབུ་མར་གྲོང་སྟོངས། སྤང་བྱ་རྣམ་རྟོག་ཆེ་འབྲིང་ཆུང་གསུམ་ཆེན་པོའི་
ཆུང་ངུ་བཞི་ལ་གསུམ་གསུམ་དུ་ཕྱེ་བའི་ཆེན་པོའི་ཆེན་པོ་འགག །ཕྱི་རྟགས་ཐིག་ལེ་ལ་ཤར་
313



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཏེ་གསང་གནས་འཁོར་ལོའི་ཕྱེད། ཁམས་དྭངས་མས་བསྟན། ནང་རྟགས་རླུང་ལ་ཤར་ཏེ།
འཕོ་བ་གཅིག་ལས་རླུང་སྟོང་བརྒྱད་བརྒྱ་པ་གཅིག་འགག །དེ་ཁོ་ན་ཉིད་ཀྱི་རྟགས་སེམས་
ལ་ཤར་ཏེ། རྩ་བྱང་ཆུབ་ཀྱི་ཡན་ལག་བདུན་ཞེས་པ། རྩ་འཁོར་ལོ་བཞི་དང་གཙོ་མོ་གསུམ་
སྟེ་བདུན་མངོན་སུམ་དུ་མཐོང་བ་སོགས་འབྱུང་བས་སོ། །དེས་ལྷག་མ་ཡང་མཚོན་ནུས་ཏེ་
མངས་པས་འཇིགས་སོ། །བར་གྱི་ས་བཅུ་ལ་ཞིབ་ཏུ་དཔྱད་ན་སྦྱོར་བ་མགོ་རྩོམ་པ་ལ་
མདུད་པ་གཅིག་གྲོལ། དངོས་གཞི་ལོངས་སྤྱོད་པ་ལ་མདུད་པ་གཅིག་གྲོལ་རྗེས་ཐིམ་པ་ལ་
མདུད་པ་གཅིག་གྲོལ་ཞེས་འབྱུང་བས། མདུད་པ་གསུམ་གསུམ་གྱི་དང་པོ་གྲོལ་བའི་ཚེ་ས་
དེ་ཐོབ་པའི་མགོ་རྩོམ། གཉིས་པའི་ཚེ་ས་དེ་ཐོབ། གསུམ་པའི་ཚེ་ས་དེས་མཇུག་རྫོགས།
ཞེས་ཁས་བླངས་དགོས་པ་འདྲ། ཡང་ན་དང་པོའི་ཚེ་ས་དེ་ཐོབ། གཉིས་པའི་ཚེ་ཐོབ་ནས་
ལོངས་སྤྱོད། གསུམ་པའི་ཚེ་ལོངས་སྤྱོད་པའི་བྱ་བ་ཡང་རྫོགས་ཞེས་ཁས་བླངས་སོ། ། །
གཉིས་པ་བྱང་ཕྱོགས་ཀྱི་བགྲོད་ཚུལ་ལ་གཉིས་ཏེ། རྒྱུད་དང་མན་ངག་གི་ལུགས་སོ། །
དང་པོ་ནི། བདག་མེད་བསྟོད་འགྲེལ་ལས། བྱེ་བྲག་ཏུ་བྱང་ཆུབ་ཀྱི་ཕྱོགས་ལ་སོགས་པ་
འདི་རྣམས་རྡོ་རྗེ་ཐེག་པའི་བསྟན་བཅོས་ལས་སྦྱོར་བའི་ལུགས་ཡོད་དེ། རྒྱུ་རྒྱུད་སྦྱང་གཞི་
རྩ་ལ་སོགས་པར་སྦྱོར་བ་དང་། ལམ་བསྐྱེད་རིམ་ལྷ་རྟེན་དང་བརྟེན་པ་ལ་སྦྱོར་བ་དང་། སོ་
སོ་སྐྱེ་བོ་ལམ་དུ་ཞུགས་པ་ནས་བཟུང་སྟེ་ལམ་ལྔར་ཕྱེ་ནས་སོ་སོ་ལ་སྦྱོར་བ་དང་། བདེན་པ་
མཐོང་བ་ནས་བཟུང་སྟེ་སངས་རྒྱས་ཀྱི་ས་མངོན་དུ་བྱས་ཀྱི་བར་ལ་སྦྱོར་བ་དང་། སངས་
རྒྱས་ཁོ་ནའི་གཟུགས་སྐུའི་ལྷ་ལ་སྦྱོར་བ་དང་ལུགས་ལྔ་ཡོད་པ་ལས། འདི་ནི་མཐོང་ལམ་
ཡན་ལ་སྦྱོར་བ་གཙོ་ཆེ་བ་ཡིན་ཏེ། ལྔ་ཀའང་འདིས་ཤེས་པར་ནུས་པས་ན་གཙོ་བོར་དེའི་
ལུགས་ཡིན་ནོ། །
ཞེས་བཤད་པ་ལྟར་སྦྱོར་ལུགས་ལྔ་ཡོད་པ་ལས། འདིར་མཐོང་ལམ་ཡན་ཆད་ལ་
སྦྱོར་བའི་ལུགས་བཤད་ན། འདི་ལྟར་ཡིན་ཏེ། ས་དང་པོ་ལ། ལུས་ཚོར་སེམས་ཆོས་དྲན་
314



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
པ་ཉེ་བར་བཞག་པ་སྟེ། དྲན་པ་ཉེར་གཞག་བཞིའི་ས་དང་པོ་བགྲོད། སྡིག་པ་མ་སྐྱེས་པ་མི་
བསྐྱེད། སྐྱེས་པ་སྤོང་། དགེ་བ་མ་སྐྱེས་པ་བསྐྱེད། སྐྱེས་པ་སྤེལ་བའི་ཡང་དག་སྤོང་བ་
བཞིས་ས་གཉིས་པ་བགྲོད། དེ་ནས་བར་གྱི་ས་བརྒྱད་ལ། བྱང་ཕྱོགས་གཉིས་གཉིས་
དགོས་པས། མདུན་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་རྐང་
པའོ། །དེ་བཞིན་དུ་སེམས་ཀྱིབརྩོན་གྲུས་ཀྱི་སྤྱོད་པའི་འདུ་བྱེད་དང་ལྡན་པའི་རྫུ་འཕྲུལ་གྱི་
རྐང་པ་བཞི་རིམ་བཞིན་ས་གསུམ་པ་དང་བཞི་པ་གཉིས་བགྲོད། དད་པའི་དབང་པོ།
བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་
དབང་པོ། དད་པའི་སྟོབས་སོགས་ལྔ་དང་བཅུ་ལས་གཉིས་གཉིས་ཀྱིས་ས་བཞི་པ་ནས་
དགུ་པའི་བར་བགྲོད། བྱང་ཆུབ་ཡན་ལག་བདུན་ལས། དྲན་པ་ཡང་དག་བྱང་ཆུབ་ཀྱི་ཡན་
ལག །ཆོས་རབ་ཏུ་རྣམ་པར་འབྱེད་པ་བྱང་ཆུབ་ཀྱི་ཡན་ལག་གཉིས་ཀྱིས་ས་བཅུ་པ་བགྲོད།
དེ་ནས་ས་བཅུ་གཅིག་པ་དང་བཅུ་གཉིས་པ་ལ་བྱང་ཕྱོགས་བཞི་བཞི་དགོས་པས། བྱང་
ཆུབ་ཡན་ལག་བདུན་གྱི་ནང་མཚན། བརྩོན་འགྲུས་ཡང་དག །དགའ་བ་ཡང་དག །ཤིན་
ཏུ་སྦྱངས་པ་ཡང་དག །ཏིང་འཛིན་ཡང་དག །བྱང་ཆུབ་ཡན་ལག་བཞི་ས་བཅུ་གཅིག་པ་
བགྲོད། བྱང་ཆུབ་ཡན་ལག་གི་ནང་མཚན་བཏང་སྙོམས་ཡང་དག །བྱང་ཆུབ་ཡན་ལག་དང་། །
འཕགས་ལམ་ཡན་ལག་བརྒྱད་ཀྱི་ནང་མཚན་ཡང་དག་པའི་ལྟ་བ། ཡང་དག་པའི་རྟག་པ། །
ཡང་དག་པའི་ངག །གསུམ་སྟེ་བཞིས་ས་བཅུ་གཉིས་པ་བགྲོད་པར་བྱེད་པའི་ཕྱིར་དང་། དེ་
ནས་འཕགས་ལམ་ཡན་ལག་བརྒྱད་ཀྱི་ནང་མཚན་ལྷག་མ། ཡང་དག་པའི་ལས་ཀྱི་མཐའ།
འཚོ་བ། རྩོལ་བ། ཡང་དག་པའི་དྲན་པ་དང་། ཡང་དག་པའི་ཏིང་ངེ་འཛིན་སྟེ་ལྔས་ས་བཅུ་
གསུམ་པ་སངས་རྒྱས་ཀྱི་ས་བགྲོད་པར་བྱེད་པའི་ཕྱིར་རོ། །དེ་ལྟར་སྦྱོར་ཚུལ་དེ་ནི། བདག་
མེད་མའི་བསྟོད་པ་རྩ་འགྲེལ་སོར་བཞག་པ་ཡིན་ལ། འོན་ཀྱང༌། འཕགས་པའི་ལམ་ལྔ་
དྲུག་པའི་ཆ་ཡི་དངོས། །ཞེས་ས་བཅུ་གསུམ་པ་ལ་འཕགས་ལམ་ཡན་ལག་བརྒྱད་ཀྱི་ལྔ་
315
315



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
དང་སྦྱར་བས་བྱང་ཕྱོགས་སོ་བདུན་ཚང་བཞིན་དུ། དྲུག་པའི་ཆ་ཡི་དངོས། ཞེས་དྲུག་པའི་
ཆ་ཤས་ཅིག་བསྣན་པ་ལ་ནུས་པ་ཁྱད་པར་ཅན་དགོས་རྒྱུར་སྣང་བས་དཔྱོད་ལྡན་དག་གིས་
དཔྱད་པར་བྱའོ། །
གཉིས་པ་མན་ངག་ལུགས་ལ། བྱང་ཕྱོགས་སོ་བདུན་ཚོགས་ལམ་ནས། ས་བཅུ་
གསུམ་ཕྱེད་འོག་མ་མན་ཆད་ལ་སྦྱོར་བ་ཡིན་ཏེ། སྣང་བ་དགྲར་ལངས་ཀྱི་གཉེན་པོར་ས་
རླུང་རྫུ་འཕྲུལ་གྱི་རྐང་པ། དེ་བཞིན་དུ་ཆུ་རླུང་། མེ་རླུང་། རླུང་གི་རླུང་རྫུ་འཕྲུལ་གྱི་རྐང་
པ་སྟེ། རྫུ་འཕྲུལ་གྱི་རྐང་པ་བཞིས་སྣང་བ་དགྲར་ལངས་ཀྱི་འཕྲང་བསྒྲལ་ཏེ། ཁམས་
འདུས་པ་དང་པོའི་ལམ་ཆོད། དེ་ནས་སྟོང་པ་དགྲར་ལངས་ཀྱི་གཉེན་པོར། རང་ལྷར་སྒོམ་
པ་ལུས་དྲན་པ་ཉེར་གཞག་དང་། དེ་ལ་ཡེ་ཤེས་སེམས་དཔའ་གཞུག་པ་ལྷ་དྲན་པ་ཉེ་བར་
བཞག་པ། ལྷ་དེའི་སྙིང་པོ་ཟློས་པ་སྔགས་དྲན་པ་ཉེ་བར་བཞག་པ། ལྷ་དེའི་རྒྱན་དྲུག་གི་
དགོས་པ་བསམ་པ་ཆོས་དྲན་པ་ཉེ་བར་བཞག་པ་སྟེ། དྲན་པ་ཉེར་གཞག་བཞིས། སྟོང་པ་
དགྲར་ལངས་ཀྱི་འཕྲང་ལས་བསྒྲལ་ཏེ། ཁམས་འདུས་པ་བར་པའི་ལམ་ཆོད། དེ་ནས་བདེ་
བས་བརྒྱལ་བའི་གཉེན་པོར་ཡང་དག་སྤོང་བ་བཞི་སྒོམ་སྟེ། དེ་ཡང་རོ་རྐྱང་གཉིས་ཀྱི་མས་
སྣ་རྩ་དབུ་མའི་མས་སྣར་ཆུད་པ་ལུས་རྩའི་རྟེན་འབྲེལ། གཡོན་རྐྱང་མའི་མས་སྣ་ན་ཡོད་པ་
ཡི་གེ་བཞི་པ་སྙིང་པོའི་ཨ་དབུ་མའི་མས་སྣར་སླེབ་པས། དབུ་མའི་ཆ་ཤས་ཡི་གེ་བཞི་པ་ཕྱི་
དབྱིབས་ཀྱི་ཨ་གྱེན་ལ་བསྐྱོད་པ་རྩ་ཡི་གེའི་རྟེན་འབྲེལ། དེ་ལས་ཆུ་ཀླུང་སོགས་རླུང་ལྔ་
དབུ་མའི་མས་སྣར་ཆུད་པ་རླུང་གི་རྟེན་འབྲེལ། དེ་ལས་རྩ་གཡས་གཡོན་གྱི་ལས་རླུང་རྒྱུ་
བའི་སྒོ་ཐིག་ལེས་བཀག་པ་ཁམས་བདུད་རྩིའི་རྟེན་འབྲེལ་ཏེ། རྟེན་འབྲེལ་དེ་བཞིས་
གཟུང་འཛིན་གྱི་རྣམ་རྟོག་སྤོང་བས་ཡང་དག་སྤོང་བ་ཞེས་བྱ་ཞིང་། དེ་བཞིས་བྱིང་བ་ཆེན་
པོའི་འཕྲང་བསྒྲལ་ཏེ་ཁམས་འདུས་པ་ཐ་མའི་ལམ་ཆོད་པས་ན། བྱང་ཕྱོགས་བཅུ་གཉིས་
པོ་དེས་འཇིག་རྟེན་པའི་ལམ་མན་ཆད་བགྲོད་པར་བྱེད་པའི་ཕྱིར། དེ་ཡང་། ཡང་དག་སྤོང་
316



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
བ་བཞི་ནི། ཚོགས་ལམ་ཆེན་པོ་ཡིན་ལ། དེ་ལས་དྲོད་སོགས་བཞིའི་རྟོགས་པ་འཆར་བའི་
ཚུལ་ལམ་གྱི་སྐབས་སུ་བཤད་པ་བཞིན་ནོ། །དེ་ནས་བྱང་ཕྱོགས་ཉི་ཤུ་རྩ་ལྔས་འདས་ལམ་
ས་ཕྱེད་དང་བཅུ་གསུམ་བགྲོད་པ་ཡིན་ཏེ། རྩ་འཁོར་ལོའི་དབྱིབས། ཨེ་ཝཾ་མ་ཡའི་རྣམ་པ་
ཅན་དུ་ཡོད་པ་བཞི་དང་། རྩའི་གཙོ་མོ་རོ་རྐྱང་དབུ་གསུམ་མཐོང་བ་ནི་བྱང་ཆུབ་ཡན་ལག་
བདུན་ཏེ། དེས་བུམ་དབང་ས་དྲུག་བགྲོད། འབྱུང་བ་ལྔའི་རླུང་ལ་དབང་ཐོབ་པ་ནི་དབང་
པོ་ལྔ་སྟེ། དེས་གསང་དབང་ས་བཞི་བགྲོད། འབྱུང་བ་ལྔའི་རླུང་སྟོབས་སུ་གྱུར་པ་ནི།
སྟོབས་ལྔ་སྟེ་དེས་ཤེར་དབང་ས་གཉིས་བགྲོད། ཡེ་ཤེས་ལྔར་གནས་འགྱུར་བ་ལ་མངོན་དུ་
ཕྱོགས་པའི་བརྟེན་པ་རྣམ་ཤེས་ཚོགས་བརྒྱད་ནི་འཕགས་པའི་ལམ་སངས་རྒྱས་པའི་ཡན་
ལག་སྟེ། རྒྱུ་ཡིན་པས་འཕགས་ལམ་ཡན་ལག་བརྒྱད་དེ། དེས་དབང་བཞི་པ་ས་ཕྱེད་པོ་དེ་
བགྲོད་དེ་བཅུ་གསུམ་ཕྱེད་འོག་མར་སླེབ་པ་ཙམ་ཡིན་པའི་ཕྱིར་རོ། །
འདི་ལ་གཞན་དག་ན་རེ། ས་བཅུ་གཉིས་པ་ལས། གོང་དུ་ས་བཅུ་གསུམ་པ་ཞིག་
ཁས་བླངས་དུ་ཆུག་མོད། བཅུ་གསུམ་པ་ལ་ཕྱེད་གོང་འོག་གཉིས་བཅོས་ནས། ཕྱེད་འོག་
མ་སངས་རྒྱས་སར་མི་འཆད་པ་འདི་ནི། ཁྱེད་ས་སྐྱ་པ་དག་གིས་རྟོག་པས་བཏགས་པ་
ཡིན་ཏེ། ཡིད་ཆེས་པའི་ཁུངས་མེད་པའི་ཕྱིར་རོ་ཞེ་ན། ལུང་ཁུངས་ཅིས་ཀྱང་ཡོད་དེ།
གསུང་ངག་རྡོ་རྗེའི་ཚིག་རྐང་ལས། ས་བཅུ་གཉིས་པ་རྫོགས་སངས་རྒྱས་སར་མ་སླེབ་པའི་
བར་དེར། ས་ཕྱེད་དང་བཅུ་གསུམ་པའོ་ཞེས་བཤད་འདུག་པ་འདི་ཁྱེད་ཅག་ལ་ཐུགས་རྒྱུས་
མེད་པ་བདེན་ཡང་། ཁོ་བོ་ཅག་རྗེ་བཙུན་རྡོ་རྗེ་བདག་མེད་མ་ནས་སྙན་རྒྱུད་ཀྱི་བཀའ་
བབས་པ་དག་ལ་རྒྱུ་ཆ་ཙམ་མངའ་བས་སོ། །ཁྱེད་ཅག་དེ་ལ་མི་རྩི་འོ་སྙམ་ན། རྡོ་རྗེ་འཆང་
ལ་དག་མི་གནང་བ་དེ་དང་ལྷན་ཅིག་འབེལ་བའི་བཀའ་མཆེད་རྔོ་མི་ཐོགས་པས། སྙིང་
ལས་ཆུང་ངུར་གནས་པ་ལེགས་སོ། །དེས་ན་བཅུ་གསུམ་ཕྱེད་འོག་མ་འདི་ནི་འབྲས་དུས་
ཀྱི་དབང་དང་། མཐར་ཕྱིན་གྱི་ལམ་དང་། འགྲོས་བཞི་ཐིམ་བྱེད་ཀྱི་དབང་ཡིན་ལ། འདིའི་
317



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཉམས་ལེན་གྱི་གཙོ་བོ་ནི་ཉེ་རྒྱུའི་ཉམས་ལེན་ཡིན་པས། འདི་ཅུང་ཟད་ཕྱེ་ན། སྐད་ཅིག་མ་
བདུན་དུ་བཤད་པ། གསུམ་དུ་བཤད་པ། གཉིས་སུ་བཤད་པ་གསུམ་ལས། དང་པོ་ནི།
ཐབས་ཀྱི་རྒྱུད་དག་པ་ལ་སྐད་ཅིག་མ་གསུམ། ཤེས་རབ་ཀྱི་རྒྱུད་དག་པ་ལ་སྐད་ཅིག་མ་
གསུམ། ཐབས་ཤེས་སོ་སོར་དག་པ་ལ་སྐད་ཅིག་མ་ཅིག་གོ །གཉིས་པ་ནི། ཐབས་ཀྱི་རྒྱུད་
དག་པ་ལ་སྐད་ཅིག་མ་གཅིག །ཤེས་རབ་ཀྱི་རྒྱུད་དག་པ་ལ་སྐད་ཅིག་མ་གཅིག །ཐབས་
ཤེས་སོ་སོར་དག་པ་ལ་སྐད་ཅིག་མ་གཅིག་གོ །
གསུམ་པ་ནི་ཐབས་ཤེས་རབ་ཀྱི་རྒྱུད་དག་པ་ལ་སྐད་ཅིག་མ་གཅིག །ཐབས་ཤེས་
རབ་ཀྱི་རྒྱུད་སོ་སོར་དག་པ་ལ་སྐད་ཅིག་མ་གཅིག་སྟེ། སྐད་ཅིག་མ་གཅིག་གཉིས་སོ། །དེ་
ལྟར་སྐད་ཅིག་མ་གཉིས་སུ་ཕྱེ་བའི་སྐད་ཅིག་མ་དང་པོ་དེ་ལ། བར་ཆད་མེད་པའི་དུས།
སྲོད་ལ་བདུད་བརྟུལ་བའི་དུས། ཆོས་འཕྲུལ་བསྟན་པའི་དུས། འབྲས་བུ་གཉིས་ཀྱི་དུས།
ཞེས་དང༌། སྐད་ཅིག་གཉིས་པ་ལ། རྣམ་པར་གྲོལ་བའི་དུས་ཐོ་རངས་མངོན་པར་བྱང་ཆུབ་
པའི་དུས། ཐམས་ཅད་མཁྱེན་པ་ཆུང་ངུའི་དུས། འབྲས་བུ་གཅིག་གི་དུས། ཞེས་པའི་མིང་
གི་རྣམ་གྲངས་ཀྱིས་བསྟན་པ་ཡིན་ལ་འདིའི་སྐད་ཅིག་མ་གཉིས་པ་ལ། རྣམ་པར་གྲོལ་བའི་
དུས་དང་། མངོན་པར་བྱང་ཆུབ་པའི་དུས་ཞེས་འཁྲུལ་གཞི་བྱས་ནས་སྐད་ཅིག་མ་གཉིས་
པ་དེར་སངས་རྒྱས་མཚན་ཉིད་པར་བྱེད་པ་དང་། གཞུང་བཤད་མར་མ་ལས་ཀྱང༌། སྐད་
ཅིག་མ་དང་པོ་དེ་ལ་ས་ཕྱེད་དང་བཅུ་གསུམ་པ་དང་། སྐད་ཅིག་མ་གཉིས་པ་དེ་ལ་བཅུ་
གསུམ་ཕྱེད་གོང་མར་མཛད་སྣང་བ་ནི། ཅིས་ཀྱང་མི་རིགས་ཏེ། ཉེ་རྒྱུའི་སྐད་ཅིག་མ་བདུན་
དང་། གསུམ་དང་གཉིས་སུ་ཕྱེ་བ་ཐམས་ཅད། ལམ་དང་འབྲས་བུ་གཉིས་སུ་ཕྱེ་བའི་ལམ་
གྱི་སྐབས་ཁོ་ན་ཡིན་ལ་ཉེ་རྒྱ་སྐད་ཅིག་མ་གཉིས་པའི་བྱེད་པ་ལས། སྲོག་རྩོལ་གྱི་རླང་ཨ་
ཝ་དྷུ་ཏིར་འགགས་ཤིང་། གཙུག་ཏོར་ཧྲིལ་པོ་འཕགས་ཏེ། འགྲོས་བཞི་རྫོགས་པར་ཐིམ་
ཚར་བ་དང་། འབྲས་བུ་སྐུ་ལྔ་མངོན་དུ་གྱུར་པ་ཡིན་པའི་ཕྱིར། གནད་དེས་ན་སྐད་ཅིག་མ་
318



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
གཉིས་པ་དེ་ལ་ཐམས་ཅད་མཁྱེན་པ་ཆུང་ངུ་དང་། མཐར་ཕྱིན་པའི་ལམ་ཞེས་བཤད་པའང་།
ཕ་རོལ་ཏུ་ཕྱིན་པ་དང་ལུང་སྒོ་བསྟུན་པའི་ཐམས་ཅད་མཁྱེན་པ་དང་། མཐར་ཕྱིན་པའི་ལམ་
ཡིན་ཞེས་བྱ་བའི་དོན་ཡིན་གྱི། བླ་མེད་ཐེག་པས་གཞལ་བའི་དེ་དང་། དེ་མཚན་ཉིད་པ་ནི་
མ་ཡིན་ཏེ། ཕ་རོལ་ཏུ་ཕྱིན་པ་དང་སྒོ་བསྟུན་གྱི་བྱང་ཕྱོགས་སོ་བདུན་གྱི་ལམ་དང་། སྔགས་
ལམ་ས་ཕྱེད་དང་བཅུ་གསུམ་མན་ཆད། ལམ་དང་འབྲས་བུའི་ཟླས་ཕྱེ་བའི་ལམ་དུ་བཞག་
པའི་གནད་ཁྱད་པར་ཅན་རྟོགས་དགོས་པའི་ཕྱིར་རོ། ། །
དེས་ན་ཉེ་རྒྱུའི་ཉམས་ལེན། རྡོ་རྗེ་རྦ་རླབས་ཀྱི་ལམ། འབྲས་དུས་ཀྱི་དབང་། བཅུ་
གསུམ་ཕྱེད་འོག་མ་རྣམས་མིང་གི་རྣམ་གྲངས་སུ་བཤད་ཀྱང་། དོན་གཅིག་ཏུ་འཁྲུལ་བར་
མི་བྱ་སྟེ། ཉེ་རྒྱུའི་ཉམས་ལེན་ཙམ་ཞིག་ས་བརྒྱད་པ་ནས་ཉམས་སུ་བླང་བར་བཤད་ཀྱང་།
ས་བརྒྱད་པའི་ཉམས་ལེན་དེ་འབྲས་དུས་ཀྱི་དབང་དང་། བཅུ་གསུམ་ཕྱེད་འོག་མ་མ་ཡིན་
པའི་ཕྱིར་དང་། རྡོ་རྗེ་རྦ་རླབས་ཀྱི་ལམ་ཙམ་ཞིག་ས་སོ་སོ་སྐྱེ་བོས་ཀྱང་ཉམས་སུ་བླང་བྱར་
བཤད་ཀྱང་། སོ་སྐྱེའི་ཉམས་ལེན་དེ། འབྲས་དུས་ཀྱི་དབང་སོགས་མ་ཡིན་པའི་ཕྱིར་རོ། །
དེས་ན་མན་ངག་གི་སྐབས་འདིར། བྱང་ཕྱོགས་སོ་བདུན་རྟེན་དཀྱིལ་འཁོར་བཞི་དང་།
བརྟེན་པ་རྣམ་ཤེས་ཚོགས་བརྒྱད་ལ་བཞག་འདུག་པ་ནི། གཞན་དང་ཐུན་མོང་མ་ཡིན་པས།
རིགས་པ་ལྟར་སྣང་གི་ཅོ་འདྲི་བར་མ་བྱེད་ཅིག །ཅེས་གདམས་སོ། །དེས་རྒྱུད་མན་ངག་གི་
སྡོམ་སྲོལ་ལས་བྱོན་པའི་བྱང་ཕྱོགས་སོ་བདུན་བགྲོད་ལུགས་སོ། ། །
གཉིས་པ་ལམ་འཇུག་ལྡོག་བསྟན་པ་ལ། འོ་ན་སྔར་བཤད་པའི་ལམ་ལྔ་དང་ས་བཅུ་
པོ་དེ་ངེས་པར་བླ་མེད་སྔགས་ལམ་ལ་བརྟེན་ནས་བགྲོད་པ་ཞིག་དགོས་སམ་ཞེ་ན། མཁས་
པ་བོ་དོང་པ་དང་། རྩང་བྱམས་པ་རྡོ་རྗེ་རྒྱལ་མཚན་སོགས་ཕར་ཕྱིན་ཐེག་པ་པས། ས་དང་
པོ་མན་ཆད་བགྲོད་པ་མེད་དོ་ཞེས་འཆད་མོད། བླ་མ་ས་སྐྱ་པ་ཆེན་པོའི་ལམ་འཇུག་ལྡོག་
ལས། ཕར་ཕྱིན་ཐེག་པའི་འཇིག་རྟེན་པའི་ལམ་ཕལ་ཆེར་བགྲོད་ནས་བླ་མེད་ལམ་ལ་
319



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཞུགས་ནས་ས་དང་པོ་ཡན་ཆད་བགྲོད་པ་དང༌། ས་དང་པོ་མན་ཆད་ཕ་རོལ་ཏུ་ཕྱིན་པས་
བགྲོད་ནས་ས་གཉིས་པ་ཡན་ཆད་སྔགས་ལམ་གྱིས་བགྲོད་པ་ནས་ས་བཅུ་པ་མན་ཆད་ཕ་
རོལ་ཏུ་ཕྱིན་པའི་ཐེག་པས་བགྲོད་ནས། ས་བཅུ་གཅིག་པ་ཡན་ཆད་སྔགས་ལམ་གྱིས་
བགྲོད་དགོས་པའི་བར་བཤད་དེ། ལམ་འཇུག་ལྡོག་གི་ཡིག་ཆུང་ཁ་ཅིག་འཇིག་རྟེན་པའི་
ལམ་མན་ཆད་དུ་ཕ་རོལ་ཏུ་ཕྱིན་པའི་ལམ་གྱིས་བགྲོད་ནས། དེ་ནས་རྡོ་རྗེ་ཐེག་པའི་ལམ་
ལ་ཞུགས་ཏེ། ས་དང་པོ་ཡན་ཆད་རྡོ་རྗེ་ཐེག་པས་བགྲོད་པ་ཡང་ཡོད་དོ། ། །
ཁ་ཅིག་ན་ས་དང་པོ་མན་ཆད་ཀྱང་ཕ་རོལ་ཏུ་ཕྱིན་པས་བགྲོད་ནས། ས་གཉིས་པ་
ནས་རྡོ་རྗེ་ཐེག་པ་ལ་ཞུགས་ཤིང་ས་རྣམས་བགྲོད་ཅིང་། འབྲས་བུ་མངོན་དུ་བྱེད་པ་ཡང་
ཡོད་དོ། །ཁ་ཅིག་ནི་ས་དྲུག་པ་མན་ཆད་ཕ་རོལ་ཕྱིན་པའི་ཐེག་པས་བགྲོད་པས། དེ་ནས་
རྡོ་རྗེ་ཐེག་པའི་ལམ་དང་རོ་གཅིག་པར་གྱུར་ཏེ། དེ་ཡན་ཆད་ཀྱི་ས་ལམ་བགྲོད་ཅིང་འབྲས་
བུ་མངོན་དུ་བྱེད་པ་ཡང་ཡོད། ཁ་ཅིག་ས་བཅུ་པ་མན་ཆད་ཕ་རོལ་ཕྱིན་པའི་ཐེག་པས་ལམ་
བགྲོད་ནས། དེ་ནས་རྡོ་རྗེ་ཐེག་པ་ལ་ཞུགས་ཏེ། སྦས་པའི་ས་གཉིས་དང་མཐར་ཕྱིན་གྱི་ས་
ཕྱེད་བགྲོད་ནས། རྡོ་རྗེ་འཛིན་པའི་ས་མངོན་དུ་བྱེད་པ་ཡང་ཡོད་དོ། །ཞེས་གསལ་བར་
བཤད་པ་ལ་སྨོན་དུ་མེད་པའི་ཕྱིར་རོ། །དེས་ན་ཕར་ཕྱིན་རང་རྐང་ལས་ས་བཅུ་པ་མན་ཆད་
བགྲོད་པ་ཡོད་ཀྱི། བཅུ་གཅིག་པ་མན་ཆད་བགྲོད་པ་ནི་མེད་དེ། སློབ་ལམ་ས་བཅུ་གཅིག་
པ་སོགས་ནི་ཕར་ཕྱིན་ཐེག་པ་ལ་སྦས་ནས་མ་བཤད་པའི་ཕྱིར་དང་། སངས་རྒྱས་པར་གྱུར་
པའི་ས་བཅུ་གཅིག་པ་ཞིག་ཕར་ཕྱིན་རང་རྐང་ལས་ཐོབ་པར་ཕར་ཕྱིན་པ་དག་བཞེད་ཀྱང་།
དེ་ཐོབ་པ་གནས་ཚུལ་ལ་མི་སྲིད་པའི་ཕྱིར་སྙམ་པ་ནི་ལུང་འདིའི་དགོངས་པ་བླ་ན་མེད་པ་
ཡིན་ལ། འདི་ལ་རྫོང་ལུགས་པ་བཤད་པ་དང་། བགྲོད་པའི་ཁྱད་པར་ཞེས་ཕ་རོལ་ཏུ་ཕྱིན་
པ་ལས་དེ་ལྟར་བཤད་པ་ཙམ་ཡིན་གྱི། བཤད་པ་ལྟར་ཐོབ་པ་ཁས་མི་ལེན་ཞེས་སྐྱོགས་
བཤད་སྣང་བ་ནི། མཁས་པའི་རྣམ་འགྱུར་མ་ཡིན་ཏེ། ཡིན་ན་ཕ་རོལ་ཏུ་ཕྱིན་པའི་ཐེག་
320



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
པས་ས་བཅུ་པ་མན་ཆད་བགྲོད་པར་རློམ་ནས། དེ་ནས་རྡོ་རྗེ་ཐེག་པ་ལ་ཞུགས་ཏེ། ས་དང་
པོ་ཡན་ཆད་བགྲོད་པ་ཡོད་ཅེས་གསུང་རིགས་ཀྱི། དེ་ནས་རྡོ་རྗེ་ཐེག་པའི་ལམ་ལ་
ཞུགས་ཏེ། སྦས་པའི་ས་གཉིས་དང་། མཐར་ཕྱིན་གྱི་ས་ཕྱེད་བགྲོད་ནས། ཞེས་སོགས།
ས་བཅུ་པ་མན་ཆད་བགྲོད་མི་དགོས་པར་བཤད་པ་འདི་ལ། དགོས་པ་ལྟ་ཅི་སྨོས།
དགོངས་གཞི་ཙམ་ཡང་མེད་པར་ཐལ་ཏེ། དེ་འདྲ་བ་དེས། སྔགས་ཀྱི་ཚོགས་སྦྱོར་ནས་ས་
དང་པོ་ཡན་ཀུན་བགྲོད་དགོས་པའི་ཕྱིར་རོ། །ཁྱེད་ལ་དོན་དང་མཐུན་པའི་ལན་མེད་དོ། །
འོན་ཀྱང་རང་ལུགས་ལམ་འཇུག་ལྡོག་གི་གཞུང་དོན་ཁས་བླངས་པ་དག་ལ་སྐྱོན་
དག་སྤང་དགོས་ཏེ། འོ་ན་ཕར་ཕྱིན་རང་རྐང་ལས་ས་བཅུ་པ་མན་ཆད་བགྲོད་པའི་བྱང་
སེམས་དེས། སྨིན་མཚམས་མན་ཆད་ཀྱི་མདུད་པ་ཉི་ཤུ་རྩ་བརྒྱད་པོ་དེ་གྲོལ་ལམ་མ་གྲོལ།
གྲོལ་ན་ཕར་ཕྱིན་རང་རྐང་གི་ལམ་ལས་མདུད་པ་གྲོལ་བར་སོང་བས། ཕར་ཕྱིན་རང་རྐང་
གི་ལམ་དེ་ཡང་རྡོ་རྗེའི་ལུས་ལ་གནད་དུ་བསྣུན་པའི་ལམ་ཡིན་པར་ཐལ་ལོ། །གལ་ཏེ་མ་
གྲོལ་ན། སླར་ཡང་རྩ་མདུད་དེ་དག་འགྲོལ་བའི་ཕྱིར་དུ། བླ་མེད་ཀྱི་ས་བཅུ་རིམ་གྱིས་
བགྲོད་དགོས་པར་ཐལ་བའམ། ཡང་ན་ས་བཅུ་གཅིག་པ་ཐོབ་པའི་ཚེ། མདུད་པ་ཉེར་
བརྒྱད་ཅིག་ཅར་གྲོལ་བར་ཐལ་བ་གང་རུང་ལས་མ་འདས་སོ་ཞེས་བྱ་བ་ནི་སྐྱོན་གཅིག་གོ །
ཡང་དེ་ལྟ་བུའི་བྱང་སེམས་དེས་ཕྱི་ནང་གི་ཡུལ་ཆེན་ཉེར་བཞི་བགྲོད་དམ་མ་བགྲོད།
བགྲོད་ན་གནས་དང་ཉེ་བའི་གནས་ནས། དུར་ཁྲོད་དང་ཉེ་བའི་དུར་ཁྲོད་ཀྱི་བར་བཅུ་ཡང་
བགྲོད་ཟིན་པས། བླ་མེད་ཀྱི་ས་བཅུ་ཐོབ་ཟིན་པར་ཐལ་ལོ། །གལ་ཏེ་མ་བགྲོད་ན་སླར་
ཡང་ཕྱི་ནང་གི་ཡུལ་ཆེན་ཉེར་བཞི་བགྲོད་པའི་སྒོ་ནས། བླ་མེད་ཀྱི་ས་བཅུ་རིམ་གྱིས་བགྲོད་
དགོས་པར་ཐལ་བ་དང༌། ཡང་ནི་དེས་ས་བཅུ་གཅིག་པ་ཐོབ་པའི་ཚེ་ཕྱི་ནང་གི་ཡུལ་ཆེན་
ཉེར་བཞི་པོ་ཅིག་ཆར་བགྲོད་པར་ཐལ་བ་གང་རུང་ལས་མ་འདས་ཤིང་། ཐལ་བ་ཕྱི་མ་ལ་
འདོད་ན། དེས་བླ་མེད་ཀྱི་ས་བཅུ་ཡང་དེའི་ཚེ་གཅིག་བཅར་ཐོབ་པར་ཐལ་ལོ། །ཞེས་པ་ནི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
སྐྱོན་གཉིས་པའོ། །ཡང་དེ་ལྟ་བུའི་བྱང་སེམས་དེས། མས་རྟེན་གྱི་དགའ་བ་བཅུ་དྲུག་ལས།
མས་རྟེན་དགའ་བ་བཅུ་གཉིས་མན་ཆད་པོ་དེ་ཐོབ་ཟིན་ནམ་མ་ཟིན། གལ་ཏེ་ཟིན་ན།།
མས་རྟེན་གྱི་དགའ་བ་རྒྱུད་ལ་སྐྱེས་པའི་ཕར་ཕྱིན་རང་རྐང་གི་འཕགས་པ་ཡོད་པར་
ཐལ་ལ། གལ་ཏེ་མ་ཟིན་ན། མས་རྟེན་གྱི་ཟག་མེད་དགའ་བ་དང་པོ་འཆར་བྱེད་བླ་མེད་ས་
དང་པོ་སོགས་རིམ་གྱིས་ཐོབ་དགོས་པར་ཐལ་བའམ། ཡང་ན་དེས་ས་བཅུ་གཅིག་པའི་ཚེ་
མས་རྟེན་གྱི་དགའ་བ་བཅུ་གཉིས་པོ་དེ་ཡང་གཅིག་ཆར་མངོན་དུ་བྱེད་པར་ཐལ་ལོ་ཞེས་པ་
ནི་སྐྱོན་གསུམ་པའོ། །
ཡང་ས་བཅུ་པ་མན་ཆད་ཕར་ཕྱིན་རང་རྐང་གིས་བགྲོད་པའི་བྱང་སེམས་དེའི་
རྟེན་ལ། བླ་མེད་སྔགས་ལམ་དུ་འཇུག་པ་དེའི། དེར་ཞུགས་མ་ཐག་ཏུ་ས་བཅུ་གཅིག་པ་
ཐོབ་པ་ཡིན་ནམ་མ་ཡིན། ཡིན་ན་དེ། བླ་མེད་ལམ་དུ་འཇུག་པ་དེའི་ཚེ་བླ་མེད་སྨིན་བྱེད་
དབང་ནས་བསྐུར་དགོས་སམ། ལམ་དབང་དང་འབྲས་དབང་ལྟ་བུ་ནས་ཞུགས་པས་
ཆོག །ཕྱི་མ་གཉིས་མི་སྲིད་དེ། བླ་མེད་ཀྱི་སྨིན་བྱེད་ཀྱི་དབང་མ་ཐོབ་པར། བླ་མེད་ཀྱི་ལམ་
དབང་དང་འབྲས་དབང་ཐོབ་པ་བརྒྱུད་པ་འདིའི་ལུགས་ལ་མེད་པའི་ཕྱིར་རོ། །གལ་ཏེ་
སྨིན་བྱེད་དབང་ནས་འཇུག་པ་ལས་འོས་མེད་དོ་སྙམ་ན། འོ་ན་སྨིན་བྱེད་ཀྱི་དབང་དེ་ལ་ལྟ་
གོན་དང་དངོས་གཞི་གཉིས་དགོས་སམ། དངོས་གཞི་ནས་ཞུགས་པའི་ཆོག །དང་པོ་ལྟར་ན།
སྔར་དབང་གིས་མ་སྨིན་པའི་ལས་དང་པོ་པ། དབང་གི་སྟ་གོན་ཐོབ་མ་ཐག་ཏུ། ས་བཅུ་
གཅིག་པ་ཐོབ་པ་དེ་བརྒྱུད་པ་འདིའི་ལུགས་ལ་མི་སྲིད་དོ། །གཉིས་པ་ལྟར་ན་ཡང་། དེ་ལ་
དབང་གི་ཕྱི་འཇུག་ནང་འཇུག་དགོས་སམ། དངོས་གཞི་བུམ་དབང་བཅུ་གཅིག་ནས་རིམ་
པས་ཞུགས་པས་ཆོག །དེ་དག་གང་ལྟར་ཡང་། སྔར་མ་སྨིན་པའི་ལས་དང་པོ་པས། དབང་
གི་འཇུག་པ་ལ་ཞུགས་མ་ཐག་པའམ། སློབ་མའི་དབང་ཐོབ་མ་ཐག་པའམ། སློབ་དཔོན་
གྱི་བུམ་དབང་ཐོབ་མ་ཐག་སོགས་སུ་ས་བཅུ་གཅིག་པ་ཐོབ་པ་ནི་མི་སྲིད་དེ། བླ་མེད་ཀྱི་ས་
322



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
བཅུ་གཅིག་ཐོབ་པ་ལ་བླ་མེད་ཀྱི་དབང་བཞི་ཐོབ་དགོས་པའི་ཕྱིར་རོ། །གལ་ཏེ་དེས་དབང་
བཞི་དང་ས་བཅུ་གཅིག་པ་སོགས་གཅིག་ཅར་ཐོབ་པ་གཅིག་འགལ་ལོ་སྙམ་ན། དབང་
བཞི་གཅིག་ཅར་ཐོབ་པ་དང་། དབང་འོག་མ་མ་ཐོབ་པར་གོང་མ་ཐོབ་པ་སོགས་ལུགས་
མཆོག་འདི་ལ་ཁས་མི་ལེན་ཏེ། རྡོ་རྗེ་སྙིང་འགྲེལ་ལས། རྡོ་རྗེ་སློབ་དཔོན་བློ་དང་ལྡན་པས་
དབང་མ་འཆོལ་བའི་སྐྱོན་སྤངས་ལ་དབང་བཞི་གོ་རིམ་བཞིན་དུ་བསྐུར་བར་བྱའོ། །ཞེས་
བཤད་པའི་ཕྱིར་དང་། གཞན་དུ་ན་ས་བཅུ་གཅིག་པ་དང༌། ལམ་ལྔ་སོགས་གཅིག་ཅར་
བགྲོད་པ་སྲིད་པར་ཐལ་བའི་ཕྱིར་རོ། །གལ་ཏེ་དེས་སྔགས་ལམ་དུ་ཞུགས་མ་ཐག་ཏུ་ས་
བཅུ་གཅིག་པ་ཐོབ་པར་མི་ནུས་ན། བར་སྐབས་དེར་ཚོགས་སྦྱོར་གཉིས་བླ་མེད་ཀྱི་ཚོགས་
སྦྱོར་གཉིས་མངོན་དུ་བྱེད་དགོས་པར་འགྱུར་ལ། དེ་ལྟར་ན་བླ་མེད་ཀྱི་མཐོང་ལམ་སོགས་
ཀྱང་ཅིའི་ཕྱིར་མངོན་དུ་བྱེད་མི་དགོས། ཞེས་བརྒལ་ཞིང་བརྟག་པ་ནི་སྐྱོན་བཞི་པའོ། ། །
དེ་ལྟར་སྐྱོན་བཞི་པོ་དེ་སྤོང་བ་ངེས་པར་གནད་དུ་ཆེ་བས། འདི་ལྟར་སྐྱོན་དང་པོ་
མེད་དེ། ཕར་ཕྱིན་གཞུང་ལས་རྩ་མདུད་གྲོལ་བའི་ཐ་སྙད་མ་བཤད་ཀྱང་། ཕར་ཕྱིན་ཐེག་
པས་ས་བཅུ་པ་མན་ཆད་བགྲོད་པའི་གང་ཟག་དེས། རྡོ་རྗེའི་ལུས་ལ་རྩ་མདུད་ཉེར་བརྒྱད་
མན་ཆད་གྲོལ་དགོས་ཏེ། དེས་ས་བཅུ་ཐོབ་པའི་འགལ་རྐྱེན་གེགས་རྣམས་བསལ་ཞིང་།
ཐོབ་བྱའི་ཡོན་ཏན་ཐོབ་ལ། རྟོགས་བྱའི་གནས་ལུགས་རྣམས་རྟོགས་པའི་སྒོ་ནས་ས་བཅུ་
པ་མན་ཆད་བགྲོད་དགོས་པའི་ཕྱིར་རོ། །དེས་ན་རྩ་མདུད་གྲོལ་བ་ལ་ངེས་པར་རྡོ་རྗེའི་
ལུས་ལ་གནད་དུ་བསྣུན་པའི་ལམ་དགོས་པའང་མ་ཡིན་ཏེ། ལམ་ཟབ་མོ་བླ་མའི་རྣལ་
འབྱོར་ལས། རྩ་མདུད་ཅི་རིགས་པ་གྲོལ་བ་ཡང་སྲིད་པའི་ཕྱིར་རོ། །དེས་ན་སྐྱོན་གཉིས་པ་
དང་གསུམ་པའང་རང་གྲོལ་ཡིན་ཏེ། ས་བཅུ་པ་བགྲོད་པའི་ཕར་ཕྱིན་པ་དེས། སྤྱི་བོ་
སོགས་ཀྱི་ཁམས་རྣམས་དབུ་མར་ཐིམ་ཟིན་པས། ཡུལ་ཉེར་བཞིའི་ཐ་སྙད་མ་བགྲོད་ཀྱང་
དེ་དག་གི་དོན་བགྲོད་ཟིན་པས་སླར་བགྲོད་མི་དགོས་པའི་ཕྱིར་དང་། གནས་དང་ཉེ་བའི་
323



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།།
གནས་སོགས་ཀྱི་ཐ་སྙད་མ་ཐོབ་ཀྱང་། དེ་དག་གི་དོན་ས་དང་པོ་ཐོབ་ཟིན་པས། སླར་
གནས་སོགས་བགྲོད་མི་དགོས་པའི་ཕྱིར། དེས་དེ་བཞིན་དུ་མས་རྟེན་གྱི་ལྷན་སྐྱེས་མ་ཐོབ་
ཀྱང༌། ལྷན་སྐྱེས་ཀྱི་དོན་རྣམས་ཇི་ལྟར་བ་བཞིན་ཤར་བ་ཡིན་ཏེ། ས་དང་པོའི་ཚེ། གསང་
གནས་ཀྱི་འཁོར་ལོ་དྭངས་མས་བསྟན་ཞིང་ཟག་མེད་ཀྱི་དགའ་བདེ་ཐོབ་པ་སོགས་ཀྱི་
ཕྱིར་རོ། །སྐྱོན་བཞི་པས་ཀྱང་མི་གནོད་དེ། ཁོ་བོ་ཅག་སྤྱིར་བཏང་དང་དམིགས་བསལ་དུ་
བྱས་ཏེ། དེ་ལྟ་བུའི་བྱང་སེམས་ཀྱི་རྟེན་གྱིས་སྔགས་ལམ་དུ་ཞུགས་པ་དེས། སྔགས་བླ་མེད་
ཀྱི་ཚོགས་སྦྱོར་གཉིས་མངོན་དུ་བྱེད་དགོས་ཀྱང་། མཐོང་ལམ་ས་དང་པོ་ནས། སྒོམ་ལམ་
ས་བཅུ་པའི་བར་མངོན་དུ་བྱེད་མི་དགོས་པར། སྦྱོར་ལམ་གྱི་འཇུག་དེར་ས་བཅུ་གཅིག་པ་
ལ་ཞུགས་པས་ཆོག་པར་འདོད་པའི་ཕྱིར་རོ། །
འོ་ན་དེས་སྔགས་བླ་མེད་ཀྱི་ཚོགས་སྦྱོར་གཉིས་མངོན་དུ་བྱེད་དགོས་པའི་གནད་ཇི་
ལྟ་བུ་སྙམ་ན། གནད་འདི་ལྟར་ཡིན་ཏེ། དེ་ལྟ་བུའི་བླ་མེད་ལམ་དུ་ཞུགས་མ་ཐག་པ་དེ།།
སྔགས་བླ་མེད་ཀྱི་ལས་དང་པོ་པ། སྔར་དབང་གིས་མ་སྨིན་པ་ཡིན་པས། དེས་སྨིན་བྱེད་
དབང་བཞི་རིམ་ཅན་དུ་ནོད་དགོས་ལ། དེ་དབང་བཞི་ཐོབ་ནས་མཚོན་བྱ་དོན་གྱི་ཡེ་ཤེས་
ཅིག་ནམ་རྒྱུད་ལ་སྐྱེས་པའི་ཚེ། ས་བཅུ་གཅིག་པ་རྒྱུད་ལ་སྐྱེས་པ་ཡིན་ལ། དེ་མ་སྐྱེས་གོང་
གི་དབང་བཞིའི་ལམ་རྣམས་ནི་ཚོགས་ལམ་དང་། དབང་ལམ་དེ་དག་ལ་བརྟེན་པའི་ལྟ་བ་
ངོ་བོ་ཉིད་གསུམ་སོགས་ལ་སྦྱོར་ལམ་དུ་འཇོག་དགོས་པའི་ཕྱིར་རོ། །དེ་ལྟར་མ་ཡིན་པར།
དེ་བླ་མེད་ལམ་དུ་ཞུགས་མ་ཐག་ཏུ་ས་བཅུ་གཅིག་པ་ཐོབ་པ་ཡིན་ན། དེ་ལྟ་བུའི་བླ་མེད་
ལམ་དུ་ཞུགས་མ་ཐག་པའི་གང་ཟག་གི་རྒྱུད་ཀྱི་ས་བཅུ་གཅིག་པ་ཆོས་ཅན། ཁྱོད་མཚོན་
བྱེད་དཔེའི་ཡེ་ཤེས་པ་མ་ཡིན་པར་ཐལ། ཁྱོད་སྔགས་བླ་མེད་ཀྱི་མཚོན་བྱ་དོན་གྱི་ཡེ་ཤེས་
ཡིན་པའི་ཕྱིར། ས་བཅུ་གཅིག་པ་ཡིན་པའི་ཕྱིར། གོང་དེར་ཁྱབ་སྟེ། སྔགས་བླ་མེད་ཀྱི་
མཐོང་ལམ་ཡིན་ན། དབང་བཞི་ཐོབ་པའི་ལམ་བཞི་ཡིན་དགོས་པའི་ཕྱིར་ཏེ། དེ་ཡིན་ན།
324



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཁམས་འདུས་པ་ཐ་མའི་སྐབས་ཀྱི་ཡང་དག་སྤོང་བ་བཞི་ལ་བརྟེན་ནས་ཐོབ་དགོས།
ཁམས་འདུས་པ་ཐ་མའི་ཡང་དག་སྤོང་བཞིའི་ལམ་ཡིན་ན། དབང་བཞི་པའི་ལམ་ཡིན་
དགོས་པ་འདི་གསུང་ངག་ལ་རྒྱུས་ཡོད་པ་རྣམས་ཀྱི་སྤྱི་ལུགས་ཡིན་པའི་ཕྱིར་རོ། །གལ་ཏེ་
འདོད་ན། དེ་འདྲ་བླ་མེད་ལམ་དུ་ཞུགས་མ་ཐག་པ་དེས། དབང་བཞི་གཅིག་ཅར་ཐོབ་བམ་
རིམ་གྱིས་ཐོབ། གཅིག་ཅར་ཐོབ་པ་ས་ལུགས་ལ་མི་སྲིད་ལ། རིམ་གྱིས་ཐོབ་ན། བླ་མེད་
ལམ་དུ་འཇུག་ཁ་མའི་ས་བཅུ་པའི་ཕ་རོལ་ཏུ་ཕྱིན་པ་དེས་ཀྱང་བླ་མེད་བུམ་དབང་སོགས་
ཐོབ་ཟིན་པར་འགྱུར་བས། བླ་མེད་སྔགས་སྡོམ་ཐོབ་ལ་མ་བཏང་བའི་ཕར་ཕྱིན་རང་རྐང་
གི་འཕགས་པ་དེ་འདྲ་ཡང་མཚོན།
གཞན་ཡང་ཕར་ཕྱིན་ཐེག་པའི་ཚོགས་སྦྱོར་མན་ཆད་བགྲོད་པ་དེ་བླ་མེད་ལམ་དུ་
འཇུག་པའི་ཚེ་ས་དང་པོ་ནས་ཞུགས་ཆོག་པ་དང་། ས་དང་པོ་མན་ཆད་བགྲོད་པ་དེས། བླ་
མེད་ལམ་དུ་འཇུག་པའི་ཚེ་ས་གཉིས་པ་ནས་ཞུགས་ཆོག་པར་འགྱུར་ལ། དེ་ལྟར་ན་སྨིན་
བྱེད་དབང་བཞི་མ་རྫོགས་པར། གྲོལ་བྱེད་མཐོང་སྒོམ་ཟག་མེད་ཀྱི་ཡེ་ཤེས་བླ་མེད་སྔགས་
ལམ་གྱིས་བསྡུས་པ་དེ་རྒྱུད་ལ་སྐྱེས་པ་ཞིག་ཁས་བླངས་པས། སྨིན་གྲོལ་གྱི་རྣམ་དབྱེ་
ཐམས་ཅད་འཆོལ་བར་འགྱུར་བས། ཧ་ཅང་ཐལ་ཆེས་སོ། །གནད་དེས་ན་ཕར་ཕྱིན་ཐེག་
པས། ས་བཅུ་མན་ཆད་བགྲོད་ནས། བླ་མེད་སྔགས་ལམ་དུ་ཞུགས་མ་ཐག་པའི་བྱང་
སེམས་དེ་ཐེག་ཆེན་འཕགས་པ་ཡིན་མོད། ཕ་རོལ་ཏུ་ཕྱིན་པའི་འཕགས་པ་དང་། སྔགས་
བླ་མེད་ཀྱི་འཕགས་པ་གང་རུང་མ་ཡིན་ཏེ། སྔགས་ཀྱི་ཐེག་པ་ལ་གནས་ཤིང་། བླ་མེད་ཀྱི་
འཕགས་ལམ་རྒྱུད་མ་ལ་སྐྱེས་པའི་ཕྱིར་རོ། །དེས་གཞན་ལ་ཡང་མཚོན་ནོ། །དེ་ལྟར་ཕྱེད་
དང་བཅུ་གསུམ་བགྲོད་ཚུལ་བཤད་ནས། དེས་ན་འབྲས་བུ་ས་བཅུ་གསུམ་རྡོ་རྗེ་འཛིན་པ་
ཐོབ་ཚུལ་ལ། དངོས་དང་། དོགས་པ་དཔྱད་པ་གཉིས། དང་པོ་ལ། ས་བཅུ་གསུམ་ཕྱེད་
གོང་མ་དེའི་རྒྱུད་པའི་རྒྱུ་ནི། སྤྱོད་པ་རྣམ་པ་གསུམ་དང་། ལྷན་ཅིག་བྱེད་པའི་རྐྱེན་ནི། ཉེ་
325



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྒྱུ་ཞེས་མིང་བཏགས་པ་འགྲོས་བཞི་ཐིམ་བྱེད་ཀྱི་འབྲས་དུས་ཀྱི་དབང་དེ་ཡིན་ལ། ཉེར་
ལེན་གྱི་རྒྱུ་ནི། འགྲོས་བཞི་ཐིམ་ཁ་མའི་རྟེན་དཀྱིལ་འཁོར་བཞི་རྟེན་དང་བཅས་པ་རྣམས་
དང་། དེ་ལྟར་འགྲོས་བཞི་ཐིམ་པ་ལས། རང་དོན་གྱི་ཆེ་བ་སྐུ་ལྔ། གཞན་དོན་གྱི་ཆེ་བ་ལོང་
བ་རྣམས་ཀྱིས་མིག་ཐོབ་པ་ལ་སོགས་པ་དུ་མ། བདག་གཞན་གཉིས་ཀའི་ཆེ་བ་འཁོར་ཚོམ་
བུ་གཅིག་དང་བཅས་ཏེ་འཚང་རྒྱ་བ་ཡིན་ནོ། ། །
དེ་ཡང་འགྲོས་བཞི་ཐིམ་ཚུལ་ནི། བུམ་དབང་རྩའི་འགྲོས་ཐིམ་སྟེ། རྩ་ཐམས་ཅད་
ཀྱི་ནུས་པ་དབུ་མར་ཐིམ། དབུ་མ་ཡང་གཙུག་ཏོར་མཆོག་ཏུ་ཐིམ་སྟེ། ཚད་སོར་གཅིག་པ་
དབྱིབས་ཡི་གེ་ནཱ་ད་ཞེས་པ་གསུམ་འཁྱོག་གི་རྣམ་པ་ཅན། སྦོམ་ཕྲ་རྟ་རྔ་བརྒྱར་གཤགས་
པའི་ཚད་ཙམ་པ་སྟེ། དེའི་ཚེ་རྩ་གནས་གྱུར་སྤྲུལ་པའི་སྐུ་ཞེས་པ། རྡོ་རྗེ་འཆང་ནས་ཤཱཀྱ་
ཐུབ་པའི་སྐུའི་རྣམ་པས་འགྲོ་བའི་དོན་བྱེད་པ་དེ་འབྱུང་། གསང་དབང་རྩ་ཡི་གེ་འགྲོས་
ཐིམ་སྟེ། སྙིང་པོའི་ཨ་དེ་རྩ་མདུད་གང་གྲོལ་བར་ཕྱིན་པ་སྤྱི་བོའི་ཧཾ་ལ་གཏད་པ་ལས། ཁ་
དོག་ཐིམ་པས་དཀར་པོ་དབྱིབས་ཐིམ་པས་ཨ་ཧི་མི་ཐི། སྟོབས་ཐིམ་པས་ཧཱུྃ་གི་སྟོབས་སུ་
གྱུར། དེའི་ཚེ་ཡི་གེ་གནས་གྱུར་ལོངས་སྐུ་ཞེས་བྱ་བ་ལེགས་སྦྱར་གྱི་སྐད་ནས། འགྲོ་བ་
རིགས་དྲུག་སོགས་ཀྱི་སྐད་ཀྱིས་འགྲོ་བའི་དོན་བྱེད་པ་དེ་འབྱུང་། ཤེར་དབང་བདུད་རྩིའི་
འགྲོས་ཐིམ་སྟེ་ཁམས་དགུའི་དྭངས་མ་ཐམས་ཅད་གཙུག་ཏོར་མཆོག་གི་དབུ་མར་ཐིམ།
དེའི་ཚེ་བདུད་རྩི་གནས་གྱུར་ཆོས་སྐུ་ཞེས་བྱ་བ། ཤེས་བྱ་ཇི་ལྟ་བ་དང་། ཇི་སྙེད་པ་ཐམས་
ཅད་གསལ་ལེར་མཁྱེན་པས་འགྲོ་བའི་དོན་བྱེད་པ་དེ་འབྱུང་། དབང་བཞི་པ་རླུང་གི་
འགྲོས་ཐིམ་སྟེ། ལས་རླུང་ཐམས་ཅད་གྲོང་གྲོངས་ཏེ། ཡེ་ཤེས་ཀྱི་རླུང་འབའ་ཞིག་ཏུ་འགྱུར།
དེའི་ཚེ་རླུང་གནས་གྱུར་ངོ་བོ་ཉིད་སྐུ་ཞེས་བྱ་བ་སྐྱེ་འགག་འགྲོ་འོང་སོགས་དང་བྲལ་བའི་དྲི་
བྲལ་དབྱིངས་མངོན་སུམ་དུ་གཟིགས་ཏེ་འགྲོ་བའི་དོན་བྱེད་པ་དེ་འབྱུང་། དེ་ལྟར་རྟེན་
གནས་གྱུར་སྐུ་བཞི་དང་མཉམ་དུ། བརྟེན་པ་ཀུན་གཞི་གནས་གྱུར་ཏེ། ཤིན་ཏུ་རྣམ་དག་ངོ་
326



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
བོ་ཉིད་ཀྱི་སྐུ་ཞེས་བྱ་བ་དབྱིངས་དང་ཡེ་ཤེས་ཟུང་དུ་ཆུད་བདེ་བ་ཆེན་པོའི་སྐུ་ཐོབ་སྟེ།
འཁོར་བ་མ་སྟོངས་ཀྱི་བར་ལ་འགྲོ་དོན་རྒྱུན་མི་འཆད་པ་དེ་འབྱུང་། དེ་ལྟར་བདག་ཉིད་
ཀྱིས་སྐུ་ལྔ་བརྙེས་པའི་ཚེ། སྒྲུབ་པ་པོ་རང་ཉིད། རྒྱུད་དག་པའི་ཕྱག་རྒྱ་མོ་གཅིག །གསོལ་
བ་འདེབས་པའི་བླ་མ་གཅིག །མོས་པ་ཐོབ་པའི་སློབ་མ་གཅིག །བར་ཆད་སེལ་བའི་
མཁའ་འགྲོ་གཅིག་སྟེ། འཁོར་ཚོམ་བུ་གཅིག་དང་བཅས་པ་དུས་མཉམ་དུ་གྲོལ་བ་ནི། བླ་
མེད་རྡོ་རྗེ་ཐེག་པ་འདིའི་རྟེན་འབྲེལ་གྱི་ཆེ་བ་སྟེ། ཕྱི་ནང་གི་རྟེན་འབྲེལ་གཟིགས་པ་བརྒྱུད་
པ་བར་མ་ཆད་པའི་སྙན་རྒྱུད་ལས་དེ་ལྟར་གསལ་བས་སོ། །
གཉིས་པ་དོགས་དཔྱོད་ལ། སྔ་རབས་མཁས་པའི་གསུང་གྲོས་སྐྱར་བ། རྗེ་བཙུན་
གོང་མས་ཇི་ལྟར་བཤད་ཚུལ། སྙིང་པོའི་དོན་ངོས་གཟུང་བའོ། །དང་པོ་ལ། སྔོན་གྱི་པཎ་
ཆེན་ནཱ་རོ་མི་ཏྲི་པ་ནི། ཕར་ཕྱིན་ཐེག་པ་དེ་སྔགས་ལ་འཇུག་པའི་ཐེམ་སྐས་ལྟ་བུ་ཡིན་གྱི།
སྔགས་ལ་མ་ལྟོས་པར་འཚང་རྒྱ་བ་མེད་ལ། གནད་དེས་ན་ཕར་ཕྱིན་ཐེག་པས་སྔགས་ལ་
འཇུག་པའི་ཕྱི་མཐའ་ཚོགས་ལམ་ཆེན་པོ་ནས་ཡིན་ཏེ། དེར་མཆོག་གི་སྤྲུལ་སྐུ་ལས་ཆོས་
ཉན་དུ་ཡོད་པས། དེ་ནས་ངེས་པར་སྔགས་ལམ་ལ་འཇུག་པ་ཡིན་ལ། ཐེག་ཆེན་སྦྱོར་ལམ་
ཡན་ཆད་ནི་སྔགས་ཀྱི་ཐེག་པས་བགྲོད་དགོས་སོ་ཞེས་འཆད་ཅིང་། དེ་དང་མཐུན་པར་
ཕྱིས་ཀྱི་མཁས་པ་བོ་དོང་ཕྱོགས་ལས་རྣམ་རྒྱལ་དང་། དཔལ་ལྡན་ས་སྐྱ་པའི་ཕྱོགས་གཅིག་
ཀྱང་འདི་བཞིན་བཞེད་པར་སྣང་ངོ༌་། །
རྗེ་བཙུན་ནཱ་རོ་ཏ་པ་ནི། རྒྱུ་འབྲས་ཀྱི་ཐེག་པ་གཉིས་པོ་མྱུར་ཕུལ་གྱི་ཁྱད་ཙམ་མ་
གཏོགས་མཐར་འཚང་རྒྱ་བ་ལ་ཁྱད་པར་མེད་པས། ཕར་ཕྱིན་ཐེག་པའམ་རྒྱུད་སྡེ་འོག་
མའམ། བསྐྱེད་རྫོགས་ཀྱི་ལམ་གང་ལ་ཕྱིན་ཀྱང་ས་དང་པོ་ནས་སངས་རྒྱས་སའི་བར་དེ་
དག་ནང་ཕན་ཚུན་སྤང་རྟོགས་ལ་ཁྱད་པར་གཏན་ནས་མེད་པས། མདོ་ལམ་ནས་སངས་
རྒྱས་པ་དང་། སྔགས་ལམ་ནས་སངས་རྒྱས་པ་གཉིས་ལ། སྤང་རྟོགས་ལ་ཁྱད་པར་གཏན་
ས
327



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ནས་མེད་དེ། སངས་རྒྱས་ཐམས་ཅད་དགོངས་པ་གཅིག་པའི་ཕྱིར་ཞེས་བཞེད་ལ། པཎ་
ཆེན་དེ་དག་གི་སྲོལ་འཛིན་སྤྲུལ་སྐུ་པདྨ་དཀར་པོའི་གསུང་ལས། སའི་རྣམ་གཞག་བཅུ་
གཉིས་བཅུ་དྲུག་བཅུ་གསུམ་སོགས་ཐམས་ཅད་ཚང་མ་མཛད་ནས། རྟེན་འབྲེལ་བཅུ་
གཉིས་དག་པས་ས་བཅུ་གཉིས་སུ་ཕྱེ་བའི། ས་དང་པོ་བཅུ་གཅིག་སློབ་ལམ། བཅུ་གཉིས་
པ་སངས་རྒྱས་ས་དང་། ལྷན་ཅིག་སྐྱེས་པའི་དགའ་བ་བཅུ་དྲུག་ལས་ཕྱེ་བའི་ས་དང་པོ་བཅོ་
ལྔ་སློབ་པའི་ས་དང་། བཅུ་དྲུག་པ་མི་སློབ་པའི་ས་དང་། བརྟག་གཉིས་ལས་བཤད་པའི་ས་
བཅུ་གཉིས་སློབ་ལམ་དང་། བཅུ་གསུམ་པ་མི་སློབ་པའི་སར་འཇོག་ཅེས་དང་། ཡང་ས་
ལུགས་ལ་སྐྱོན་བརྗོད་སྣང་བའི་ཚེ། ཁ་ཅིག་མདོ་ལམ་དུ་ས་བཅུ་ཚུན་བགྲོད་ནས་དེ་ནས་
སྔགས་ལམ་དུ་ཞུགས་ཏེ། ས་བཅུ་གཅིག་པ་དང་། བཅུ་གཉིས་པ་དང༌། བཅུ་གསུམ་པ་
རྣམས་རིམ་གྱིས་ཐོབ་པར་འདོད་ཅིང་། བཅུ་གསུམ་པ་དེའི་ཕྱེད་འོག་མ་སློབ་པ་དང་། གོང་
མ་མི་སློབ་པའི་སར་འདོད་དོ། །ཞེས་ཕྱོགས་སྔ་བླངས་ནས། ས་བཅུ་བགྲོད་པ་དེའི་ཚེ་རྩ་
མདུད་མ་གྲོལ་ན་ནི། ནང་རྩ་གནས་ཀྱི་རྟེན་འབྲེལ་ངོ་མཚར་ཅན་གྱི་ས་དང་མ་མཐུན་པས་
འཕགས་པ་བཏགས་པ་བར་ཁས་ལེན་དགོས། གྲོལ་ན་ནི་མདོ་ལམ་ནས་ཕྱིན་ཀྱང་སྔགས་
ཀྱི་སྤང་རྟོགས་རྫོགས་པར་སོང་ངོ༌། །གང་ཟག་དེ་ལ་སྨིན་བྱེད་ཀྱི་དབང་བསྐུར་མི་
དགོས་ཏེ། སྨིན་བྱེད་ནི་རྒྱུ་དབང་ཡིན་ལ། དེ་ལ་ལམ་དབང་དང་འབྲས་བུའི་དབང་ཙམ་
གྱིས་ཆོག་པར་བཤད་སྣང་བས་སོ། །དེ་དབང་མ་བསྐུར་བར་ཐོབ་པ་ཡིན་ན། དབང་མ་
ཐོབ་པར་གསང་སྔགས་ཀྱི་འཕགས་པའི་སྤང་རྟོགས་རྙེད་པར་འདོད་ན་ནི་རང་གཞུང་དང་
ཡང་འགལ་ལོ། །ཞེས་སོགས་སྐྱོན་འཕེན་པར་མཛད་དོ། །
ཡང་རྗེ་བཙུན་རེད་མདའ་པ། ས་བཅུ་གསུམ་བཤད་ཀྱང་། དོན་ལ་ས་བཅུ་གཅིག་
ལས་མེད་དེ། ས་བཅུ་པའི་རྣམ་གྲོལ་ལམ་དང་། ཁྱད་པར་ལམ་ལ་ས་བཅུ་གཅིག་པ་དཔེ་
མེད་པ་དང་། བཅུ་གཉིས་པ་ཡེ་ཤེས་ལྡན་དུ་བྱས་ནས། བཅུ་གཅིག་ཀུན་ཏུ་འོད་ཀྱི་ས་ལ།
328



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
བཅུ་གསུམ་རྡོ་རྗེ་འཛིན་པའི་ས་ཞེས་བཞག་པ་ཡིན་པའི་ཕྱིར་རོ། །ཞེས་འཆད་དོ། །ཡང་
དཔལ་ཤཱཀྱ་མཆོག་ལྡན། སྔགས་ནས་བཤད་པའི་ས་གསུམ་དང༌། མདོ་ནས་བཤད་པའི་
བཅུ་གཅིག་ཀུན་ཏུ་འོད་ཀྱི་ས་གཉིས་གནད་གཅིག་པས། དེ་གཉིས་ཐོབ་པ་སྔགས་ལམ་ལ་
ལྟོས་དགོས་ཀྱིས། ཕར་ཕྱིན་ཐེག་པས་ཐོབ་ནུས་པ་མ་ཡིན་ནོ་ཞེས་འཆད། ཀུན་མཁྱེན་གོ་
རམ་པ། མདོ་སྔགས་གཉིས་པོ་སངས་རྒྱས་ཀྱི་མཚན་གཞི་ལ་མི་མཐུན་སྟེ། ཕར་ཕྱིན་པས་
བཅུ་གཅིག་ཀུན་ཏུ་འོད་ལ་གནས་པ་དེ་སངས་རྒྱས་སུ་འདོད་ལ། སྔགས་བླ་མེད་པས་བཅུ་
གསུམ་རྡོ་རྗེ་འཛིན་པའི་ས་ལ་གནས་པ་དེ་དེར་འདོད་པས་སོ། །དེས་ན་ཕར་ཕྱིན་ཐེག་པ་
ནས་བཤད་པའི་བཅུ་གཅིག་ཀུན་ཏུ་འོད་དང་། བླ་མེད་ནས་བཤད་པའི་བཅུ་གཅིག་པ་དཔེ་
མེད་པའི་ས་གཉིས་གནད་གཅིག་ཅིང་། ས་བཅུ་གཅིག་པ་ཡན་ཆད་སྔགས་ལམ་ཁོ་ན་ལ་
བརྟེན་ནས་བགྲོད་དགོས་ཀྱི། ཕར་ཕྱིན་ཐེག་པས་བགྲོད་པར་མི་ནུས་སོ། །དེ་གཉིས་
སངས་རྒྱས་ཀྱི་མཚན་ཉིད་ལ་ནི་མི་མཐུན་པ་མེད་དེ། སྤངས་རྟོགས་མཐར་ཐུག་བརྙེས་པ་
ཞིག་ལ་སངས་རྒྱས་སུ་འཇོག་པར་མཐུན་པའི་ཕྱིར་རོ། །དེས་ན་ཕར་ཕྱིན་ཐེག་པ་ནས་
བཤད་པའི་སྟོན་པ་ཐུབ་དབང་དེས། ས་བཅུ་གསུམ་པ་ཐོབ་ཀྱང་། ཕར་ཕྱིན་ཐེག་པ་ལས་
དེ་ལྟར་ནི་མ་བཤད་དེ། ས་བཅུ་གཅིག་པ་ལ་སངས་རྒྱས་སུ་འཇོག་པའི་སྐབས་ཡིན་པའི་
ཕྱིར་རོ། །ཞེས་བཞེད་དོ། །
ཡང་མཁས་པའི་དབང་པོ་སྒྲ་པ་ཤེས་རིན་པའི་གསུང་ལས། འཁོར་བ་ལ་ཕྲ་རགས་
གསུམ་ཡོད་པའི་རགས་པ་ནི། ལས་ཉོན་མཚན་ཉིད་པས་སྐྱེ་འཆི་བྱེད་པ་འདི་དག་སྟེ།
འདིའི་རྩ་བ་ནི་ཟག་བཅས་ཀྱི་ལས་ཉོན་འཁོར་བ་ཕྲ་བ་ནི། ཟག་མེད་ཡིད་ལུས་ལ་བརྟེན་
པའི་དགྲ་བཅོམ་པ་སོགས་ཏེ། འདིའི་རྩ་བ་ནི། མ་རིག་བག་ཆགས་ཀྱི་སའོ། འཁོར་བ་
ཤིན་ཏུ་ཕྲ་བ་ནི་ཕར་ཕྱིན་རང་རྐང་གི་སངས་འཕགས་ཏེ། འདི་རྩ་བ་ནི་འཕོ་བའི་བག་
ཆགས་ཕྲ་མོའོ། །དེས་ན་ཕར་ཕྱིན་པའི་སངས་འཕགས་དེ་ཡང་བླ་མེད་ལམ་ལ་འཇུག་
ལབ
)
(



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་ཚེ། ཚོགས་ལམ་ནས་རིམ་བཞིན་ལམ་ལྔ་སོགས་ཐེར་ཆགས་སུ་བགྲོད་དགོས་ཞེས་
འཆད་པར་མཛད་དོ། །དེ་ལྟར་བཞེད་སྲོལ་མང་དག་སྣང་བའི་དང་པོ་ཕར་ཕྱིན་ཐེག་པས་
ས་དང་པོ་ཙམ་ཡང་བགྲོད་མི་ནུས་ཞེས་འཆད་པ་དག་ལ་འདི་སྐད་ཅེས། བསྟན་པའི་
བདག་པོ་ཐུབ་དབང་ཉིད་ཀྱིས་རྒྱུའི་ཐེག་པའི་ཆོས་འཁོར་བསྐོར་བ་ལ་དགོས་པ་ཅུང་ཟད་
ཀྱང་མེད་པར་ཐལ། དེ་བསྐོར་བ་ལས། དེའི་ཆེད་དུ་བྱས་པའི་གདུལ་བྱས་བདེན་པ་མཐོང་
བ་མེད་པའི་ཕྱིར། རྟགས་དངོས། མ་ཁྱབ་ན། འོ་ན་སྟོན་པས་ཐེག་དམན་དང་ཐུན་མོང་བ་
བདེན་བཞིའི་ཆོས་འཁོར་བསྐོར་བ་ལས། དེའི་གདུལ་བྱས་བདེན་པ་མཐོང་བ་མི་སྲིད་པར་
ཐལ་ལོ། །འདོད་ན་སྟོན་པས་སྔགས་ཀྱི་འཁོར་ལོ་བསྐོར་བ་ལས་ཐེག་དམན་གྱི་གང་ཟག་
གིས་བདེན་པ་མཐོང་བ་ཡོད་པར་ཐལ། ཐེག་དམན་འཕགས་པ་གཅིག་ཡོད། ཐེག་དམན་
གྱི་ཆོས་འཁོར་བསྐོར་བ་ལས། ཐེག་དམན་གྱི་གང་ཟག་གིས་བདེན་པ་མཐོང་བ་མེད་པའི་
ཕྱིར་རོ། །འདོད་ན་སྔགས་ལམ་ལ་བརྟེན་ནས་ཉན་ཐོས་འཕགས་པ་ཐོབ་པ་སྲིད་པར་
ཐལ་ལོ། །དང་པོ་སྐབས་འདིར་ཐེག་དམན་འཕགས་པ་ཁས་མི་ལེན་གསུང་ན་གཞན་དུ་
དཔྱད་དོ། །
ཡང་སྟོན་པས་བྱ་རྒོད་ཕུང་པོར་ཤེར་ཕྱིན་གྱི་ཆོས་འཁོར་བསྐོར་བ་ལས། བདེན་པ་
མཐོང་བའི་གང་ཟག་ཡོད་པར་ཐལ། སྟོན་པས་ཝ་ར་ཎ་སིར་བཀའ་དང་པོ་བདེན་བཞིའི་
ཆོས་འཁོར་བསྐོར་བ་ལས། འཁོར་ལྔ་སྡེ་བཟང་པོས་བདེན་པ་མཐོང་བ་བཤད་པ་འདི་
བརྫུན་གསུང་བ་མ་ཡིན་པའི་ཕྱིར་རོ། །མདོར་ན་འཁོར་ལྔ་སྡེ་བཟང་པོས་ཆོས་འཁོར་གང་
ལ་བརྟེན་ནས་བདེན་པ་མཐོང་གསལ་པོར་སྨྲོས་ཤིག ། །
ཡང་དོན་འདི་ལུང་གིས་ཀྱང་འགྲུབ་སྟེ། འགྲེལ་ཆེན་དྲི་མེད་འོད་ལས། བྱང་ཆུབ་
སེམས་དཔའ་ཆོས་འཕགས་དེ་ཕ་རོལ་ཕྱིན་པའི་འཕགས་པར་བཤད་པའི་ཕྱིར་དང་། ཤེས་
རབ་ཀྱི་ཆགས་པ་དང་བྲལ་བ་ལས་ས་བཅུ་གཅིག་ཐོབ་ཚུལ་དང་། ཤེས་རབ་ཀྱི་ཆགས་པ་
330



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དང་བཅས་པ་ལས། ས་བཅུ་གཉིས་པ་ཐོབ་ཚུལ་བཤད་པ་ལས་རྟོགས་ནུས་པའི་ཕྱིར་རོ། །
དེ་ལྟར་འགྲེལ་ཆེན་ལས། བཅོམ་ལྡན་འདས་ཀྱིས་གསུངས་འདིའི་ཕྱིར་ཐར་པ་དོན་དུ་
གཉེར་བ་རྣམས་ཀྱིས་མཆོག་ཏུ་མི་འགྱུར་བའི་ཕྱག་རྒྱ་ཆེན་པོའི་ཡེ་ཤེས་སྒོམ་པར་བྱའོ། །
གལ་ཏེ་མི་འཕོ་བའི་ཚུལ་ཁྲིམས་མེད་པར་མངོན་པར་ཤེས་པ་ལྔར་མི་འགྱུར་བ་མ་ཡིན་
ནམ། དེའི་ཚེ་ཆོས་འཕགས་ལ་སོགས་པའི་བྱང་ཆུབ་སེམས་དཔའ་རྣམས་དང་། བ་ཤཎྜི་ལ་
སོགས་པ་དྲང་སྲོང་རྣམས་ལ་ཇི་ལྟར་ན་མངོན་ཤེས་པ་ལྔར་འགྱུར། ཞེས་ཁམས་འཕོ་མེད་
ཀྱི་བདེ་ཆེན་ཡེ་ཤེས་མངོན་དུ་འགྱུར་བ་ལ། ཟག་མེད་ཀྱི་ལམ་ཐོབ་པ་མི་སྲིད་ན། ཆོས་
འཕགས་སོགས་ཕ་རོལ་ཏུ་ཕྱིན་པའི་བྱང་ཆུབ་སེམས་དཔའ་རྣམས་དང་། བ་ཤིཥྛ་ལ་སོགས་
པའི་ཕྱི་རོལ་པའི་དྲོད་རྣམས་ལའང་དེ་མེད་པར་ཐལ་ལོ། །ཞེས་དོགས་པ་བཀོད་ནས།
དེའི་ལན་དུ་བྱང་ཆུབ་ཀྱི་སེམས་འདི་ལ་བཅིང་བ་གཉིས་ཏེ། ཤེས་རབ་ཀྱི་ཆགས་པ་དང་
བྲལ་བས་དང་། ཤེས་རབ་ཀྱི་ཆགས་པས་སོ། །དེ་ལྟར་བརྗོད་པའི་རིམ་པ་འདིས། ས་
བརྒྱད་ཀྱི་དབང་ཕྱུག་ལ་སོགས་པའི་ལྷ་རྣམས་དང༌། བྱང་ཆུབ་སེམས་དཔའ་རྣམས་ལ་ཡང་
མངོན་པར་ཤེས་པ་ལྔ་རིག་པར་བྱའོ། །བཤིཥྛ་ལ་སོགས་པའི་དྲང་སྲང་རྣམས་ནི་མངོན་པར་
ཤེས་པ་ལྔ་མེད་དེ། ཞེས་སོགས་བཤད་པས་སོ། ། །
ལུགས་གཉིས་པ་སྤྲུལ་སྐུ་པདྨ་དཀར་པོས། ས་བཅུ་གཉིས་དང་བཅུ་གསུམ་སོགས་
ཐམས་ཅད་ཚད་མར་ཞལ་གྱིས་བཞེས་པ་ལ་དཔྱད་པར་བྱ་སྟེ། དུས་འཁོར་ནས་བཤད་
པའི་བཅུ་གཉིས་པ་ཐོབ་མ་ཐག་པའི་གང་ཟག་ཆོས་ཅན། ཁྱོད་ཀྱི་རྡོ་རྗེ་ནས་བཤད་པའི་ས་
བཅུ་གསུམ་པ་ཐོབ་པའི་གང་ཟག་ཡིན་པར་ཐལ། ཁྱོད་སངས་རྒྱས་མ་ཐག་པའི་གང་ཟག་
ཡིན་པའི་ཕྱིར། འདོད་ན། ཁྱོད་ས་བཅུ་གཉིས་པ་ཐོབ་ཟིན་ཐོབ་པའི་གང་ཟག་ཡིན་པར་
ཐལ། འདོད་པའི་ཕྱིར། འདོད་ན་མ་ཡིན་པར་ཐལ། ས་བཅུ་གཉིས་པ་ཐོབ་མ་ཐག་པའི་
གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །གལ་ཏེ་ཀྱེ་རྡོ་རྗེ་ནས་བཤད་པའི་
331



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ས་བཅུ་གསུམ་པ་ཐོབ་པའི་གང་ཟག་མ་ཡིན་པར་ཐལ། མ་ཁྱབ་ན། དེ་ཆོས་ཅན། ཁྱོད་དེ་
ཐོབ་ངེས་ཀྱི་གང་ཟག་ཡིན་པར་ཐལ། ཁྱོད་དེ་ཐོབ་པའི་གང་ཟག་དང་། ཐོབ་ངེས་ཀྱི་གང་
ཟག་གང་རུང་ཡིན། དང་པོ་མ་ཡིན་པའི་ཕྱིར་རོ། །འདོད་ན། ཁྱོད་ཀྱེ་རྡོ་རྗེ་ནས་བཤད་པའི་
སངས་རྒྱས་ངེས་ཀྱི་གང་ཟག་ཡིན་པར་ཐལ་ལོ། །འདོད་ན། ཁྱོད་སངས་རྒྱ་ངེས་ཀྱི་གང་
ཟག་ཡིན་པའི་ཕྱིར། ཡང་ཀྱེ་རྡོ་རྗེ་ནས་བཤད་པའི་ས་བཅུ་གསུམ་པ་ཐོབ་མ་ཐག་པའི་
སངས་རྒྱ་ཆོས་ཅན། ཁྱོད་ས་བཅུ་དྲུག་པ་ཐོབ་པའི་གང་ཟག་ཡིན་པར་ཐལ། ཁྱོད་དེ་ཐོབ་
པའི་གང་ཟག་དང༌། ཐོབ་ངེས་ཀྱི་གང་ཟག་གང་རུང་ཡིན། ཕྱི་མ་མ་ཡིན་པའི་ཕྱིར།
འདོད་ན། ཁྱོད་ས་བཅོ་ལྔ་པ་ཐོབ་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་ས་
བཅུ་དྲུག་པ་དང་། བཅོ་ལྔ་པ་དང༌། ས་བཅུ་གསུམ་པ་གསུམ་གཅིག་ཅར་ཐོབ་པའི་གང་
ཟག་ཡིན་པར་ཐལ། ཁྱོད་དེ་གསུམ་ཐོབ་པ་གང་ཞིག །ཁྱོད་དེ་གསུམ་རིམ་ཅན་ཐོབ་པའི་
གང་ཟག་མ་ཡིན་པའི་ཕྱིར། འདོད་ན། ཁྱོད་སློབ་ལམ་དུ་གྱུར་པའི་ས་བཅོ་ལྔ་པ་དང་། མི་
སློབ་ལམ་དུ་གྱུར་པའི་ས་བཅུ་དྲུག་པ། གཉིས་གཅིག་ཅར་ཐོབ་པའི་གང་ཟག་ཡིན་པར་
ཐལ། འདོད་པ་གང་ཞིག །ས་བཅོ་ལྔ་པ་དེ་སློབ་ལམ་དང་། ས་བཅུ་དྲུག་པ་དེ་མི་སློབ་ལམ་
ཡིན་པར་ཁྱེད་རང་འདོད་པའི་ཕྱིར་རོ། །འདོད་ན། ཁྱོད་སློབ་པ་ཡིན་པར་ཐལ། ཁྱོད་སློབ་
ལམ་དུ་གྱུར་པའི་ས་བཅོ་ལྔ་པ་ཐོབ་མ་ཐག་པའི་གང་ཟག་ཡིན་པའི་ཕྱིར། འདོད་མི་ནུས་ཏེ།
ཁྱོད་སངས་འཕགས་ཡིན་པའི་ཕྱིར་རོ། །འདོད་ན། ས་བཅུ་དྲུག་པ་དང་། བཅུ་གསུམ་པ་
དང༌། བཅུ་གཉིས་བཤད་པ་དེ་དག་སྤང་རྟོགས་རིམ་ཅན་ཇེ་མཐོར་སོང་ནས། རང་རང་གི་
མཐར་ཐུག་དེར་སླེབ་པ་རེ་ཁས་ལེན་ནམ་མི་ལེན། མི་ལེན་ན། ས་བཅུ་དྲུག་ཏུ་བཞག་པ་ལ་
དགོས་པ་མེད་དེ། ས་བཅོ་ལྔ་པ་མན་ཆད་ལ་སྤང་རྟོགས་རིམ་ཅན་མེད་ཅིང་། རྟོགས་པ་
གོང་འཕེལ་དུ་འགྲོ་རྒྱུ་མི་འདུག་པའི་ཕྱིར་རོ། །
གལ་ཏེ་ཁས་ལེན་ན། དུས་འཁོར་ནས་བཤད་པའི་ས་བཅུ་གཉིས་པ་ལ་གནས་པའི་
332



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན། །
སངས་རྒྱས་དེས། ཀྱེ་རྡོ་རྗེ་ནས་བཤད་པའི་ས་བཅུ་གསུམ་པ་ཐོབ་པའི་གེགས་སུ་གྱུར་པའི་
སྤང་བྱ་དང་། ས་བཅུ་བཞི་པ་དང་། བཅོ་ལྔ་པ་དང༌། བཅུ་དྲུག་པ་རྣམས་ཐོབ་པའི་གེགས་
སུ་གྱུར་པའི་སྤང་བྱ་རྣམས་སྤངས་སམ་མ་སྤངས། མ་སྤངས་ན་སྤངས་རྟོགས་ཡོངས་སུ་མ་
རྫོགས་པའི་མཐར་ཐུག་གི་སངས་རྒྱས་དེ་འདྲ་ཡ་མཚན་ཞིང་། སྤངས་ན་དེས་ཀྱང་ས་དེ་
རྣམས་གཅིག་ཅར་དུ་ཐོབ་པར་ཐལ་བ་བཟློག་ཏུ་མེད་པས། སློབ་ལམ་དང་མི་སློབ་ལམ་གྱི་
ས་གཉིས་རྒྱུད་གཅིག་ཅར་འཛོམས་པ་མཁས་པའི་བདེ་བའི་དགའ་སྟོན་ཆེན་པོ་མ་ལགས།
ཡང་ཀྱེ་རྡོར་ནས་བཤད་པའི་ས་བཅུ་གཅིག་པའི་ཡེ་ཤེས་སྐད་ཅིག་མ་ཐ་མ་ལ་
གནས་པའི་གང་ཟག་དེ། ཡུལ་ཆེན་སུམ་ཅུ་རྩ་གཉིས་བགྲོད་ཟིན། རྩ་དབུ་མའི་མདུད་པ་
སོ་གཉིས་གྲོལ་ཟིན་ཀྱང་སློབ་ལམ་ཙམ་དུ་བཞག་ནས། དུས་འཁོར་ནས་བཤད་པའི་ས་
བཅུ་གཉིས་པའི་ཡེ་ཤེས་སྐད་ཅིག་དང་པོ་ལ་གནས་པ་དེ་ཡང་སངས་རྒྱས་ཀྱི་ས་མཚན་ཉིད་
པར་འཇོག་པ་ལ་གནད་ཅི་ཞིག་ཡོད། གལ་ཏེ་ཀྱེ་རྡོར་ལུགས་ལ། དེའི་གོང་དུ་ཡང་སྦས་
པའི་ཡུལ་ལྔ་བགྲོད་དགོས་པའི་རྒྱུ་མཚན་གྱིས་ཡིན་ནོ་སྙམ་ན། གནད་དེ་ཉིད་ཀྱིས་དུས་
འཁོར་ས་བཅུ་གཉིས་པ་ལ་གནས་པ་དེ་ཡང་། སངས་རྒྱས་མཚན་ཉིད་པ་མ་ཡིན་པར་གོར་
མ་ཆག་སྟེ་ཡུལ་ཆེན་སོ་བདུན་མ་བགྲོད་པས་སྤངས་རྟོགས་མཐར་མ་ཕྱིན་པའི་ཕྱིར་རོ། །
གལ་ཏེ་འདི་སྙམ་དུ། དུས་འཁོར་ས་བཅུ་གཉིས་པ་ལ་གནས་པའི་སངས་རྒྱས་དེས།
བརྟག་གཉིས་ནས་བཤད་པའི་ས་བཅུ་གསུམ་པ་དང༌། ལྷན་སྐྱེས་ས་བཅུ་དྲུག་པ་རྣམས་
ཐོབ་པས་སྤང་རྟོགས་ཡོངས་སུ་རྫོགས་སོ་སྙམ་ན། འོ་ན་དེས་བརྟག་གཉིས་ནས་བཤད་
པའི་ས་བཅུ་གཉིས་པ་ཐོབ་པར་ཐལ། དེ་ནས་བཤད་པའི་ས་བཅུ་གསུམ་པ་ཐོབ་པའི་ཕྱིར།
ཁྱབ་པ་འདི་ཁོ་བོས་མཁས་པའི་འདུན་སར་བཅས་ཤིང་། འདོད་ན། དེས་དེ་དུས་ནམ་ཞིག་
གི་ཚེ་སྐབས་གང་དུ་ཐོབ་དྲིས་ན། བརྟག་གཉིས་སློབ་ལམ་ས་བཅུ་གཉིས་པ་དང༌། དུས་
འཁོར་མི་སློབ་ལམ་ས་བཅུ་གཉིས་པ་གཅིག་ཅར་ཐོབ་ཅེས་སྨྲ་དགོས་འབྱུང་བས། མཁས་
333



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
པའི་རྣམ་འགྱུར་དུ་ཨེ་འགྲོ་ན། དགོངས་ཤིག ། །
ཡང་ས་ལུགས་ལ་སྐྱོན་འཛིན་པའི་ཚེ། ཕར་ཕྱིན་ལམ་གྱིས་ས་བཅུ་པ་མན་ཆད་
བགྲོད་པ་དེས། རྩ་མདུད་མ་གྲོལ་ན། ནང་རྩ་གནས་ཀྱི་རྟེན་འབྲེལ་ཟབ་མོ་མ་མཐོང་བའི་
ཕྱིར། འཕགས་པ་བཏགས་པ་བ་ཡིན་ན། གྲོལ་ན་མདོ་ལམ་ནས་ཕྱིན་ཀྱང་སྔགས་ཀྱི་
སྤངས་རྟོགས་རྫོགས་པར་སོང་ཞེས་དང་། དེས་ན་གང་ཟག་དེས་ནི་དབང་མ་བསྐུར་ཀྱང་
ཐོབ་པ་ཡིན་ཞེས་སོགས་བཤད་སྣང་བ་ནི་དཔྱད་མི་བཟོད་དེ། མདོ་རང་རྐང་ནས་ས་བཅུ་
པ་མན་ཆད་བགྲོད་པའི་གང་ཟག་ཆོས་ཅན། ཁྱོད་མདོ་རང་རྐང་ལས་ས་བཅུ་བགྲོད་པའི་
གང་ཟག་མ་ཡིན་པར་ཐལ། ཁྱོད་སྔགས་ལམ་ལ་བརྟེན་ནས་ས་བཅུ་བགྲོད་པའི་གང་ཟག་
ཡིན་པའི་ཕྱིར་ཏེ། ཁྱོད་སྔགས་ལམ་དུ་གྱུར་པའི་ས་བཅུ་བགྲོད་པའི་གང་ཟག་ཡིན་པའི་
ཕྱིར་ཏེ། ཁྱོད་ས་བཅུ་བགྲོད་པའི་གང་ཟག་ཡིན་པ་གང་ཞིག །ཁྱོད་ཀྱིས་ཐོབ་པའི་ས་དང་
པོ་སོགས་བཅུ་ཆར་སྔགས་ལམ་ཡིན་པའི་ཕྱིར་ཏེ། དེ་རྣམས་སྔགས་ཀྱིས་དབང་མ་བསྐུར་
ཡང་ཐོབ་པའི་ལམ་ཡིན་པའི་ཕྱིར། རྟགས་དངོས། གལ་ཏེ་མདོ་ལམ་ནས་ས་དང་པོ་
སོགས་ཐོབ་པ་ཡོད་པར་ཁས་བླངས་ཀྱི། མདོ་རང་རྐང་ནས་དེ་ཐོབ་པར་ཁས་མ་བླངས་སོ་
སྙམ་ན། འོ་ན་མདོ་ལམ་ནས་ས་བཅུ་བགྲོད་པའི་ས་བཅུ་པོ་དེ་མདོ་སྔགས་ཀྱི་ལམ་གྱི་གཞི་
མཐུན་པ་ཡིན་པར་ཐལ། དེ་མདོ་ལམ་གང་ཞིག །སྔགས་ལམ་ཡིན་པའི་ཕྱིར། ཕྱི་མ་གྲུབ་
སྟེ་སྔགས་ཀྱི་དབང་བསྐུར་ཐོབ་པའི་ལམ་ཡིན་པའི་ཕྱིར། རྟགས་དངོས། ཡང་རྗེ་རེད་
མདའ་པས། ས་བཅུ་གསུམ་སོགས་བཤད་ཀྱང་། དོན་ལ་བཅུ་གཅིག་ལས་མེད་གསུང་
བ་ནི། མདོ་སྔགས་ཀྱི་ཟབ་ཁྱད་མ་ཕྱེད་ཅིང་། གསུང་ངག་རྡོ་རྗེ་ཚིག་རྐང་ལྟ་བུའི་ས་ལམ་
བགྲོད་པའི་ཟབ་དོན་ཐུགས་སུ་མ་བྱོན་པས་ལན་ནོ། ། །
ཡང་མཁས་པ་གོ་རམ་པས། མདོ་སྔགས་གཉིས་སངས་རྒྱས་ཀྱི་མཚན་གཞི་ལ་མི་
མཐུན་པ་མ་གཏོགས། མཚན་ཉིད་ལ་མཐུན་ཅེས་དང་། མདོ་ནས་བཤད་པའི་བཅུ་གཅིག་
334



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
ཀུན་ཏུ་འོད་ཀྱི་ས་དང༌། སྔགས་ནས་བཤད་པའི་བཅུ་གཅིག་པ་དཔེ་མེད་པའི་ས་གཉིས་
དོན་གཅིག །ཅེས་འཆད་པ་དེ་ཡང་བརྟག་དགོས་ཏེ། འོ་ན་མདོ་རང་རྐང་ནས་བཤད་པའི་
སངས་རྒྱས་མཚན་ཉིད་པ་གཅིག་ཡོད་པར་ཐལ། མདོ་སྔགས་གཉིས་སངས་རྒྱས་ཀྱི་མཚན་
ཉིད་ལ་མཐུན་པའི་ཕྱིར། འདོད་ན། མདོ་རང་རྐང་ནས་བཤད་པའི་སངས་འཕགས་ཆོས་
ཅན། ཁྱོད་ས་བཅུ་གསུམ་པ་ཐོབ་པའི་གང་ཟག་ཡིན་པར་ཐལ། ཁྱོད་སངས་འཕགས་ཡིན་
པའི་ཕྱིར། ཁྱབ་པ་དོན་གྱིས་ཁས། འདོད་ན། མ་ཡིན་པར་ཐལ། ཁྱོད་ས་བཅུ་གཅིག་པ་
ཀུན་ཏུ་འོད་ལ་གནས་པའི་གང་ཟག་ཡིན་པའི་ཕྱིར། ཁྱབ་སྟེ། ས་བཅུ་གཅིག་པ་ཀུན་ཏུ་
འོད་ཡིན་ན་སློབ་ལམ་ཡིན་པས་ཁྱབ་པའི་ཕྱིར་རོ། །རྟགས་གྲུབ་སྟེ། ཆོས་ཅན་ཡིན་པའི་
ཕྱིར། ཁྱེད་རང་གི་ཕར་ཕྱིན་པས། སངས་འཕགས་ས་བཅུ་གཅིག་པར་གནས་པར་ཁས་
ལེན་ཞེས་བཤད་པའི་ཕྱིར། གལ་ཏེ་རྩ་བར་མ་ཁྱབ་ན། མདོ་རང་རྐང་ནས་བཤད་པའི་
སངས་རྒྱས་འཕགས་པ་ཡོད་པར་ཐལ་ལོ། །མདོ་རང་རྐང་ནས་བཤད་པའི་ས་བཅུ་གཅིག་
པ་ལ་གནས་པའི་གང་ཟག་དེ་སངས་འཕགས་ཡིན་པའི་ཕྱིར་ཏེ། དེ་སངས་འཕགས་དང་།
བྱང་འཕགས་གང་རུང་ཡིན། ཕྱི་མ་མ་ཡིན་པའི་ཕྱིར། ཕྱི་མ་མ་གྲུབ་ན་དེ་ཆོས་ཅན། ཁྱོད་
མདོ་རང་རྐང་ནས་བཤད་པའི་སངས་འཕགས་མ་ཡིན་པར་ཐལ། སྔགས་བླ་མེད་རང་རྐང་
ནས་བཤད་པའི་སངས་འཕགས་ཡིན་པའི་ཕྱིར་ཏེ། ཁྱོད་ས་བཅུ་གཅིག་པ་དཔེ་མེད་པའི་ས་
ལ་གནས་པའི་སངས་འཕགས་ཡིན་པའི་ཕྱིར། ཁྱབ་སྟེ། བཅུ་གཅིག་པ་དཔེ་མེད་པའི་ས་
ཡིན་ན། བླ་མེད་རང་རྐང་ནས་བཤད་པའི་ས་ཡིན་དགོས་པའི་ཕྱིར། རྟགས་དངོས། གོང་
གིས་རྟགས་གྲུབ་སྟེ། ཁྱོད་ས་བཅུ་གཅིག་པ་ལ་གནས་པའི་འཕགས་པ་ཡིན་པའི་ཕྱིར།
གལ་ཏེ་ཆོས་ཅན་དེ་འདྲ་མེད་དོ་ཟེར་ན། མདོ་རང་རྐང་ནས་བཤད་པའི་ས་བཅུ་གཅིག་པ་
ལ་གནས་པའི་གང་ཟག་ཡོད་པར་ཐལ། མདོ་རང་རྐང་ནས་བཤད་པའི་བཅུ་གཅིག་པ་
སངས་རྒྱས་ཀྱི་ས་དང་། སྔགས་བླ་མེད་ནས་བཤད་པའི་བཅུ་གསུམ་རྡོ་རྗེ་འཛིན་པའི་ས་
335



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གནད་གཅིག་ཅིང་ཞེས་སོགས་བཤད་པའི་ཕྱིར་རོ། །
གལ་ཏེ་མདོ་ནས་བཤད་པའི་དེ་ཡོད་པའི་ཕྱིར་ལ་མ་ཁྱབ་ན། འོ་ན་མདོ་ནས་བཤད་
པའི་བཅུ་གཅིག་ཀུན་ཏུ་འོད་དང༌། བླ་མེད་ནས་བཤད་པའི་བཅུ་གསུམ་པ་དོན་གཅིག་པ་
ཡང་བརྟག་པར་བྱ་སྟེ། མདོ་ནས་བཤད་པའི་བཅུ་གཅིག་ཀུན་ཏུ་འོད་ཀྱི་ས་ཆོས་ཅན། ཁྱོད་
སྦས་པའི་ས་ཡིན་པར་ཐལ། ཁྱོད་ས་བཅུ་གསུམ་པ་ཡིན་པའི་ཕྱིར། འདོད་ན། ཁྱོད་ཕར་
ཕྱིན་ཐེག་པ་ལ་སྦས་ཏེ་མ་བཤད་པར་ཐལ་ལོ་བྱས་པ་ལ། ཁོ་ན་རེ། འོ་ན་ཁྱོད་རང་ལ་
སངས་རྒྱས་པའི་མཁྱེན་པ་ཆོས་ཅན། ཁྱོད་སྦས་པའི་ས་ཡིན་པར་ཐལ། ཁྱོད་ས་བཅུ་
གསུམ་པ་ཡིན་པའི་ཕྱིར། ཁྱབ་པ་དངོས། རྟགས་ཆོས་ཅན་གྱིས་གྲུབ། འདོད་ན། ཁྱོད་
ཕར་ཕྱིན་ཐེག་པར་སྦས་ཏེ་མ་བཤད་པར་ཐལ་ལོ་ཟེར་ན། རང་ལྡོག་ལ་འཁྲས་པའི་སྐྱོན་དུ་
སྣང་མོད། དོན་གྱིས་ན་ཕར་ཕྱིན་ཐེག་པར། སངས་རྒྱས་དང་། སངས་རྒྱས་ཀྱི་མཁྱེན་པ་
དང༌། རྣམ་མཁྱེན་སོགས་མིང་ཙམ་ཞིག་མ་སྦས་པར་བཤད་ཀྱང་། དོན་སྦས་ཏེ་མ་བཤད་
པས་དོན་ལ་སྐྱོན་ཆགས་པ་མ་ཡིན་ནོ། ། །
ཡང་མདོ་རང་རྐང་ནས་བཤད་པའི་བཅུ་གཅིག་ཀུན་ཏུ་འོད་ཀྱི་ས་དེ། ས་བཅུ་
གསུམ་པ་ཡིན་པར་ཐལ། དེ་ཡོད་པ་གང་ཞིག །བཅུ་གཅིག་ཀུན་ཏུ་འོད་ཀྱི་ས་དེ། ས་བཅུ་
གསུམ་པ་ཡིན་པའི་ཕྱིར། དང་པོ་དེར་ཐལ། མདོ་རང་རྐང་ནས་བཅུ་གཅིག་ཀུན་ཏུ་འོད་ཀྱི་
ས་བཤད་པའི་ཕྱིར་ཏེ། མདོ་རང་རྐང་ནས་ཐེག་ཆེན་གྱི་ལམ་ལྔ་བཤད་པའི་ཕྱིར་རོ། །རྩ་
བར་འདོད་ན། དེ་ཆོས་ཅན། ཁྱོད་མདོ་རང་རྐང་ནས་བཤད་པའི་ས་མ་ཡིན་པར་ཐལ།
ཁྱོད་སྔགས་བླ་མེད་ནས་བཤད་པའི་ས་ཡིན་པའི་ཕྱིར་ཏེ། བཅུ་གསུམ་རྡོ་རྗེ་འཛིན་པའི་ས་
ཡིན་པའི་ཕྱིར། ཡང་སྒྲ་པ་ཤེར་རིན་པས། མདོ་ལམ་ནས་ས་བཅུ་ལམ་ལྔ་མཐར་ཕྱིན་པ་
དེས། སྔགས་ལ་འཇུག་པའི་ཚེ་སྔགས་ཀྱི་ཚོགས་ལམ་ནས་ལམ་ལྔ་ས་བཅུ་སླར་ཡང་བགྲོད་
དགོས་ཞེས་འཆད་པ་འདི། དཔལ་ལྡན་ས་སྐྱ་པའི་དགོངས་པ་ནི་གཏན་མ་ཡིན་ཏེ། ལམ་
336



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
འཇུག་ལྡོག་གི་ཡིག་ཆུང་དང་འགལ་བའི་ཕྱིར་རོ། །ཡང་ཕར་ཕྱིན་རང་རྐང་གི་སངས་
འཕགས་ཆོས་ཅན། ཁྱོད་སྤངས་རྟོགས་མཐར་ཐུག་བརྙེས་པའི་སངས་རྒྱས་ཡིན་པར་ཐལ།
ཁྱོད་སངས་འཕགས་ཡིན་པའི་ཕྱིར། འདོད་ན། ཁྱོད་འཕོ་ཆགས་ཕྲ་མོ་སྤངས་པའི་གང་
ཟག་ཡིན་པར་ཐལ་ལོ། །ཡང་ཟག་པ་མེད་པའི་ཡིད་ལུས་ལ་བརྟེན་པའི་ཉན་རང་དགྲ་
བཅོམ་རྣམས་ཆོས་ཅན། ཁྱོད་འཁོར་བ་མ་ཡིན་པར་ཐལ། ཁྱོད་འཁོར་བ་སྤངས་པའི་གང་
ཟག་ཡིན་པའི་ཕྱིར་ཏེ། ཁྱོད་འཁོར་བ་ལས་ཐར་བའི་ཐར་པ་ཐོབ་པའི་གང་ཟག་ཡིན་པའི་
ཕྱིར་ཏེ། ཁྱོད་དགྲ་བཅོམ་པ་ཡིན་པའི་ཕྱིར་རོ། །འདོད་མི་ནུས་ཏེ། ཁྱོད་འཁོར་བ་རགས་པ།
ཕྲ་བ། ཤིན་ཏུ་ཕྲ་བ་གསུམ་གྱི་ནང་ནས་འཁོར་བ་ཕྲ་བ་ཡིན་པའི་ཕྱིར་རོ། །རྟགས་དངོས། །
གཉིས་པ་རྗེ་བཙུན་གོང་མས་ཇི་ལྟར་བཞེད་ཚུལ་ལ། བླ་མ་ས་སྐྱ་པ་ཆེན་པོའི་གསུང་།
རྡོ་རྗེའི་ཚིག་རྐང་གི་ལྔ་བཅུ་ལ་གསང་། ཞེས་པའི་རྣམ་འགྲེལ་དུ། ཕ་རོལ་ཏུ་ཕྱིན་པའི་ལམ་
ལྔ་དང་ས་བཅུ་ལ་གསང་ཞེས་དང༌། ཕ་རོལ་ཏུ་ཕྱིན་པའི་ལོངས་སྐུ་རིགས་ལྔ་ལ་གསང་།
ཞེས་ཕར་ཕྱིན་རང་རྐང་གི་སངས་འཕགས་ཡོད་ཅིང་། དེ་སྔགས་ཀྱི་སངས་འཕགས་ལས་
ཅུང་རྟོགས་པ་དམའ་བ་ལྟ་བུར་བཤད། དེ་བཞིན་དུ་རྗེ་བཙུན་རྩེ་མོས་རྒྱུད་སྡེ་སྤྱི་རྣམ་ལས་
ཀྱང་མདོ་རང་རྐང་ནས་བཤད་པའི་བཅུ་གཅིག་ཀུན་ཏུ་འོད་ལ་གནས་པའི་འཕགས་པ་དེ།
མདོ་ལམ་པའི་སངས་རྒྱས་ཡིན་ཀྱང་། སྔགས་ནས་བཤད་པའི་ཡེ་ཤེས་ལྔ་དང༌། སྐུ་བཞི་
དང་ལྔ་ལ་སོགས་པ། ཤེས་བྱ་ཐམས་ཅད་རང་སྣང་དུ་མཁྱེན་པ་སོགས་མ་ཡིན་པས། མདོ་
སྔགས་ཀྱི་སངས་རྒྱས་ལ་ཁྱད་པར་ཡོད་པ་ལྟ་བུ་ཞིག་བཤད་དེ། དེ་ཉིད་ལས་མཐར་ཐུག་
པ་ནི། དེ་ལས་གོང་དུ་བོགས་དབྱུང་དུ་མེད་པས་མཐར་ཐུག་པ་སྟེ་སངས་རྒྱས་ཀྱི་ཡེ་
ཤེས་སོ། །དེ་ལའང་རྣམ་པ་གཉིས་ཏེ། སྤྱི་དོན་གྱི་མཐར་ཐུག་སྟེ། ཐེག་པ་ཐུན་མོང་བ་ལ་
གྲགས་པ་ས་བཅུ་གཅིག་དང་། སྦས་དོན་གྱི་མཐར་ཐུག་སྟེ་སྔགས་ལ་གྲགས་པའི་ས་བཅུ་
གཉིས་པ་དང་བཅུ་གསུམ་པའོ། །གལ་ཏེ་མཐར་ཐུག་དེ་གཉིས་མི་རིགས་ཏེ། སྤྱི་དོན་
337



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
མཐར་ཐུག་ཡིན་ན། དེའི་སྟེང་དུ་ཡོན་ཏན་བསྐྱེད་དུ་མེད་པས། སྦས་དོན་མཐར་ཐུག་ཏུ་མི་
རིགས་ལ། ཡོན་ཏན་བསྐྱེད་དུ་ཡོད་ན་སྤྱི་དོན་ལ་མཐར་ཐུག་པར་མི་རིགས་སོ་ཞེ་ན། ཡོན་
ཏན་བསྐྱེད་དུ་ཡོད་དེ། ཕ་རོལ་ཏུ་ཕྱིན་པ་ལས། ཆོས་ཀྱི་དབྱིངས་ཀྱི་ཡེ་ཤེས་བྱ་བའང་མ་
བཤད་ཅིང་། ཕར་ཕྱིན་ལས་སྐུ་གསུམ་ལས་མ་བཤད་ལ། སྔགས་ལས་སྐུ་བཞི་དང༌། ལྔ་
བཤད་པ་དང་། དེ་བཞིན་དུ་དཔལ་སམྦུ་ཊི་ལས། གང་དག་བསམ་གྱིས་མི་ཁྱབ་པའི་
གནས་མངོན་དུ་མ་བྱས་པ་དེ་དག་ནི། བདེ་བར་གཤེགས་པ་སྟེ་སངས་རྒྱས་ཡིན་ལ།
མཚན་གཞི་མཚོན་པར་བྱེད་པ་ནི་རྡོ་རྗེ་སེམས་དཔའ་ཡང་དག་པར་གསུངས་སོ། །ཞེས་བྱ་
བ་འདིས་ཕ་རོལ་ཏུ་ཕྱིན་པ་ལས་ཤེས་བྱ་གཞན་སྣང་ལས་མཁྱེན་པས། གཟུགས་ཀྱང་
གཞན་ལ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱང་གཞན་ཞེས་གསུངས་ལ། སྔགས་ཀྱི་
ཤེས་བྱ་ཐམས་ཅད་རང་སྣང་དུ་མཁྱེན་ཞེས་བྱ་བ་འདིས་ཁྱད་པར་ཡོད་དོ། །
འོ་ན་སྤྱི་དོན་མཐར་ཐུག་ཏུ་བཞག་པ་མི་རིགས་སོ་སྙམ་ན། འཐད་དེ། ཉེ་བའི་བྱ་བ་
བྱས་པའི་ཕྱིར་རོ། །ཞེས་སོགས་གསལ་བར་བཤད་པའི་ཕྱིར་རོ། །ཡང་རྗེ་བཙུན་ས་པཎ་
གྱིས་བདག་མེད་བསྟོད་འགྲེལ་ལས། ཕར་ཕྱིན་ཐེག་པ་ནས་ས་བཅུ་གཅིག་པ་ལ་གནས་པ་
སངས་རྒྱས་སུ་བཤད་པའི་སངས་རྒྱས་དེ་ནི། སངས་རྒྱས་བཏགས་པ་བ་དང་། བླ་མེད་
ལས་ས་བཅུ་གསུམ་པ་ལ་གནས་པའི་སངས་རྒྱས་དེ། སངས་རྒྱས་མཚན་ཉིད་པ་ཡིན།
ཞེས་དངོས་རྟགས་ཕྱེ་ནས་བཤད་དེ། བདག་མེད་བསྟོད་འགྲེལ་ལས། སྤྱི་དོན་གཉིས་པ་
རྩོད་པ་སྤང་བ་ལ་གཉིས། རྒོལ་བ་འགོག་པ་དང་། དེ་དགག་པའོ། །དང་པོ་ལ་ཁ་ཅིག་ན་རེ།
ཁྱོད་རྡོ་རྗེ་ཐེག་པ་བ་དག་བཅུ་གསུམ་པ་སངས་རྒྱས་ཀྱི་སར་འདོད་པ་ནི་མ་ཡིན་ཏེ། ཕ་
རོལ་ཏུ་ཕྱིན་པ་ལས་བཅུ་གཅིག་པ་སངས་རྒྱས་སུ་བཤད་པ་དང་འགལ་བའི་ཕྱིར་རོ་ཞེ་ན།
དེ་དགག་པ་ལ་གཉིས་ཏེ་ལུང་དང་རིགས་པའོ། །དང་པོ་ནི། ཡང་དག་པར་སྦྱོར་བ་ལས།
གང་དག་བསམ་གྱིས་མི་ཁྱབ་པའི་གནས་མངོན་དུ་མ་བྱས་པ་དེ་ནི། བདེ་བར་གཤེགས་པ་
༤
338



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
སྟེ་སངས་རྒྱས་ཡིན་ལ་མཚན་གཞི་མཚོན་པར་བྱེད་པ་ནི། རྡོ་རྗེ་འཛིན་པ་ཡང་དག་པའོ། །
ཞེས་བཤད་ལ། དེའི་དོན་ནི་བསམ་གྱིས་མི་ཁྱབ་པའི་གནས་ཤེས་བྱ་ཕྲ་ཞིང་ཕྲ་བ་སྟེ། དེ་
མངོན་དུ་མ་བྱས་པ་ནི་ཕ་རོལ་ཏུ་ཕྱིན་པ་ནས་བཤད་པའི་བདེ་བར་གཤེགས་པ་སྟེ་སངས་
རྒྱས་ཡིན་ལ། ཤེས་བྱ་ཕྲ་བའི་ཕྲ་བ་མཚན་གཞིའི་དོན་མ་ལུས་པ་ཡེ་ཤེས་ཀྱིས་མཚོན་པ་ནི།
རྡོ་རྗེ་འཛིན་པ་ས་བཅུ་གསུམ་པ་ཐོབ་པ་སྟེ། རྡོ་རྗེ་ཐེག་པ་ལས་བཤད་པའི་སངས་རྒྱས་
མཚན་ཉིད་པ་ཞེས་གདགས་སོ། ། །
གཉིས་པ་རིགས་པས་ཀྱང་གནོད་དེ། རྒྱུ་ལམ་རིམ་པ་གཉིས་ལ་སོགས་པའི་ཁྱད་
ཞུགས་པས། འབྲས་བུ་ལ་ཁྱད་པར་འཇུག་པའི་ཆོས་ཉིད་དེ། ཆུ་དང་འོ་མས་བཅུས་པའི་ཀྱུ་
རུ་ར་བཞིན་ནོ། །འོ་ན་ཕ་རོལ་ཏུ་ཕྱིན་པ་ལས། ས་བཅུ་གཅིག་པ་སངས་རྒྱས་སུ་བཤད་པ་
དང་འགལ་ལོ་ཞེ་ན། འོ་ན་ཁྱེད་མདོ་ལས་ས་བཅུ་པ་སངས་རྒྱས་སུ་བཤད་པ་གང་གིས་
སྤོང་། དེ་ཉེ་བ་ཉིད་ལ་དགོངས་སོ་ཞེ་ན། བཅུ་གཅིག་པའང་ཉེ་བ་ཉིད་ལ་དགོངས་པས་
མཚུངས་སོ་ཞེས། མདོ་ནས་བཤད་པའི་ས་བཅུ་གཅིག་པ་ལ་གནས་པའི་འཕགས་པ་
གཅིག་ཡོད་པར་ཞལ་གྱིས་མཆིས་ན། དེ་སངས་རྒྱས་བཏགས་པ་ཡིན་པ་དང་། བླ་མེད་
ནས་བཤད་པའི་ས་བཅུ་གསུམ་པ་ལ་གནས་པའི་གང་ཟག་དེ་སངས་རྒྱས་མཚན་ཉིད་པ་
ཡིན་པར་གསལ་བར་བཤད་དོ། །དེས་ན་གཞུང་འདི་ལས་ཀྱང་། རྒྱུ་ལ་ཁྱད་ཞུགས་པས་
འབྲས་བུ་ལ་ཁྱད་པར་འབྱུང་བ་ཆོས་ཉིད་དེ། ཞེས་སོགས་ཀྱིས་མདོ་རང་རྐང་གི་ལམ་ལས་
ཐོབ་པའི་ས་བཅུ་གཅིག་པ་གཅིག་ཡོད་པ་ལྟ་བུར་བཤད་ལ། གོང་གི་སྤྱི་རྣམ་ལས་ཀྱང༌།
ས་བཅུ་གཅིག་པ་སྤྱི་དོན་གྱི་མཐར་ཐུག་ཏུ་བཤད་པས། ས་བཅུ་གཅིག་པ་མདོ་ལམ་ལས་
ཐོབ་པར་ནུས་ཞེས་ཡོད་པར་སོང་ལ། སློབ་དཔོན་རིན་པོ་ཆེས་གནད་ཀྱི་གསལ་བྱེད་
ལས་ནི། ཕར་ཕྱིན་ཐེག་པས་བགྲོད་པར་བྱ་བ་དང་། ས་བཅུ་གཅིག་པའམ། བཅུ་གཉིས་
པ་སྤྱི་དོན་མཐར་ཐུག་ཅེས་བཤད་པས། ས་བཅུ་གཅིག་པ་དང་བཅུ་གཉིས་པ་གཉིས་ཆར་
339



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
ཡང་མདོ་རང་རྐང་གི་ལམ་ལས་ཐོབ་པར་ནུས་པ་ལྟ་བུར་བཤད་མོད། གོང་དུ་བཤད་པའི་
ལམ་འཇུག་ལྡོག་ལས། མདོ་རང་རྐང་ལས་ས་བཅུ་པ་མན་ཆད་བགྲོད་ནས། ས་བཅུ་
གཅིག་པ་ཐོབ་པ་ངེས་པར་སྔགས་ལ་ལྟོས་དགོས་པར་བཤད་པའི་གནད་ཀྱིས། མདོ་རང་
རྐང་ལ་བརྟེན་ནས་ཐོབ་པའི་ས་བཅུ་གཅིག་པ་སོགས་གཏན་ནས་ཞལ་གྱིས་མི་བཞེས་པས།
གོང་མའི་གསུང་གྲོས་དེ་དག་ལ་ཞིབ་ཏུ་དཔྱད་ན་མི་འདྲ་བའི་ཁྱད་པར་ཧ་ཅང་ཆེ་བ་ཞིག་
ཡོད་པར་མངོན་ནོ། །
གསུམ་པ་གནད་ཀྱི་དོན་ངོས་བཟུང་བ་ལ། འོ་ན་རྗེ་བཙུན་གོང་མའི་གསུང་དེ་དག་
འགལ་མེད་དུ་ཁས་བླང་ཚུལ་ཇི་ལྟ་བུ་སྙམ་ན། རྣ་བ་བླགས་ཏེ་ཉོན་ཅིག །འདི་ལ་རྒྱུད་དང་
མན་ངག་གི་ལུགས་གཉིས་ལས། དང་པོ་ནི། ས་བཅུ་གཅིག་པ་ཐོབ་པ་སྔགས་ལ་ལྟོས་
དགོས་པ་ལམ་འཇུག་ལྡོག་ནས་བཤད་པ་ལྟར་ཡིན་པས། ས་བཅུ་གཅིག་པ་ལ་སྔགས་
ལམ་ཡིན་པས་ཁྱབ་ལ། འོན་ཀྱང་རྒྱུད་སྡེ་སྤྱི་རྣམ་དང་། བདག་མེད་བསྟོད་འགྲེལ་གྱི་
དགོངས་པ། མདོ་རང་རྐང་ལས་ས་བཅུ་གཅིག་པ་ཀུན་ཏུ་འོད་ཀྱི་མིང་ཙམ་ཞིག་བཤད་ཅིང་།
མདོ་ལུགས་པ་དག་གིས། ས་དེ་ཐོབ་པ་ལ་སངས་རྒྱས་སུ་བཞེད་པ་ཙམ་ལ་བསམ་ན། ས་
བཅུ་གཅིག་པ་ལ་གནས་པའི་གང་ཟག་དེ། སྤྱི་དོན་གྱི་མཐར་ཐུག་དང་། ཕ་རོལ་ཏུ་ཕྱིན་
པའི་མདོ་ལས་བཤད་ཚོད་ཙམ་གྱིས་སངས་རྒྱས་ཡིན་ཀྱང༌། སྤྱིར་སྤངས་རྟོགས་མཐར་
ཐུག་བརྙེས་པའི་སངས་རྒྱས་མ་ཡིན་པས། སངས་རྒྱས་བཏགས་པ་ཡིན་ཞེས་ཁས་ལེན་པ་
ཡིན་གྱི། དེ་ཕར་ཕྱིན་མདོ་ལམ་ནས་ཐོབ་པའི་སངས་རྒྱས་ཡིན་ཀྱང་། དེ་སངས་རྒྱས་
མཚན་ཉིད་པ་མ་ཡིན་ཞེས་ཁས་ལེན་པ་ནི་མ་ཡིན་ཏེ། ས་བཅུ་གཅིག་པ་མཚན་ཉིད་པ་ཞིག་
སུས་ཐོབ་ཀྱང༌། སྔགས་ལམ་ལ་བརྟེན་ནས་ཐོབ་དགོས་པའི་ཕྱིར་རོ། ། །
དེས་ན་རྒྱུད་ཀྱི་སྐབས་འདིར། མདོ་ལས་བཤད་པའི་བཅུ་གཅིག་ཀུན་ཏུ་འོད་ཀྱི་ས་དེ།
སྔགས་ནས་བཤད་པའི་བཅུ་གཅིག་པ་དཔེ་མེད་པའི་ས་ཡིན་པས། དེ་གཉིས་གནད་
ས
340



བa
མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
གཅིག་པ་ཡིན་མོད། རང་ལྡོག་ནས་དོན་གཅིག་ཏུ་ཁས་བླངས་བར་མི་བྱ་སྟེ། བཅུ་གཅིག་
པ་དཔེ་མེད་པའི་ས་དེ་མདོ་ནས་བཤད་པའི་ས་བཅུ་གཅིག་པ་མ་ཡིན་པའི་ཕྱིར་ཏེ། དེ་
སྔགས་བླ་མེད་ཀྱི་རྒྱུད་སྡེ་ཐུན་མོང་མ་ཡིན་པ་ནས་བཤད་པའི་ས་ཡིན་པའི་ཕྱིར། དེ་བཞིན་
དུ་མདོ་ནས་བཤད་པའི་ས་བཅུ་གཅིག་པ་ཆོས་ཅན། སྦས་དོན་གྱི་ས་ཡིན་པར་ཐལ།
སྔགས་ནས་བཤད་པའི་ས་བཅུ་གཅིག་པ་ཡིན་པའི་ཕྱིར་ནའང་མ་ཁྱབ་སྟེ། ལམ་འབྲས་
པས་སྦས་པའི་ས་ཕྱེད་དང་གསུམ་མམ། སྦས་པའི་ས་གསུམ་སོགས་བཤད་པ་ནི། སློབ་
ལམ་དུ་གྱུར་པའི་ས་བཅུ་གཅིག་པ་དེ་མདོ་ལས་སྦས་ཞེས་པའི་དོན་ཡིན་གྱིས། ས་བཅུ་
གཅིག་པ་རང་ལྡོག་ནས་སྦས་པར་མི་འཆད་པའི་ཕྱིར་རོ། །འོ་ན་དེ་ཆོས་ཅན། ཁྱོད་སྦས་
པའི་ས་ཡིན་པར་ཐལ། ཁྱོད་སློབ་ལམ་དུ་གྱུར་པའི་ས་བཅུ་གཅིག་པ་ཡིན་པ་གང་ཞིག །དེ་
མདོ་ལས་སྦས་པའི་ཕྱིར་ནའང་མ་ཁྱབ་སྟེ། སྔགས་ལམ་གྱི་ཐ་སྙད་མདོ་ལས་མ་བཤད་
ཀྱང་། སྔགས་ལམ་ཡིན་ན། མདོ་ལས་མ་བཤད་པའི་ཁྱབ་པ་ཁས་མི་ལེན་པ་བཞིན་ནོ། །
དེ་ཁས་ལེན་ནོ་ཞེ་ན། སངས་རྒྱས་ཀྱི་ཡེ་ཤེས་ཆོས་ཅན་གྱིས་གཤགས་པས་ལན་མེད་དོ། །
དེས་ན་མདོ་ནས་བཤད་པའི་ཀུན་ཏུ་འོད་ཀྱི་ས་ལ་གནས་པའམ། ས་བཅུ་གཉིས་པ་ལ་
གནས་པའི་འཕགས་པ་དེ། མདོ་ལུགས་ཀྱི་སངས་རྒྱས་སམ། མདོ་ལས་བཤད་པའི་
སངས་རྒྱས་ཡིན་ཞེས་བྱའི། མདོ་རང་རྐང་ནས་བཤད་པའི་སངས་རྒྱས་སམ། མདོ་ལམ་
ལས་བགྲོད་པའི་སངས་རྒྱས་སམ། མདོ་ལམ་ལ་གནས་པའི་སངས་རྒྱས་ལྟ་བུ་ནི་མ་ཡིན་ཏེ།
སངས་འཕགས་ཡིན་ན། སྔགས་ལམ་ནས་བཤད་ཅིང་། སྔགས་ལམ་ལས་བགྲོད་དགོས་
པ་དང༌། སྔགས་ལམ་ལ་གནས་དགོས་པའི་ཕྱིར་རོ། །དེ་སངས་རྒྱས་མཚན་ཉིད་པ་མ་
ཡིན་ཏེ། གང་དག་བསམ་གྱིས་མི་ཁྱབ་པའི་གནས་མངོན་དུ་མ་བྱས་པ་དེ་ནི། བདེ་བར་
གཤེགས་པ་སྟེ་སངས་རྒྱས་ཡིན་ལ། ཞེས་པའི་དངོས་བསྟན་གྱི་སངས་རྒྱས་ཙམ་ཡིན་ཀྱང་།
མཚན་གཞི་མཚོན་པ་ནི། རྡོ་རྗེ་འཛིན་པ་ཡང་དག་པའོ། །ཞེས་པའི་དངོས་བསྟན་གྱི་སངས་
341



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
རྒྱས་དེ་མ་ཡིན་པའི་ཕྱིར་རོ། །
གཉིས་པ་མན་ངག་གི་ལུགས་ལ། མདོ་ནས་བཤད་པའི་བཅུ་གཅིག་ཀུན་ཏུ་འོད་ཀྱི་
ས་དེ། མན་ངག་གི་སྐབས་འདིར། དབང་བཞི་པ་ས་ཕྱེད་ཅེས་གྲགས་པའམ། ས་བཅུ་
གསུམ་པའི་ཕྱེད་འོག་མ་ཞེས་གྲགས་པ་དེ་དང་གནད་གཅིག་པར་ཁོ་བོ་སེམས་ཏེ། ཕྱེད་
འོག་མ་དེ་ཕ་རོལ་ཏུ་ཕྱིན་པ་དང་སྒོ་བསྟུན་གྱི། མཐར་ཕྱིན་གྱི་ལམ་དུ་བཞག་འདུག་པའི་
ཕྱིར་དང་། ལམ་འབྲས་ལས། བཅུ་གསུམ་ཕྱེད་འོག་མ་དེ་ལ་སྐད་ཅིག་མ་གཉིས་སུ་བཞག་
པའི་སྐད་ཅིག་མ་དང་པོ་ལ། བར་ཆད་མེད་པའི་དུས། བདུད་བཏུལ་བའི་དུས། ཆོ་འཕྲུལ་
བསྟན་པའི་དུས་ཞེས་སོགས་བཤད་ནས། སྐད་ཅིག་མ་གཉིས་པ་དེ་ལ། རྣམ་པར་གྲོལ་
བའི་དུས། མངོན་པར་རྫོགས་པར་བྱང་ཆུབ་པའི་དུས། ཐམས་ཅད་མཁྱེན་པ་ཆུང་ངུའི་
དུས། ཞེས་སོགས་བཤད་ནས། ཕར་ཕྱིན་ལུགས་ཀྱི་སངས་རྒྱས་དེ་ཙམ་ཡིན་པ་ལ་
དགོངས་ཏེ་བཤད་པའི་ཕྱིར་རོ། །འདི་ནི་ཁོ་བོས་རྟོགས་ཏེ། སྐལ་བཟང་སྙིང་ལ་དགའ་
སྟོན་དུ་གྱིས་ཤིག །དེ་ལ་ཁོ་ན་རེ། མདོ་ནས་བཤད་པའི། བཅུ་གཅིག་ཀུན་ཏུ་འོད་ཆོས་
ཅན། སྦས་དོན་གྱི་ས་ཡིན་པར་ཐལ། ས་ཕྱེད་དང་བཅུ་གསུམ་པ་ཡིན་པའི་ཕྱིར། ཟེར་ན།
ཁྱོད་རང་ལ་མདོ་ལས་བཤད་པའི་སངས་རྒྱས་ཀྱི་ས་ཡིན་པར་ཐལ། ས་བཅུ་གསུམ་པ་ཡིན་
པའི་ཕྱིར། ཞེས་སོགས་མཚུངས་སོ། །
ཡང་བཅུ་གཅིག་ཀུན་ཏུ་འོད་ཆོས་ཅན། ཁྱོད་མདོ་ནས་བཤད་པའི་སངས་རྒྱས་ཀྱི་ས་
མ་ཡིན་པར་ཐལ། ཁྱོད་མདོ་ནས་བཤད་པའི་བྱང་ཆུབ་སེམས་དཔའི་ས་ཡིན་པའི་ཕྱིར་ཏེ།
ཁྱོད་མདོ་ནས་བཤད་པའི་བྱང་ཆུབ་སེམས་དཔའི་དེ་དང་དེ་ནས་མ་བཤད་པའི་བྱང་ཆུབ་
པའི་ས་གང་རུང་གང་ཞིག །ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ་བྱང་ཆུབ་སེམས་དཔའི་
ས་ཡིན་པའི་ཕྱིར། ཕྱི་མ་མ་གྲུབ་ན། ཁྱོད་མདོ་ནས་མ་བཤད་པར་ཐལ། ཟེར་ན། འོ་ན་ས་
བཅུ་གཅིག་པ་ཆོས་ཅན། ཁྱོད་མདོ་ནས་བཤད་པའི་སྦས་དོན་གྱི་ས་ཡིན་པར་ཐལ། ཁྱོད་
342



མང་ཐོས་ཀླུ་སྒྲུབ་རྒྱ་མཚོའི་གསུང་ལས་བྱུང་བའི་རྣམ་བཤད་རྒྱུད་བཞི་མཛེས་རྒྱན།
དེ་དང་། ཁྱོད་དེ་ནས་མ་བཤད་པའི་ས་གང་རུང་གང་ཞིག །ཕྱི་མ་མ་ཡིན་པའི་ཕྱིར།
འདོད་ན། ཁྱོད་མདོ་ནས་མ་བཤད་པར་ཐལ་ལོ། །འདོད་མི་ནུས་ཏེ། ཁྱོད་མདོ་ལས་སྦས་
པའི་ས་ཡིན་པར་ཐལ་ལོ། །རྩ་བའི་རྟགས་དང་པོ་དེར་ཐལ། ཁྱོད་སྦས་པའི་ས་ཡིན་པའི་
ཕྱིར། མ་གྲུབ་ན། ས་བཅུ་གཅིག་པ་དེ་སྦས་པའི་ས་ཡིན་པར་ཐལ། སྦས་པའི་ས་གསུམ་
ཡོད་པའི་ཕྱིར་རོ། །ཡང་འདི་ལྟར། ཁྱེད་ལམ་འབྲས་པ་དག་འཚང་རྒྱ་བའི་ཚེ། འཁོར་ཚོམ་
བུ་གཅིག་དང་བཅས་འཚང་རྒྱ་དགོས་ན། འཁོར་ཚོམ་བུ་གཅིག་གི་ནང་ཚན། སྒྲུབ་པ་པོ་
རང་གི་བླ་མ་དང་། གསོལ་བ་འདེབས་པའི་སློབ་མ་ཡང་ཆོས་ཅན། ཁྱོད་འཁོར་ཚོམ་བུ་
གཅིག་དང་བཅས་འཚང་རྒྱ་བར་ཐལ། ཁྱོད་འཚང་རྒྱ་བ་ལ་མངོན་དུ་ཕྱོགས་པའི་གང་ཟག་
ཡིན་པའི་ཕྱིར། ཁྱབ་པ་ཁས། འདོད་ན་དེ་གཉིས་ཆོས་ཅན། ཁྱོད་རང་གི་བླ་མ་དང་རང་གི་
སློབ་མ་དང༌། རྒྱུད་དག་པའི་ཕྱག་རྒྱ་སོགས་དང་བཅས་འཚང་རྒྱ་བར་ཐལ། འདོད་པའི་
ཕྱིར། འདོད་ན། སྒྲུབ་པ་པོ་རང་ཉིད་འཚང་རྒྱ་བའི་ཚེ། ཚོམ་བུ་གྲངས་མེད་དང་བཅས་
འཚང་རྒྱ་དགོས་པར་ཐལ། རང་ཉིད་ཚོམ་བུ་གཅིག་དང་བཅས་འཚང་རྒྱ་བའི་ཚེ། ཚོམ་
བུའི་ཡ་གྱལ་རེ་རེ་ལ་ཡང་ཚོམ་བུ་རེ་རེ་དགོས། ཚོམ་བུ་དེའི་ཡ་གྱལ་རེ་རེ་ལ་ཡང་ཚོམ་བུ་
རེ་སོགས་ཐུག་མེད་དུ་ཡོད་པའི་ཕྱིར། ཟེར་ན། འོ་ན་ཁྱོད་ལ་རྣམ་གསལ་གྱི་དཔེ་བསྟན་
པར་བྱས་ཏེ། ཤིང་གཅིག་ལ་ཡལ་འདབ་ལྔ་ཁོ་ན་ཡོད་པའི་ཡལ་འདབ་ལྔ་པ་དེ་ཆོས་ཅན།
ཁྱོད་ཡལ་ག་ལོ་མ་དང་ལྡན་པ་ཡིན་པར་ཐལ། ཁྱོད་ཤིང་ཡིན་པའི་ཕྱིར། འདོད་ན་ལོ་
འདབ་ལྔ་ཁོ་ན་བྱས་པའི་ཤིང་དེ། ལོ་འདབ་ལྔ་པ་ཁོ་ན་ཅན་མ་ཡིན་པར་ཐལ། དེ་ལ་ལོ་
འདབ་གྲངས་མེད་ཡོད་པའི་ཕྱིར། ཞེས་སོགས་ཀུན་ནས་མཚུངས་སོ། །དེས་ན་འཁོར་ཚོམ་
བུ་གཅིག་གི་ནང་ཚན་རེ་རེ་ལའང་། ཚོམ་བུ་རེ་རེ་དགོས་པ་པ་མ་ཡིན་ཏེ། དེ་དག་འཁོར་
ཚོམ་བུ་གཅིག་གི་ནང་ཚན་ནམ། རིགས་སུ་གནས་པ་ཡིན་པའི་ཕྱིར་རོ། །ཡང་ཁོ་ན་རེ་ཁྱེད་
བི་རུ་པའི་རྗེས་འབྲང་དག །འཚང་རྒྱ་བ་ངེས་པར་ཉེ་རྒྱུ་ལ་ལྟོས་དགོས་ན། འཁོར་ཚོམ་བུ་
343



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་དགུ་པ།
གཅིག་གི་བླ་མ་དང་སློབ་མ་སོགས་ཀྱང་ཉེ་རྒྱུའི་སྤྱོད་པ་ལ་བརྟེན་ནས་འཚང་རྒྱ་དགོས་པར་
ཐལ། དམ་བཅའ་དེའི་ཕྱིར། འདོད་ན། དེ་དག་ལ་ཡང་ཕྱག་རྒྱ་མ་རེ་དགོས་པར་ཐལ་ལོ། །
ཟེར་ན། སྐྱོན་མེད་དེ། འཚང་རྒྱ་བའི་ཚེ། རང་གཞན་གང་རུང་གི་ཉེ་རྒྱུའི་སྤྱོད་པ་ལ་བརྟེན་
ནས་འཚང་རྒྱ་བ་ཡིན་པས། སྒྲུབ་པ་པོ་རང་ཉིད་འཁོར་ཚོམ་བུ་གཅིག་དང་བཅས་འཚང་རྒྱ་
བའི་ཚེ། སྒྲུབ་པ་པོ་རང་ཉིད་ཉེ་རྒྱུའི་སྤྱོད་པ་དང་། གཞན་རྣམས་གཞན་གྱི་ཉེ་རྒྱུའི་སྤྱོད་པ་
ལ་བརྟེན་ནས་འཚང་རྒྱ་བ་ཡིན་པའི་ཕྱིར་རོ། །
ཨེ་མ་ཧོ། མདོ་རྒྱུད་གྲངས་ཅན་ནོར་བུའི་ལྟེ་བ་ནས། །སྡོམ་གསུམ་ཧ་རིའི་འཁྲི་ཤིང་
རྒྱས་པའི་རྩེར། །ལེགས་བཤད་འབྲས་བུ་ཆགས་པའི་དྲི་བསུང་གིས། །མཉན་ཡོད་པདྨའི་
ལྗོངས་འདི་གང་བར་ཤོག །ཅེས་པ་ལམ་འབྲས་བུའི་ལེགས་པར་བཤད་པ། མཉན་ཡོད་
བྱར་གཤོངས་ཀྱི་འདུན་ས་ཆེན་པོར། ཁྲི་ཚང་པ་མང་ཐོས་ཀླུ་སྒྲུབ་རྒྱ་མཚོའི་ལེགས་པར་
བཤད་པ་རྫོགས་སོ།། །། མངྒ་ལཾ། ། ཤུབྷཾ། ། གཅིག་ཞུས་དག་
344



མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
རྩོམ་པ་པོ།
མང་ཐོས་ཀླུ་སྒྲུབ་རྒྱ་མཚོ།
རྩོམ་སྒྲིག་འགན་འཁུར་བ། བསོད་ནམས་ཚེ་བརྟན།
མདུན་ཤོག་བཟོ་སྐྲུན་པ། པད་རྡོ།
དཔེ་སྒྲིག སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
དཔེ་སྐྲུན། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
དཔེ་སྐྲུན་ཁང་ས་གནས། ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
བརྒྱུད་འཚོང་། རྒྱལ་ཡོངས་ཞིན་ཧྭ་དཔེ་ཁང་།
དེབ་ཚད། 170mm x 230mm
སྤར་ཤོག
231
སྤར་གཞི། 2016 ལོའི་ཟླ་12པར་ཐེངས་དང་པོ་བསྒྲིགས།
སྤར་ཐེངས། 2016 ལོའི་ཟླ་12པར་ཐེངས་དང་པོ་སྤར།
སླར་གྲངས། 1-2000
ISBN 978-7-80589-860-5
དཔེ་རིན། སྒོར། 462
དཔེ་རྟགས།
སྤར་གཞི་སྒེར་བདག་ཡིན་པས་འདྲ་བཅོས་སླར་འདེབས་མི་ཆོག



图书在版编目(CIP)数据
芒堆·鲁珠嘉措文集:全11册:藏文/芒堆·鲁珠
嘉措著,拉萨,西藏藏文古籍出版社, 2016.11
ISBN 978-7-80589-858-2
I. 0芒…II. 0芒…. 0藏学一文集一藏语
IV. OK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11册)
作 者 芒堆·鲁珠嘉措
责任编辑索朗次日
封面设计 巴多
编 四川藏文古籍保护编务院
出版 西藏藏文古籍出版社
社 址 拉萨市色拉南路邮编 850010
印刷,四川嘉创印务有限责任公司
经销全国新华书店
本 170mm x 230mm
张 231
版次 2016年12月第1版第1次印刷
印 数 1-2000
标准书号ISBN 978-7-80589-858-2
定 价 462.00 (1-11册)
版权所有翻印必究



责任编辑 索朗次回
#FEEit L
அப்பட்ட
| ISBN 978-7-80589-858-2
11787805118985821>
* : 462.0011 (1-111)
