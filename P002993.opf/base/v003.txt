༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
W3CN7719
13CN7723
Work:
LCCN:
ImageGroup:
ISBN:
n/a
na
Title:
གཅན་རོང་བསྟན་འཛིན་གྱི་གསུང་རྩོམ།
Igcan rong bstan 'dzin gyi gsung rtsom/
to-be-supplied
Author:
10-be-supplied
n/a
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning information:
Inla
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



1:|: : 1:ང་། ༡ : 1: ཚོད་ད་ག8yge ནས་ ༢༡ ག་ ནི ་
པ་དང་ ༣ 15:
5 |་དཔའ་བོ་གངས་ཅན་རིག་བཅུད་ ༡༦ ༡༢༽ ད
11:|: : 52:1:|: པ་ ༡༥ 1:|: : ་ ག་ ལཁྲུག་དང་ ན་ : ་ ་ ་ ་
28+
paJ\ལོg
STMPS
༄༅། །ཚར་པ་ནཱལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་གསུམ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས། །
བ
སྡུ་
སྒྲི
སྒྲི
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང༌།



གངས་ཅན་རིག་བཅུད་ ༡༢༥
r
STMPS
༄༅། །ཚར་པ་ནཱ་ལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་གསུམ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས། །
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



ས་ཞབན
བཀའ་འདྲི་ཞུ་ཡུལ།
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར།
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁྲོ་ཐར་འཇམ་བློ།
འགན་འཛིན་གཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སངས་རྒྱས་བསྟན་འཛིན།
ཟླ་བ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ། །
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ།
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགས་རྣམས་མ་ལུས་ཉེར་བསལ་ཏེ། ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



དཀར་ཆག
སྐྱབས་འགྲོའི་སྡོམ་པ་དང་དགེ་བསྙེན་འབོགས་པའི་ཆོ་ག་སྙིང་པོ་རབ་གསལ།
བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།…..
འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་
， མཁས་པའི་གཏམ་བྱ་གསང་བ་སྒོ་འབྱེད། ......་ ...................……..........
འདུལ་བ་ལུང་ལས་འཕྲོས་པའི་དོགས་གནས་གསུང་རྒྱུན་ཉེར་མཁོ། ............
དྲིས་ལན་གནས་སྟོན་རབ་གསལ། .......
................
ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་
མཁས་པའི་གཏམ་བྱ་རིན་ཆེན་ཕྲེང་བ། ..........
ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། -



༄༅། །སྐྱབས་འགྲོའི་སྡོམ་པ་དང་དགེ་བསྙེན་འབོགས་པའི་ཆོ་ག་
སྙིང་པོ་རབ་གསལ་བཞུགས་སོ། །
སོ་ཐར་གསེར་གྱི་འཁྲི་ཤིང་ལ་ཆིབས་གནང་བཀག་འོད་དཀར་དྲ་བ་འགྱེད། །སྲིད་
ཞིའི་གླིང་བཞི་འཁོར་ཡུག་བསྐོར་ནས་བདག་བློའི་སྙིང་གི་མུན་པ་སེལ། །ཨེ་མ་ཧོ་བུ་རམ་
ཤིང་པའི་སྲས་གཅིག་གྱུར་པ་ཨུ་པ་ལི་དེ་ནི། །རྩོད་དུས་ངུར་སྨྲིག་འཆང་བཞིན་བྱོན་པ་ཁོ་
བོའི་འདྲེན་པས་བདག་ལ་སྲུངས། ། །
༈ འདིར་སྐྱབས་འགྲོའི་སྡོམ་པ་ཙམ་འབོགས་ན། མིང་འདི་ཞེས་བྱ་བ་ཁྱོད། ནང་པ་
སངས་རྒྱས་པའི་ནང་དུ་ཚུད་པ་ལ། དཀོན་མཆོག་གསུམ་ལ་སྐྱབས་འགྲོ་བའི་གནད་ཤེས་
དགོས་པས། ཁྱོད་ཐོག་མར་སྟོན་པ་སངས་རྒྱས་ཀྱི་སྐུ་འདྲ་མངོན་སུམ་དུ་བཞུགས་པའམ།
ཡང་ན་མདུན་གྱི་ནམ་མཁར་སྟོན་པ་ཤཱཀྱ་ཐུབ་པ་ལ་འཁོར་ཉན་ཐོས་དང་བྱང་ཆུབ་སེམས་
དཔས་བསྐོར་བ་མངོན་སུམ་དུ་བཞུགས་སྙམ་པས་ཕྱག་ལན་གསུམ་མཛོད། དེ་ནས་ངེད་
ལ་སྡོམ་པ་འབོགས་ཡུལ་གྱི་སློབ་དཔོན་འཚོལ་སྙམ་པས་ཕྱག་ལན་གསུམ་མཛོད། ད་ཁྱེད་
ཀྱི་རྒྱུད་ལ་སྐྱབས་འགྲོའི་སྡོམ་པ་སྐྱེ་བ་ལ། ངེས་འབྱུང་གི་བསམ་པས་ཟིན་དགོས། དེ་ཡང་
སྐྱབས་འགྲོའི་གནད་ཤེས་ན་ངེས་འབྱུང་གི་བསམ་པ་སྐྱེ་བ་ལགས་པས། བསམ་པ་འདི་
བཞིན་མཛོད། སངས་རྒྱས་ལ་ལམ་གྱི་སྟོན་པ་ཞུ། ཆོས་ལ་སྐྱབས་དངོས་དང་ལམ་
དངོས་ཞུ། དགེ་འདུན་ལ་ལམ་གྱི་ཟླ་གྲོགས་ཞུ་སྙམ་པས་འདིའི་རྗེས་ཟློས་མཛོད། བཙུན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པ་དགོངས་སུ་གསོལ། བདག་མིང་འདི་ཞེས་བྱ་བ། དུས་འདི་ནས་བཟུང་སྟེ། ཇི་སྲིད་བྱང་
ཆུབ་སྙིང་པོ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་
མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་
རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །བདག་ཇི་སྲིད་བྱང་ཆུབ་བར་དུ་སྐྱབས་
སུ་འཛིན་པར་ཞེས་པའི་ཚིག་རྫོགས་མ་ཐག་ཏུ་ཁྱེད་ཀྱི་རྒྱུད་ལ་སྐྱབས་འགྲོའི་སྡོམ་པ་སྐྱེ་བ་
ཡིན་པས། དེ་སྐྱེས་ནས། ངེད་ཁྱེད་ཀྱི་སློབ་དཔོན་དུ་གྱུར་པ་ཡིན་པས། སློབ་དཔོན་གྱིས་
བཟུང་དུ་གསོལ། ཞེས་བརྗོད་དགོས་སོ། །ཞེས་བརྡ་སྦྱར་ལ། རྗེས་ཟློས་གསུམ་པ་བྱས།
སློབ་དཔོན་གྱིས་ཐབས་ཡིན་ནོ་ཞེས་དང་། སློབ་མས་ལེགས་སོ་ཞེས་བརྗོད་དུ་གཞུག་གོ །
དེ་ལྟར་སྐྱབས་འགྲོའི་སྡོམ་པ་ཐོབ་ནས། བསླབ་བྱ་བསྲུང་ཚུལ་ནི། སངས་རྒྱས་ལ་
སྐྱབས་སུ་སོང་བས། ཕྱི་རོལ་པའི་ལྷ་སོགས་ལ་ཞེ་དག་པའི་སྐྱབས་གནས་མི་འཚལ། ཆོས་
ལ་སྐྱབས་སུ་སོང་བས། སེམས་ཅན་ལ་གནོད་འཚེ་སྤོང་ཞིང་ཕན་ཅི་ཐོག་མཛོད། དགེ་
འདུན་ལ་སྐྱབས་སུ་སོང་བས། གྲོགས་མུ་སྟེགས་ཅན་དང་མི་འགྲོགས། ཁྱད་པར་དུ་ཡང་
སྡིག་པའི་གྲོགས་པོ་དང༌། ལྟ་སྤྱོད་མི་མཐུན་པའི་གྲོགས་དང་ལྷན་ཅིག་ཏུ་མི་འགྲོགས།
དཀོན་མཆོག་གསུམ་ལ་སྐྱབས་འགྲོ་དང་། དཀོན་མཆོག་ལ་མེ་ཏོག་ལ་སོགས་པའི་མཆོད་
པ་དང་། དགེ་འདུན་ལ་བསྙེན་བཀུར་གྱིས་མཉེས་པ་སོགས་མཆོད་པའི་ལས་ལ་བརྩོན་
པར་མཛོད། དེ་ནི་ཐེག་ཆེན་ཐུན་མོང་མ་ཡིན་པའི་ལུགས་ཀྱི་སྐྱབས་འགྲོའི་སྡོམ་པ་ཙམ་
འབོགས་པའི་ཆོ་གའོ། །ཐེག་པ་ཐུན་མོང་བས་སྐྱབས་འགྲོའི་སྡོམ་པ་མཚན་ཉིད་པ་མི་
བཞེད་པས། ཉི་འོག་པ་ཡན་ཆད་ཐེག་པ་ཐུན་མོང་པ་ལྟར་སྐྱབས་སུ་འཛིན་པའི་དགེ་
བསྙེན་ཙམ་དུ་བསྒྲུབ་པ་ནི། འོ་ན་ཁྱོད་ལ་དགེ་བསྙེན་གྱི་སྡོམ་པ་ཕོག་ཀྱང་བསྲུང་མི་ཐུབ་
པས། སྐྱབས་གསུམ་འཛིན་པའི་དགེ་བསྙེན་ཙམ་དུ་སྒྲུབ་པ་འདི་ལེགས་པ་ཡིན་པས། སྟོན་
པ་ལ་ཕྱག་གསུམ་དང་། ངེད་ལ་ཕྱག་གསུམ་མཛོད། ཁྱོད་རང་ཕ་མ་སེམས་ཅན་གྱི་དོན་དུ་



སྐྱབས་འགྲོའི་སྡོམ་པ་དང་དགེ་བསྙེན་འབོགས་པའི་ཆོ་ག་སྙིང་པོ་རབ་གསལ།
སངས་རྒྱས་ཀྱི་གོ་འཕང་འཐོབ་པར་བྱ། དེའི་ཕྱིར་དུ་སྐྱབས་གསུམ་འཛིན་པའི་དགེ་བསྙེན་
ཙམ་དུ་སྒྲུབ་ལ། དགེ་བ་ཅི་ནུས་སུ་སྒྲུབ། དེ་ཡང་སངས་རྒྱས་ལ་ལམ་གྱི་སྟོན་པ། ཆོས་ལ་
སྐྱབས་དངོས་དང་ལམ་དངོས། དགེ་འདུན་ལ་ལམ་གྱི་ཟླ་གྲོགས་ཞུས་ཏེ། སྐྱབས་གསུམ་
འཛིན་པའི་དགེ་བསྙེན་དུ་སྒྲུབ་སྙམ་པས། འདིའི་རྗེས་ཟློས་མཛོད། བཙུན་པ་དགོངས་སུ་
གསོལ། བདག་མིང་འདི་ཞེས་བྱ་བ། དུས་འདི་ནས་བཟུང་སྟེ་ཇི་སྲིད་འཚོའི་བར་དུ། རྐང་
གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་
རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་
སུ་མཆིའོ། །བདག་ཇི་སྲིད་འཚོའི་བར་དུ་སྐྱབས་གསུམ་འཛིན་པའི་དགེ་བསྙེན་དུ་བཙུན་
པས་གཟུང་དུ་གསོལ། ཞེས་རྗེས་ཟློས་ལན་གསུམ་བྱས་པའི། གསུམ་པ་འདིའི་སྐབས་སུ་
ཁྱོད་སྐྱབས་གསུམ་འཛིན་པའི་དགེ་བསྙེན་དུ་འགྱུར་བ་ཡིན་ལ། དེ་ཡང་སྐྱབས་བརྗོད་དང་
བདག་བརྗོད་རྫོགས། གཞན་བརྗོད་ཀྱི་མགོ་རྩོམ་པའི་ཚེ། ཁྱོད་དགེ་བསྙེན་དུ་འགྱུར་བ་
ཡིན་པས་དེའི་དུས་ཤེས་དགོས་ཏེ། དེ་ཡང་། བདག་ཇི་སྲིད་འཚོའི་བར་དུ་སྐྱབས་གསུམ་
འཛིན་པའི་དགེ་བསྙེན་དུ་ཞེས་པའི་ཚིག་རྫོགས་མ་ཐག་ཏུ་ཁྱེད་དེར་འགྱུར་བ་ཡིན་པས།
དེའི་ཚེ་སློབ་དཔོན་གྱིས་གཟུང་དུ་གསོལ། ཞེས་བརྗོད་དགོས་པས། དེ་ལྟར་ཡིད་ལ་ཟུངས་
ལ་གསུམ་པ་འདིའི་རྗེས་ཟློས་མཛོད་བྱས་ལ་ལན་གསུམ་པ་ཡང་བྱས། དེས་ཁྱེད་སྐྱབས་
གསུམ་འཛིན་པའི་དགེ་བསྙེན་དུ་འགྱུར་བ་ཡིན། བསླབ་བྱ་གོང་བཞིན་ནོ། ། །
ཡང་ཉི་འོག་པ་ཡན་ཆད་དང་ཐུན་མོང་བའི་སྣ་གཅིག་སྤྱོད་པ་དང་། སྣ་འགའ་སྤྱོད་
པ་དང་། ཕལ་ཆེར་སྤྱོད་པའི་དགེ་བསྙེན་གྱི་སྡོམ་པ་ཙམ་འབོག་པར་བྱེད་ན་གཞན་རྣམས་
འདྲ་བ་ལ། བདག་ཇི་སྲིད་འཚོའི་བར་སྲོག་གཅོད་སྤོང་བའི་དགེ་བསྙེན་དུ་བཙུན་པས་
གཟུང་དུ་གསོལ། ཞེས་པ་དང་། སྲོག་གཅོད་པ་དང་མ་བྱིན་ལེན་གཉིས་སྤོང་བའི་དགེ་
བསྙེན་དུ་ཞེས་དང་། སྲོག་གཅོད་མ་བྱིན་ལེན། འདོད་པས་ལོག་གཡེམ་གསུམ་སྤོང་བའི་ .
و
در



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དགེ་བསྙེན་དུ་གཟུང་དུ་གསོལ། ཞེས་སོགས་སྔར་ལྟར་རོ། །བསླབ་བྱ་ནི་སྔ་མའི་སྟེང་དུ།
སྲོག་གཅོད་སྤོང་བའི་བསླབ་བྱ་སོགས་བརྗོད་དོ། །ཡང་དེང་སང་གྲགས་པའི་ཁ་ཆེ་བ་དང་
ཐུན་མོང་པའི་ཡོངས་རྫོགས་དགེ་བསྙེན་གྱི་སྡོམ་པ་འབོགས་ན། སྔར་ལྟར། ཁྱོད་ད་ནས་
སྟོན་པའི་བསྟན་པ་ལ་ཞུགས་པ་ཡིན་པས་སྟོན་པའི་སྐུ་བརྙན་འདི་ལ་སྟོན་པ་དངོས་ཡིན་
སྙམ་པས་ཕྱག་ལན་གསུམ་མཛོད། དེ་ནས་ངེད་ལ་དགེ་བསྙེན་གྱི་སྡོམ་པ་འབོགས་པའི་
སློབ་དཔོན་ཞུ་སྙམ་པས་ཕྱག་ལན་གསུམ་མཛོད། དེ་ནས་ཁྱེད་ལ་དགེ་བསྙེན་གྱི་སྡོམ་པ་སྐྱེ་
བ་ལ་ངེས་འབྱུང་གི་བསམ་པས་ཟིན་དགོས་པས། ཁམས་གསུམ་འཁོར་བ་སྤངས་པའི་
ཐར་པ་མྱ་ངན་ལས་འདས་པའི་མཆོག་མི་གནས་པའི་མྱ་ངན་ལས་འདས་པ་འཐོབ་པར་བྱ། །
དེའི་ཆེད་དུ་སངས་རྒྱས་ལ་ལམ་གྱི་སྟོན་པ་ཞུས་ཏེ། གང་གིས་སྤང་བླང་ཇི་ལྟར་བསྟན་པ་
བཞིན་བྱེད། ཆོས་དཀོན་མཆོག་ནང་ཚན་ལམ་བདེན་ལ་ལམ་དངོས་ཞུས་ཏེ། ལམ་བདེན་
རྗེས་མཐུན་པ་ཚོགས་སྦྱོར་གཉིས་དང་། ལམ་བདེན་མཚན་ཉིད་པ་མཐོང་སྒོམ་ལམ་ལ་
རིམ་པས་འཇུག །ཆོས་ཀྱི་ནང་ཚན་སྤང་བྱ་མཐའ་དག་སྤངས་པའི་མྱང་འདས་ལ་སྐྱབས་
དངོས་ཞུས་ཏེ། མཐར་ཐུག་དེ་ཐོབ་པ་གཅིག་བྱེད། དགེ་འདུན་ལ་ལམ་གྱི་ཟླ་གྲོགས་ཞུས་ཏེ།
གྲོགས་ཚངས་སྤྱོད་ཆོས་མཐུན་གྱི་གྲོགས་དང་འགྲོགས་ནས་ལམ་སྒྲུབ་པར་བྱེད། དེ་བས་
ན་དགེ་བསྙེན་གྱི་སྡོམ་པ་བླངས་ཏེ་མ་ཤིའི་བར་དུ་བསྲུང་སྙམ་པས་འདིའི་རྗེས་ཟློས་མཛོད།
བཙུན་པ་དགོངས་སུ་གསོལ། བདག་མིང་འདི་ཞེས་བྱ་བ་དུས་ད་ནས་བཟུང་སྟེ་ཇི་
སྲིད་འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་
ཆགས་དང་བྲལ་བ་རྣམས་ཀྱི་མཆོག །ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་
དགེ་འདུན་ལ་སྐྱབས་སུ་མཆིའོ། །བདག་ཇི་སྲིད་འཚོའི་བར་དུ་དགེ་བསྙེན་དུ་བཙུན་པས་
གཟུང་དུ་གསོལ། ལན་གཉིས་བྱས། ལན་གསུམ་འདི་ལ་ཆ་གསུམ་དུ་ཡོད་པའི། དགེ་
འདུན་ལ་སྐྱབས་སུ་མཆིའོ་ཡན་ཆད་སྐྱབས་བརྗོད། བདག་ཇི་སྲིད་འཚོའི་བར་དུ་དགེ་



སྐྱབས་འགྲོའི་སྡོམ་པ་དང་དགེ་བསྙེན་འབོགས་པའི་ཆོ་ག་སྙིང་པོ་རབ་གསལ།
བསྙེན་ཞེས་པ་བདག་བརྗོད། བཙུན་པས་གཟུང་དུ་གསོལ་ཞེས་པ་གཞན་བརྗོད་ཅེས་བྱ་བ་
ཡིན་པ་ལས། དགེ་བསྙེན་ཞེས་པའི་ཚིག་རྫོགས་མ་ཐག་ཏུ། ཁྱོད་ཀྱི་རྒྱུད་ལ་དགེ་བསྙེན་གྱི་
སྡོམ་པ་སྐྱེ། ངེད་ཁྱེད་ཀྱི་སློབ་དཔོན་ཏུ་གྱུར་པ་ཡིན་པས། དེའི་ཚེ་བཙུན་པ་ཞེས་བརྗོད་མི་
རུང༌། སློབ་དཔོན་ཞེས་བརྗོད་དགོས་པས། དེ་བཞིན་མ་བརྗེད་པར་གྱིས་ལ་གསུམ་པ་
འདིའི་རྗེས་ཟློས་མཛོད་བྱས་ལ། གཞན་འདྲ་བ་ལ་བདག་ཇི་སྲིད་འཚོའི་བར་དུ་དགེ་
བསྙེན་དུ་སློབ་དཔོན་གྱིས་གཟུང་དུ་གསོལ། རང་གིས་ཐབས་ཡིན་ནོ་ཞེས་དང་སློབ་མས་
ལེགས་སོ་ཞེས་བརྗོད། དངོས་གཞིའི་ཆོ་གའོ། ། །
དེ་ལྟར་སྡོམ་པ་ཐོབ་པས་བསྲུང་རྒྱུ་དང་བསྲུངས་ཚུལ་ངོ་ཤེས་པར་བྱས་ཏེ་བསྲུང་
དགོས་པས། བསྲུང་རྒྱུ་ནི་རྩ་བ་བཞི་ཆང་དང་བཅས་པའི་ལྔ་པོ་འདི་ཡིན། སྲུང་ཚུལ་དགྲ་
བཅོམ་པ་རྣམས་ཀྱིས་སྤང་བྱ་ལྔ་པོ་འདི་ཡིད་ཀྱིས་སྤངས། ལུས་ངག་གིས་སླར་ཟློག་པར་
བྱས་པ་དེ་བཞིན་དུ་ཁྱེད་རང་གིས་ཀྱང་སྤང་བྱ་ལྔ་ཡིད་ཀྱིས་སྤངས་ཏེ། ལུས་ངག་གིས་སླར་
ལྡོག་པར་བྱའོ་སྙམ་པས་འདིའི་རྗེས་ཟློས་མཛོད། ཇི་ལྟར་འཕགས་པ་དགྲ་བཅོམ་པ་དེ་
དག་གིས། ཇི་སྲིད་འཚོའི་བར་དུ་སྲོག་གཅོད་སྤངས་ཏེ་སྲོག་གཅོད་པ་ལས་སླར་ལྡོག་པར་
བྱས་པ་དེ་བཞིན་དུ་བདག་མིང་འདི་ཞེས་བྱ་བས་ཀྱང་། ཇི་སྲིད་འཚོའི་བར་དུ་སྲོག་གཅོད་
པ་ལས་སླར་ལྡོག་པར་བགྱིའོ། །ཡན་ལག་དང་པོ་འདིས། བདག་འཕགས་པ་དགྲ་བཅོམ་
དེ་དག་གི་བསླབ་བྱ་ལ་རྗེས་སུ་སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །གཞན་
ཡང་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་། རྫུན་དུ་སྨྲ་བ་དང་། འབྲུའི་ཆང་དང་བཅོས་པའི་ཆང་
མྱོས་པར་འགྱུར་བ་བག་མེད་པའི་གནས་སྤངས་ཏེ་འབྲུའི་ཆང་དང་བཅོས་པའི་ཆང་མྱོས་
པར་འགྱུར་བ་བག་མེད་པའི་གནས་ལས་སླར་ལོག་པ་དེ་བཞིན་དུ། བདག་མིང་འདི་ཞེས་
བྱ་བས་ཀྱང་སྲིད་འཚོའི་བར་དུ། མ་བྱིན་པར་ལེན་པ་དང་ནས། འབྲུའི་ཆང་དང་བཅོས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པའི་ཆང་། མྱོས་པར་འགྱུར་བ་བག་མེད་པའི་གནས་སྤངས་ཏེ། འབྲུའི་ཆང་དང་བཅོས་
པའི་ཆང་མྱོས་པར་འགྱུར་བ་བག་མེད་པའི་གནས་ལས་སླར་ལྡོག་པར་བགྱིའོ། །ཡན་ལག་
ལྔ་པ་འདིས། བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །
རྗེས་སུ་བགྱིད་དོ། །ཞེས་ལན་གཅིག་རྗེས་ཟློས་བྱེད་དུ་བཅུག་ནས་ཐབས་ལེགས་སྔ་མ་
བཞིན་ནོ། །ཁ་ཆེ་དང་ཐུན་མོང་བའི་ཡོངས་རྫོགས་དགེ་བསྙེན་གྱི་སྡོམ་པ་འབོགས་པའི་ཚེ་
བདག་དགེ་བསྙེན་དུ་གཟུང་དུ་གསོལ་ཞེས་བརྗོད་པས་ཆོག་ལ། ཉི་འོག་པ་ཡན་ཆད་ལྟར་ན།
བདག་སྤང་བྱ་ལྔ་སྤོང་བའི་དགེ་བསྙེན་དུ་གཟུང་དུ་གསོལ་ཞེས་བརྗོད་དགོས་པ་ནི་གྲུབ་
མཐའི་གནད་དམ་པར་ཤེས་དགོས་ཏེ། ཁ་ཆེ་བ་དགེ་བསྙེན་ཡིན་ཚད་རྩ་བཞི་སྤོང་བས་ ་
ཁྱབ་པ་ཁས་ལེན། ཉི་འོག་པ་དགེ་བསྙེན་པ་དགེ་བསྙེན་གྱི་སྡོམ་པ་དང་ལྡན་མི་ལྡན་གཉིས་
སུ་ཕྱེ། ལྡན་པ་ཙམ་ལའང་རྩ་བ་གཅིག་ཙམ་སྤོང་བ། གཉིས་ཙམ་སྤོང་བ། བཞི་ཆར་སྤོང་
བའི་སྡོམ་པ་ཁས་ལེན་པའི་གནད་ཀྱིས་སོ། །
༈ ཡང་ཚངས་སྤྱོད་ཀྱི་དགེ་བསྙེན་འབོགས་ན། ཆོ་ག་གཞན་འདྲ་བ་ལ། ལོག་
གཡེམ་ཞེས་པའི་ཚབ་ཏུ། མི་ཚངས་པར་སྤྱོད་པ་དང་། ཞེས་འདོན་པ་བསྒྱུར་བས་ཆོག་གོ །
དེ་ལྟར་སྐྱབས་འགྲོ་ཙམ་དང་། དགེ་བསྙེན་སྡོམ་པ་འབོགས་ཆོག་སྙིང་པོ་རབ་ཏུ་གསལ་
བྱེད་འདི་ཡང་། ཤཱཀྱའི་དགེ་སློང་བཟོད་པ་རིན་ཆེན་གྱིས་བསྐུལ་ནས། ཤཱཀྱའི་དགེ་སློང་རྡོ་
་རྗེ་འཛིན་པ་ཀླུ་སྒྲུབ་ཀྱིས། ཐུབ་བསྟན་དགེ་འཕེལ་ཞེས་བྱ་བ། ས་པཎྜི་ཏ་ཆོས་ཀྱི་མ་མོའི་
མཛོད་གསུམ་ཆེན་མོས་བྱིན་གྱིས་བརླབས་པའི་གནས་སུ་སྦྱར་བ་དགེ་ཞིང་བཀྲ་ཤིས། །



，
༄༅། །བསྙེན་གནས་ཆོ་གའི་ལག་ལེན་གསལ་བའི་
སྒྲོན་མེ་བཞུགས་སོ། ། །
ཆོས་བརྒྱད་ཁྲི་གངས་ལྡན་རི་བོའི་སྤོར། །གསུང་དྲི་ལྡན་ཚུལ་ཁྲིམས་བདུག་པའི་
སྤྲིན། །དུས་ཉིན་ཞག་གཅིག་ལྡན་ཙནྡན་དཀར། །ཡིད་གདུང་སེལ་གྲིབ་བསིལ་འདི་ན་
བསྔགས། །ཚེ་ཇི་སྲིད་འཚོ་དང་བྱང་ཆུབ་བར། །བསླབ་ཁྲིམས་ཀྱི་མུ་ཏིག་འཁྲི་ཤིང་གིས། །
ལུས་བསྡམས་ཀྱང་ཉེས་ལྟུང་ཆོམ་རྐུན་དགྲ། །ཕྱོགས་ཀུན་ཏུ་རུ་མཚོན་བརྡར་བས་འཚེར། །
དུས་ཉིན་ཞག་གཅིག་པའི་ཡིད་བཞིན་ནོར། །དོན་དགོས་པ་ཀུན་འགྲུབ་སྙིང་གི་གཏེར། །
སེམས་དྲན་པའི་མེལ་ཚེས་བསྲུང་སླ་བ། །ཐུགས་མཁྱེན་ལྡན་མཆོག་ལ་རྩེ་བས་གདམས། །
ཞེས་བརྗོད་ནས་འདིར་ཁྱིམ་པའི་རྟེན་ལ་གཙོ་བོར་སྔགས་པའི་ཉིན་ཞག་གཅིག་པའི་སྡོམ་
པའི་ལག་ལེན་གསལ་བར་བཀོད་པ་ལ། དཔྱོད་ལྡན་ལ་ཡིད་ཆེས་བསྐྱེད་པ་སྡོམ་པའི་རྣམ་
དབྱེ་རྒྱུར་བསྟན་པ་དང་། འབོག་བྱེད་ཀྱི་ཆོ་ག་དངོས། བསྲུང་ཚུལ་བསླབ་བྱ་བཤད་པའོ། །
དང་པོ་ནི། སྤྱིར་སོ་ཐར་རིགས་བརྒྱད་ལས་ཕྱི་མ་བདུན་ནི་ཇི་སྲིད་འཚོའི་མཐའ་ཅན་
དུ་ལེན་པ་ཡིན་ལ། སྔ་མ་བསྙེན་གནས་ཀྱི་སྡོམ་པ་ནི་ཉིན་ཞག་གི་མཐའ་ཅན་དུ་ལེན་པ་
ཡིན་ཞིང་། ཉིན་མོ་དང་མཚན་མོ་ཙམ་ཞིག་བླངས་ན་ཡང་སྡོམ་པ་མཚན་ཉིད་པར་མི་འགྱུར་
ཡང་། ལེགས་པར་སྤྱད་པའི་དགེ་བ་ཙམ་དུ་འགྱུར་བས་ཕན་ཡོན་ཆེ་སྟེ། མཛོད་འགྲེལ་
ལས། དེ་ལྟར་བྱས་ན་ཤན་པ་དང་། བྱི་བྱེད་པ་དག་གིས་ཉིན་མོ་དང་མཚན་མོའི་བསྙེན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གནས་ཀྱང་འབྲས་བུ་ཡོད་པར་རུང་ངོ་ཞེས་བཤད་པས་སོ། །འོ་ན་བསྙེན་གནས་སྡོམ་པ་
ཉིན་ཞག་ལྔའི་མཐའ་ཅན་སོགས་སུ་བླངས་ན་སྐྱེའམ་མི་སྐྱེ་ཞེ་ན། ཞག་གཅིག་ལས་ལྷག་པ་
བླངས་ན་ཡང་རིགས་པ་དང་འགལ་བ་མེད་ཅེས་མདོ་སྡེ་པ་འགའ་ཞིག་བཞེད་ཀྱང་། བྱེ་
བྲག་སྨྲ་བ་རྣམས་བཅོམ་ལྡན་འདས་ཀྱི་སོར་སྡོམ་ལ་ཉིན་ཞག་གི་མཐའ་ཅན་དང་། ཇི་སྲིད་
འཚོའི་མཐའ་ཅན་གཉིས་ལས་མ་བཤད་པས། ཉིན་ཞག་ལྔ་སོགས་ཀྱི་བསྙེན་གནས་སྡོམ་
པ་མི་འཐད་ཅེས་བཞེད་དེ། མཛོད་འགྲེལ་ལས། ཕྱིན་ཆད་སྡོམ་པོ་སྐྱེ་བ་ལ་ཡང་རིགས་པ་
དང་འགལ་བ་ནི་མེད་པའི་ཕྱིར་རོ། །ཕྱིན་ཆད་འདི་སུ་ལ་ཡང་མ་བསྟན་པས་བྱེ་བྲག་ཏུ་སྨྲ་
བ་རྣམས་ནི་མི་བཞེད་དོ་ཅེས་བཤད་དོ། །་
དེས་ན་རང་ལུགས་ཉན་ཐོས་ཐུན་མོང་བའི་བསྙེན་གནས་སྡོམ་པ་ནི། བྱེ་སྨྲ་ལྟར་
ཉིན་ཞག་གཅིག་གི་མཐའ་ཅན་དུ་ཁས་ལེན་པ་འདི་རིགས་པ་ཡིན་ནོ། །དེ་ལྟར་དུས་ཀྱི་
ཁྱད་པར་ཤེས་ནས། ངོ་བོའི་ཁྱད་པར་ནི། བསྙེན་གནས་ཀྱི་སྡོམ་པ་ཙམ་ཞིག་ཕྱི་རོལ་པ་
རྣམས་ལ་ཡང་ཡོད་ལ། སངས་རྒྱས་འཇིག་རྟེན་དུ་མ་བྱོན་གོང་དུ་ཡང་ཡོད་པས། ངེས་
འབྱུང་གི་བསམ་པ་མེད་ཀྱང་ལེགས་སྨོན་ཙམ་གྱི་བསྙེན་གནས་ཀྱི་སྡོམ་པ་སྐྱེ་བའི་གནད་
ཀྱིས། གསོ་སྦྱོང་འདོད་སྤྱོད་ལྷ་ལུས་ཡིད་འོང་བ། །སྐྱེས་པ་བུད་མེད་དག་ལ་སྩལ་བ་
ལགས། །ཅེས་གསུངས་པ་ཡིན། འདིས་རིགས་བསྒྲེས་ནས། སྦྱིན་སྡོམ་ཕྱི་མ་བདུན་ལའང་
འཇིགས་སྐྱོབས་ཙམ་དང་། ལེགས་སྨོན་ཙམ་དང་། ངེས་འབྱུང་གི་སྡོམ་པ་གསུམ་དུ་འབྱེད་
པ་ནི་མི་རིགས་ཏེ། དེ་དག་ངེས་འབྱུང་གི་བསམ་པས་ཀུན་ནས་བསླངས་ཏེ་ཆོ་ག་ནང་པ་
སངས་རྒྱས་པའི་ལུང་ཁོ་ན་ལ་བརྟེན་ནས་སྐྱེ་དགོས་པའི་སྡོམ་པ་ཡིན་པའི་ཕྱིར་རོ། །དགེ་
་ བསྙེན་གྱི་སྡོམ་པ་སོགས་ལེན་པ་སྐྱབས་འགྲོ་རྩོམ་བྱེད་དུ་བྱེད་པ་ཡང་གནད་དེ་ཁོ་ནས་
ཡིན་ཏེ། རྒྱ་ཆེར་འགྲེལ་ལས། ངེས་འབྱུང་གི་བསམ་པ་བརྟན་པོ་མེད་པར་སུས་ཀྱང་
སྐྱབས་སུ་འགྲོ་བ་བསྒྲུབ་པར་མི་བྱེད་ཞེས་བཤད་པའོ། །འོན་ཀྱང་གསུང་རིགས་འགའ་



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
ཞིག་ལས། སྡོམ་པ་དེ་བརྒྱད་ལ། འཇིགས་སྐྱོབ། ལེགས་སྨོན། ངེས་འབྱུང་གསུམ་གསུམ་
དུ་ཕྱེ་བ་ལྟ་བུར་སྣང་བ་ནི། རིང་བའི་རྒྱུ་དུས་ཀྱི་ཀུན་སློང་ཙམ་ལ་དགོངས་པ་སྟེ། ཉེ་བའི་རྒྱུ་
དུས་ཀྱི་ཀུན་སློང་ངེས་འབྱུང་གི་བསམ་པས་མ་ཟིན་ན་སྡོམ་པ་དེ་དག་མི་ཆགས་པའི་
ཕྱིར་རོ། །དེས་ན་བསྙེན་གནས་ཀྱི་སྡོམ་པ་མ་གཏོགས་རིགས་ཕྱི་མ་བདུན་ལ་སོ་ཐར་གྱི་
སྡོམ་པའམ་ངེས་འབྱུང་གི་སྡོམ་པ་ཡིན་པས་ཁྱབ་ཅེས་བྱའོ། །བསམ་པའི་ཁྱད་པར་ཡང་
རིགས་ཕྱི་མ་བདུན་ལ། རིང་བའི་རྒྱུ་དུས་ཀྱི་ཀུན་སློང་ཅི་རིགས་པ་ཡོད་ཀྱང་། ཉེ་བའི་རྒྱུ་
དུས་ཀྱི་ཀུན་སློང་ངེས་འབྱུང་གི་བསམ་པས་ཟིན་དགོས་ཤིང་། བསྙེན་གནས་ཀྱི་སྡོམ་པ་
ཙམ་ལ་ངེས་འབྱུང་གི་བསམ་པ་མེད་ཀྱང་། འཇིགས་སྐྱོབ་ལེགས་སྨོན་ཙམ་གྱི་སྡོམ་པ་སྐྱེ་
བ་ཡང་སྲིད་མོད། དེང་སང་སྐྱ་བཙུན་གང་གིས་སྡོམ་པ་དེ་དག་ལེན་ཡང་། སྤྱིར་ངེས་འབྱུང་
གི་བསམ་པ་དང་ཁྱད་པར་བླ་མེད་བྱང་ཆུབ་ཐོབ་འདོད་ཀྱི་བྱང་ཆུབ་སེམས་ཀྱིས་ཟིན་པ་
གཅིག་དགོས་ཏེ། རབ་དབྱེ་ལས། དེས་ན་ད་ལྟའི་ཆོ་ག་ནི། །བསམ་པ་སེམས་བསྐྱེད་ཀྱིས་
ཟིན་པའི། །ཆོ་ག་ཉན་ཐོས་ལུགས་བཞིན་གྱིས། །ཅེས་བཤད་པས་སོ། །
ལེན་པའི་རྟེན་གྱི་གང་ཟག་ནི། བྱེ་བྲག་ཏུ་སྨྲ་བའི་ལུགས་དང་ཐུན་མོང་བ་ལྟར་ན།
གླིང་གསུམ་གྱི་སྐྱེས་པ་བུད་མེད་གང་ཡང་རུང་བས་བླང་ཆོག་སྟེ། རབ་དབྱེ་ལས། གླིང་
གསུམ་སྐྱེས་པ་བུད་མེད་ལས། །འགྲོ་བ་གཞན་ལ་སྡོམ་པ་བཀག །ཅེས་བཤད་པས་སོ། །
དེ་ཡང་གཙོ་བོར་ཁྱིམ་པ་ལ་བསྔགས་པས་ཁྱིམ་པའི་རྟེན་ཅན་གྱིས་གཙོ་བོར་ལེན་པ་ཡིན་
མོད། མཁས་པ་ཤཱཀྱ་མཆོག་ལྡན་སོགས་འགའ་ཞིག དགེ་ཚུལ་ཕ་མ་ཡན་ཆད་ཀྱི་རབ་ཏུ་
བྱུང་བས་འདི་བླང་དུ་མི་རུང་སྟེ། རྩ་བཞི་ཇི་སྲིད་འཚོའི་མཐའ་ཅན་དུ་བསྲུང་བའི་སྡོམ་པ་
ཡོད་བཞིན་དུ་རྩ་བཞི་ཉིན་ཞག་གི་མཐའ་ཅན་དུ་ཁས་བླངས་ན་སྡོམ་པ་སྔ་མ་དེ་སྟོང་རྒྱུར་
ཐལ་བའི་སྐྱོན་ཡོད་གསུངས་པ་ནི། རིགས་པ་ཚིག་ལ་ཤོར་བ་སྟེ། དེ་ལྟར་ན་ཡོངས་རྫོགས་
དགེ་བསྙེན་གྱིས་ཀྱང་དེ་བླང་དུ་མི་རུང་བར་འགྱུར་ཏེ། རྒྱུ་མཚན་ཁྱེད་རང་གིས་བཀོད་པ་



（གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དེའི་ཕྱིར་རོ། །དེས་ན་ཁྱིམ་པ། དགེ་བསྙེན། དགེ་ཚུལ། དགེ་སློང་སོགས་གང་གིས་ཀྱང་
བླང་ཆོག་སྟེ། སྨན་ལྷའི་མདོ་ཆེན་སོགས་ལས་དེ་ལྟར་བཤད་པས་སོ། །
གང་ལས་བླང་པའི་ཡུལ་ནི། བྱེ་སྨྲ་དང་ཐུན་མོང་ལྟར་ན། དགེ་སློང་ལས་ངེས་པར་
བླང་དགོས་ཤིང་། མདོ་སྡེ་པ་དང་ཐུན་མོང་ལྟར་ན། དགེ་བསྙེན་སོགས་སྡོམ་ལྡན་གྱི་གང་
ཟག་སུ་རུང་ལས་བླངས་པས་ཆོག་ཅིང་། ལེན་མཁན་ཀྱང་དུད་འགྲོ་སོགས་ལ་ཡང་སྐྱེ་བར་
བཤད་དོ། །རབ་དབྱེ་ལས། བྱེ་བྲག་སྨྲ་བའི་བསྙེན་གནས་ཀྱང་། །དགེ་སློང་ལས་ལེན་
གང་ཟག་ནི། །གླིང་གསུམ་སྐྱེས་པ་བུད་མེད་ལས། །འགྲོ་བ་གཞན་ལའང་སྡོམ་པ་བཀག །
མདོ་སྡེ་པ་རྣམས་དུད་འགྲོ་སོགས། །འགྲོ་བ་གཞན་ལའང་སྐྱེ་བར་བཤད། །བླང་བའི་ཡུལ་
ཡང་དགེ་བསྙེན་སོགས། །གང་ཡང་རུང་བས་བླང་བར་བཤད། །ཅེས་བཤད་པས་སོ། །
ཐེག་ཆེན་ཐུན་མོང་མ་ཡིན་པ་ལྟར་ན། འབོག་པ་པོ་མཚན་ཉིད་དང་ལྡན་པ་རྙེད་ན་རབ། མ་
རྙེད་ན་རྟེན་གྱི་དྲུང་དུ་ཆོ་ག་དག་ཅིང་གཙང་བའི་སྒོ་ནས་རང་ཉིད་ཀྱིས་བླང་པས་ཆོག་སྟེ།
རབ་དབྱེ་ལས། དོན་ཡོད་ཞགས་པའི་རྟོགས་པ་ལས། །གསོ་སྦྱོང་རང་གིས་བླང་པ་སོགས། །
ཆོ་གའི་ལག་ལེན་འགའ་ཞིག་ཡོད། །ཅེས་གསུངས་པས་སོ། ། ་
འདིར་མཁས་པར་གྲགས་པ་འགའ་ཞིག །དོན་ཡོད་ཞགས་པའི་རྟོགས་པ་ནས་
བཤད་པའི་གསོ་སྦྱོང་གི་མིང་ཅན་དེ་རིགས་བརྒྱད་ཀྱི་སོ་ཐར་སྡོམ་པ་མཚན་ཉིད་པ་མིན་ཏེ།
སོ་ཐར་རིགས་བརྒྱད་ཀྱི་སྡོམ་པ་ནི་ཉན་ཐོས་དང་ཐུན་མོང་བའི་ཆོ་གས་བླངས་པ་གཅིག་
དགོས་ལ། འདི་དེ་ལྟར་མ་ཡིན་པའི་ཕྱིར་ཞེས་གསུངས་པ་ནི། དཔྱོད་ལྡན་གྱི་གསུང་མ་
ཡིན་ཏེ། དེ་ལྟར་ན་རྣམ་པར་གཏན་ལ་དབབ་པ་བསྡུ་བ་ནས་བཤད་པའི་དགེ་བསྙེན་ཕ་མ།
དགེ་ཚུལ་ཕ་མ་སོགས་ཀྱི་སྡོམ་པ་ཡང་རིགས་བརྒྱད་ཀྱི་སྡོམ་པ་མ་ཡིན་པར་ཐལ་ཏེ། ཉན་
ཐོས་དང་ཐུན་མོང་བའི་ཆོ་གས་བླངས་པ་མ་ཡིན་པའི་ཕྱིར་རོ། །དེས་ན་རབ་དབྱེ་ལས།
བྱང་ཆུབ་སེམས་དཔའ་ཉིད་ལ་ཡང་། །སོ་སོ་ཐར་པ་འབོག་པ་ཡི། །ཆོ་ག་འགའ་ཞིག་ཡོད་
10



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
མོད་ཀྱི། །དེའི་ཆོ་ག་ཕལ་ཆེར་ནུབ། །གསོ་སྦྱོང་རང་གིས་བླང་པ་ཡི། །ཆོ་གའི་ལག་ལེན་
འགའ་ཞིག་ཡོད། །ཅེས་གསུངས་པ་ལྟར་ཐེག་ཆེན་ཐུན་མོང་མ་ཡིན་པ་ལའང་རིགས་
བརྒྱད་འབོག་པའི་ཆོ་ག་སྔར་བྱུང་མོད། དགེ་བསྙེན་ཕ་མ་སོགས་རིགས་ཕྱི་མ་བདུན་
འབོག་པའི་ཆོ་གའི་ལག་ལེན་དེང་སང་ནུབ་ནས་མེད་ཅིང་། རིགས་བརྒྱད་ཀྱི་ནང་ཚན་
བསྙེན་གནས་ཀྱི་སྡོམ་པ་འབོག་པའི་ཆོ་ག་དེང་སང་ལག་ལེན་མ་ནུབ་པར་ཡོད་ཅེས་
གསུངས་ཀྱི། སོ་ཐར་རིགས་བརྒྱད་ཀྱི་སྡོམ་པ་ལ་ཉན་ཐོས་དང་ཐུན་མོང་བའི་ཆོ་གས་
བླངས་པ་ཞིག་དགོས་ཞེས་པ་དང༌། དོན་ཞགས་རྒྱུད་ནས་གསུངས་པའི་བསྙེན་གནས་ཀྱི་
སྡོམ་པས་བསྙེན་གནས་སྡོམ་པའི་གོ་མི་ཆོད་ཅེས་པ་དེ་འདྲ་གཏན་ནས་མ་གསུངས་པའི་
ཕྱིར་རོ། །
དབྱེ་བ་ཡང་། སྡེ་སྣོད་ཀྱི་སྒོ་ནས་འདུལ་བ། མངོན་པ། མདོ་སྡེ། རྒྱུད་སྡེ་ནས་བཤད་
པའི་བསྙེན་གནས་ཀྱི་སྡོམ་པ་བཞི། གྲུབ་མཐའི་སྒོ་ནས་བྱེ་སྨྲའི་ལུགས། མདོ་སྡེ་པའི་
ལུགས། གྲུབ་མཐའ་སྨྲ་བ་གོང་མའི་ལུགས། རིག་པ་འཛིན་པའི་ལུགས་དང་བཞི། མདོ་སྡེ་
ནས་བཤད་ཚུལ། ཀུན་ཏུ་རྒྱུ་སེན་རིགས་ཀྱི་ཞུས་པའི་མདོ་ནས་བཤད་པའི་ཚུལ་དང་།
དྲིས་ལན་བསབ་པའི་མདོ་ནས་བཤད་པའི་ཚུལ་གཉིས་ཡོད། ཆོ་གའི་སྒོ་ནས་དབྱེ་ན། བྱེ་
སྨྲའི་ལུགས་ཀྱི་ཆོ་གས་བླང་བ། མདོ་སྡེ་ལུགས་ཀྱི་ཆོ་གས་བླང་བ། ཉན་ཐོས་དང་ཐུན་མོང་
བའི་ཆོ་གས་བླང་བ། ཐེག་ཆེན་ཐུན་མོང་མ་ཡིན་པའི་ལུགས་ཀྱི་ཆོ་གས་བླང་པ་དང་བཞི།
བྱེ་སྨྲ་བའི་ལུགས་དེ་ལ་སྤྱིར་བཏང་གི་ཆོ་ག་དང་། དམིགས་བསལ་གྱི་ཆོ་ག་གཉིས། མདོ་
སྡེ་པའི་ལུགས་ལ་དུས་བཟང་རེ་རེ་ནས་ལེན་པའི་ཆོ་ག་དང་དུས་བཟང་རྣམས་སྟབས་
གཅིག་ཏུ་ལེན་པའི་ཆོ་ག་རྣམ་པ་གཉིས། །
་ གཉིས་པ་འབོག་བྱེད་ཀྱི་ཆོ་ག་དངོས་ལ། དོན་ཞགས་རྟོགས་པ་ནས་བཤད་པའི་
གསོ་སྦྱོང་འབོག་པའི་ཆོ་ག་བཤད་པ་དང་། སྡེ་སྣོད་དང་གྲུབ་མཐའ་སོ་སོའི་ལུགས་ཀྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་གནས་འབོག་པའི་ཆོ་ག་བཤད་པ་གཉིས། དང་པོ་ལ། སྦྱོར་བ་རྟེན་དང་མཆོད་པ་
བཤམ་པ། སྔོན་འགྲོ་བསོད་ནམས་དང་ཡེ་ཤེས་ཀྱི་ཚོགས་སོག་པ། དངོས་གཞི་འབོག་བྱེད་
ཀྱི་ཆོ་ག་དངོས། རྗེས་བསྲུང་ཞིང་བསླབ་བྱ་བརྗོད་པའོ། །དང་པོ་ནི། གང་དུ་བྱ་བའི་གནས་
ཁང་། སྐྱ་ནུལ་གནམ་བརྒྱན་ས་བརྒྱན་རྟེན་རབ་གནས་ཅན། ཡིད་དངས་ཤིང་འཕྲོག་པ།
ཅི་འབྱོར་བའི་མཆོད་པའི་བཀོད་པ་མཛེས་པར་བཤམ་པའོ། །་
གཉིས་པ་ནི། རྡོ་རྗེ་གུར་ནས་འབྱུང་བའི་ཡན་ལག་བདུན་པ་རྣམ་དག་གམ། བཟང་
པོ་སྤྱོད་པ་ནས་འབྱུང་བའི་ཡན་ལག་བདུན་པ་སོགས་རྒྱུད་དང་མདོའི་རྣམ་དབྱེ་ལེགས་པར་
ཕྱེ་བའི་བསོད་ནམས་ཀྱི་ཚོགས་སོག་ཚུལ་དང་། སྤྲོ་ན་འོག་ནས་འབྱུང་བའི་ཚིགས་སུ་
བཅད་པའི་སྒོ་ནས་དད་འདུན་གྱི་ལྷག་བསམ་སྤྲོ་སིང་བ་གཅིག་མ་བྱུང་གི་བར་དུ་བཤད།
དང་པོ་ནི། དངོས་སུ་བཤམས་པའི་རྟེན་དེ་དག་གི་ཐུགས་ཀ་ནས་སྤྲོས་པའི་འོད་ཟེར་གྱིས་
བཅོམ་ལྡན་འདས་ཤཱཀྱ་ཐུབ་པ་ལ་འཁོར་རྒྱལ་སྲས་འཕགས་པའི་ཚོགས་ཀྱིས་བསྐོར་བ།
ཡི་དམ་དགྱེས་མཛད་རྡོ་རྗེ་ལ་ཡི་དམ་རྒྱུད་སྡེ་བཞིའི་ལྷ་ཚོགས་ཀྱིས་བསྐོར་བ། འཕགས་པ་
སྤྱན་རས་གཟིགས་ལ་བྱང་ཆུབ་སེམས་དཔའི་ཚོགས་ཀྱིས་བསྐོར་བ། རྩ་བའི་བླ་མ་རྡོ་རྗེ་
འཆང་གི་རྣམ་པ་ཅན་ལ་བརྒྱུད་པའི་བླ་མས་བསྐོར་བ། གཞན་ཡང་ཚེ་ལྷ་ནོར་ལྷ་དཔལ་
མགོན་ཆོས་སྐྱོང་སྲུང་མ་དང་བཅས་པ་ལ་མདུན་གྱི་ནམ་མཁའི་གནས་སུ་ཨོཾ་བཛྲ་ས་མཱ་ཛ།
ཞེས་མཆོད་ཡུལ་སྤྱན་དྲངས། དེ་ནས་དངོས་དང་ཡིད་ལས་བྱུང་བའི་མཆོད་པའི་ཞིང་
རྣམས་ནི་རྟེན་གྱི་སྟོབས། ཚེ་རབས་ཐོག་མེད་ནས་བསགས་པའི་ཉེས་ལྟུང་སྡིག་སྒྲིབ་ལ་
འགྱོད་པ་དྲག་ཏུ་བསྐྱེད་པ་རྣམ་པར་སུན་འབྱིན་པའི་སྟོབས། ཕྱིན་ཆད་མི་བྱེད་པའི་སྡོམ་
སེམས་ཀྱི་སྒོ་ནས་འོག་ནས་འབྱུང་བའི་སྐོར་དགེ་བའི་ལས་ལ་འབད་པ་གཉེན་པོ་ཀུན་ཏུ་
སྤྱོད་པའི་སྟོབས། དེ་ལྟར་བྱས་པས་ཉེས་ལྟུང་དེ་དག་དག་པར་རང་ཡིད་ཆེས་ཤིང་རྒྱལ་བ་
སྲས་བཅས་ཀྱིས་ཀྱང་ལེགས་སོ་སྦྱིན་པ་ཉེས་པ་ལས་སླར་ལོག་པའི་སྟོབས་ཏེ། གཉེན་པོ་



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
སྟོབས་བཞི་ཚང་བའི་བཤགས་པ་བྱེད་པ་ཡན་ལག་དང་པོ། གཞན་གྱིས་བསགས་པའི་
དགེ་བའི་རྩ་བ་ལ་ཡང་འགྲན་སེམས་དང་ཕྲག་དོག་གི་དྲི་མ་སྤངས་ཏེ་རྗེས་སུ་ཡིད་རང་
བྱེད་པ་ཡན་ལག་གཉིས་པ། སངས་རྒྱས་ཀྱི་རང་བཞིན་ནམ་ཆོས་ཀྱི་གནས་ལུགས་ཟབ་མོ་
ཆོ་གའི་སྒོ་ནས་རྟོགས་པར་བྱེད་པ་དོན་དམ་པར་སེམས་བསྐྱེད་པའི་ཡན་ལག་སྟེ་གསུམ་པ།
སངས་རྒྱས་ལ་ལམ་གྱི་སྟོན་པ། ཆོས་ལ་སྐྱབས་དངོས་སམ་ལམ་དངོས། དགེ་འདུན་ལ་
ལམ་གྱི་ཟླ་གྲོགས་སུ་ཁས་ཆེ་བ་སྐྱབས་སུ་འགྲོ་བའི་ཡན་ལག་སྟེ་བཞི་པ། ཕ་མ་སེམས་
ཅན་གྱི་དོན་དུ་སངས་རྒྱས་ཐོབ་པར་འདོད་པའི་སྨོན་པ་སེམས་བསྐྱེད་པའི་ཡན་ལག་སྟེ་
ལྔ་པ། དེའི་ཕྱིར་དུ་གསོ་སྦྱོང་གི་སྡོམ་པ་སོགས་སྤྱོད་པའི་གྲོགས་ཀྱིས་ཟིན་པར་བྱེད་པ་
འཇུག་པ་སེམས་བསྐྱེད་པའི་ཡན་ལག་སྟེ་དྲུག་པ། དེ་ལྟར་བསགས་པའི་དགེ་བའི་རྩ་བ་
ཐམས་ཅད་བླ་མེད་རྫོགས་བྱང་དུ་བསྔོ་བར་བྱེད་པ་བསྔོ་བའི་ཡན་ལག་སྟེ་ཡན་ལག་བདུན་
པ་དེ་ལྟ་བུའི་དམིགས་བྱ་རྣམས་ལེགས་པར་གསལ་བཏབ་པའི་སྒོ་ནས། དཀོན་མཆོག་
གསུམ་ལ་བདག་སྐྱབས་མཆི་ཞེས་སོགས་ལན་གསུམ་ཚིག་བརྗོད་པ་དག་པའི་སྒོ་ནས་བྱེད་
པའོ། །
དེ་ལྟར་ན་དོན་དམ་སེམས་བསྐྱེད་ཆོ་གའི་སྒོ་ནས་མི་སྐྱེ་བར་རབ་དབྱེ་ལས་བཤད་
པ་དང་འགལ་བ་མ་ཡིན་ནམ་སྙམ་ན། མཁས་པར་གྲགས་པ་འགའ་ཞིག །མདོ་ལུགས་ལ་
དོན་དམ་སེམས་བསྐྱེད་འབོག་བྱེད་ཀྱི་ཆོ་ག་མེད་ཀྱང་། སྔགས་ལུགས་ལ་ཡོད་གསུངས་པ་
དང༌། འགའ་ཞིག །དོན་དམ་སེམས་བསྐྱེད་འབོག་བྱེད་ཀྱི་སྦྱོར་དངོས་ཀྱི་ཆོ་ག་ཡོད་ཀྱང་།
དེ་ལས་དོན་དམ་སེམས་བསྐྱེད་མི་སྐྱེ་བས་རྗེས་ཀྱི་ཆོ་ག་མེད་གསུངས་པ་སོགས་སྣང་ཡང་།
ཁོ་བོ་ཅག་ལྟར་ན། དོན་དམ་སེམས་བསྐྱེད་ལ་འཇོག་མཚམས་མི་འདྲ་བ་ཁ་རེ་སྣང་བས།
ཐེག་ཆེན་གྱི་འཕགས་ལམ་མཉམ་གཞག་ཡེ་ཤེས་ཀྱི་ངོར་གྱུར་པའི་སེམས་བསྐྱེད་ལ་དོན་
དམ་སེམས་བསྐྱེད་དུ་བཞག་པ་དེ་ཆོ་གའི་སྒོ་ནས་མི་སྐྱེ་བ་ལ་དགོངས་ནས་རབ་དབྱེ་ལས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དེ་ལྟར་གསུངས་པ་ཡིན། གསང་སྔགས་པའི་ཕྱི་འཇུག་སྐབས་སུ། བདེན་གཉིས་སེམས་
བསྐྱེད་པའི་ཚེ་ཟླ་བའི་རྣམ་པ་ཅན་ལ་ཀུན་རྫོབ་སེམས་བསྐྱེད་དང་། རྡོ་རྗེའི་རྣམ་པ་ཅན་ལ་
དོན་དམ་སེམས་བསྐྱེད་དུ་བཞག་པ་དེ། ཆོ་གའི་སྒོ་ནས་སྐྱེ་ཞིང་། སྐྱེས་པ་དེ་བརྟན་བྱེད་ཀྱི་
སྔགས་ཀྱང་བརྗོད་པ་དེ་ཡིན། མདོ་སྔར་ཐུན་མོང་དུ་དོན་དམ་པ་གནས་ལུགས་ཡུལ་དུ་
བྱེད་པའི་སེམས་བསྐྱེད་ལ་དོན་དམ་སེམས་བསྐྱེད་དུ་བཞག་པ་དེ། ཆོ་གའི་སྒོ་ནས་སྐྱེ་བ་ལ་
དགོངས་ནས་དཔལ་འཕགས་པ་ཀླུ་སྒྲུབ་ཀྱི་སེམས་བསྐྱེད་པའི་ཆོ་ག་ན་དེ་ལྟར་གསལ་བར་
བཤད་ཅིང་། འདིར་ཡང་དེ་ལྟ་བུ་ཡིན་པས་རྣམ་དབྱེ་ཕྱེད་པར་མཛད་དུ་གསོལ། །
གཉིས་པ་ནི། ཕྱག་འཚལ་བ། མཆོད་པ་འབུལ་བ། བཤགས་པ། རྗེས་སུ་ཡི་རང་།
ཆོས་འཁོར་བསྐོར་བར་བསྐུལ་བ། མྱ་ངན་ལས་མི་འདའ་བར་གསོལ་བ་འདེབས་པ། བསྔོ་
བ་སྟེ་ཡན་ལག་བདུན་ལྡན་གྱི་དམིགས་རྣམ་གསལ་བཏབ་སྟེ་བཟང་པོ་སྤྱོད་པ་ནས་འབྱུང་
བའི་ཡན་ལག་བདུན་པ་ལན་གསུམ་བརྗོད་པའོ། །འདིར་མཁས་པ་འགའ་ཞིག །བཟང་པོ་
སྤྱོད་པར། མཆོད་པ་དང་། ཆོས་འཁོར་བསྐུལ་བ་དང་། མྱ་ངན་ལས་མི་འདའ་བར་གསོལ་
བ་འདེབས་པའི་ཡན་ལག་གསུམ་འབྱུང་། སྔགས་སུ་དེ་ལྟར་མི་འབྱུང་བའི་རྒྱུ་མཚན་ཅི་
ཡིན་ཞེས་དོགས་པ་བཀོད་ནས། ལན་ལ་ཁ་ཅིག །བཟང་པོ་སྤྱོད་པར་ཚོགས་ཞིང་མཆོག་
གི་སྤྲུལ་སྐུ་ཡིན་པས་དེ་ལྟར་དགོས། ཅིག་ཤོས་ཀྱི་ཚོགས་ཞིང་ལོངས་སྐུ་ཡིན་པས་དེ་ལྟར་
མི་དགོས་གསུངས། དེ་ལ་ཁ་ཅིག །དེ་མི་འཐད་དེ། རིགས་ལྔ་མཆོག་གི་སྤྲུལ་པ་སྟེ། །
ལོངས་སྐུར་བཤད་པ་མཆོག་ལ་དགོངས། །ཞེས་བཤད་པས་སྔགས་གྱི་ཚོགས་ཞིང་དེ་ཡང་
ལོངས་སྐུ་མ་ཡིན་པའི་ཕྱིར་ཞེས་གསུངས། ཁོ་བོའི་ཡོངས་འཛིན་འགའ་ཞིག །མདོ་སྔགས་
ཀྱི་བཤད་ཚུལ་ཐ་དད་པ་ཙམ་ཡིན་པས། རྟོག་པས་བཏགས་པའི་སྒྲུབ་བྱེད་འགོད་མི་
དགོས་གསུངས་པ་རྣམས་ལེགས་པར་སྣང་མོད། རང་གི་བསམ་ཚོད། མཆོག་གི་སྤྲུལ་སྐུ་
ལ་ཆོས་འཁོར་བསྐུལ་དགོས་པས་མྱ་ངན་ལས་མ་འདའ་བར་གསོལ་བ་གདབ་དགོས་པ་



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
མངོན་དུ་གྱུར་པས་བཟང་པོ་སྤྱོད་པའི་དེ་དེ་ཙམ་ལ་དགོངས་པ་དང་། གུར་གྱི་ཚོགས་ཞིང་
ལོངས་སྐུ་དངོས་མ་ཡིན་དུ་ཆུག་ནའང་། གྲུབ་པའི་ས་ལ་གནས་པ་ཡན་ཆད་ཀྱི་སྤྱོད་ཡུལ་དུ་
གྱུར་པས་དེ་ལྟར་ཆེར་མི་དགོས་པས་ཡན་ལག་དེ་གསུམ་མ་བྱས་ཀྱང་འགལ་བ་མེད་པ་ལ་
དགོངས་ཞེས་བྱས་ཀྱང་མི་ལེགས་པར་མི་སེམས་སོ།། །།
གཉིས་པ་དངོས་གཞི་འབོག་པའི་ཆོ་ག་དངོས་ལ། གང་དག་ཕྱོགས་བཅུའི་འཇིག་
རྟེན་གྱི་ཁམས་མཐའ་ཡས་མུ་མེད་པ་རྣམས་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་དང་། ཁྱད་པར་དུ་ཡང་སྟོན་པ་བཅོམ་ལྡན་འདས་རྒྱལ་བ་ཤཱཀྱ་ཐུབ་པ། ཡི་
དམ་རྒྱུད་སྡེ་བཞིའི་ལྷ་ཚོགས་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱང་བདག་ཅག་
རྣམས་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ་བྱ་བ་བྱས་ཤིང་བྱེད་པ་
བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པ་ཀུན་ཏུ་སྦྱོར་བ། ཡོངས་སུ་
ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་
པར་གྲོལ་བའི་ཤེས་རབ་ཅན་དེ་དག་གིས་སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་
དང༌། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་
བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་།
བླ་ན་མེད་པའི་བྱང་ཆུབ་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དུ་གསོ་སྦྱོང་
ངེས་པར་མཛད་པ་དེ་བཞིན་དུ། བདག་མིང་འདི་ཞེས་བྱ་བས་ཀྱང་སེམས་ཅན་ཐམས་ཅད་
ལ་ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་
དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་
རྫོགས་པར་བྱ་བའི་ཕྱིར་དུ་དུས་ད་ནས་བཟུང་སྟེ་སང་ཉི་མ་མ་ཤར་གྱི་བར་དུ་ཐེག་པ་ཆེན་
པོའི་གསོ་སྦྱོང་གི་སྡོམ་པ་ངེས་པར་ཡང་དག་པར་བླང་བར་བགྱིའོ་ཞེས་པ་ལན་གསུམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བརྗོད་པའི་མཐར་གསོ་སྦྱོང་གི་སྡོམ་པ་སྐྱེ་བ་ཡིན་ནོ། །
རྗེས་བསླབ་བྱ་བརྗོད་པ་ནི། དེང་ནས་སྲོག་གཅོད་མི་བྱ་ཞིང་། །གཞན་གྱི་ནོར་ཡང་
བླང་མི་བྱ། །འཁྲིག་པའི་ཆོས་ཀྱང་མི་སྤྱད་ཅིང་། །བརྫུན་གྱི་ཚིག་ཀྱང་མི་སྨྲའོ། །སྐྱོན་ནི་
མང་པོ་ཉེར་བརྟེན་པའི། །ཆང་ནི་ཡོངས་སུ་སྤང་བར་བྱ། །ཁྲི་གདན་མཐོན་པོ་མི་བྱ་ཞིང་། །
དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་སྤང་
བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱ་ཞིང་། །དེ་བཞིན་
སྲོག་གཅོད་ལ་སོགས་སྤངས། །བླ་མེད་བྱང་ཆུབ་མྱུར་ཐོབ་ཤོག །སྡུག་བསྔལ་མང་
འཁྲུགས་སེམས་ཅན་རྣམས། །སྲིད་པའི་མཚོ་ལས་སྒྲོལ་བར་ཤོག །
ཅེས་པ་ལན་གཅིག་བརྗོད། ཨོཾ་ཨ་མོ་གྷ་ཤི་ལ་སམྦྷ་ར་སམྦྷ་ར། བྷ་ར་བྷ་ར། མ་ཧཱ་
ཤུདྡྷ་སཏྭ་པདྨ། བི་བྷུ་ཥིཉྩ། བྷུཉྩ་དྷ་ར་དྷ་ར། ས་མནྟ་ཨ་ཝ་ལོ་ཀི་ཏེ་ཧཱུཾ་ཕཊ། ཞེས་ཅི་མང་
བཟླས། དགེ་བ་འདི་ཡིས་མྱུར་དུ་བདག །སྤྱན་རས་གཟིགས་དབང་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པར། །དེ་ཡི་ས་ལ་འགོད་པར་ཤོག །
གསུམ་པ་རྗེས་བསྲུང་ཚུལ་བསླབ་བྱ་བརྗོད་པ་ནི། མཛོད་ལས། ཚུལ་ཁྲིམས་ཡན་
ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། བཞི་གཅིག་དེ་བཞིན་གསུམ་
རིམ་བཞིན། །ཞེས་པ་ལྟར་བསླབ་བྱ་བརྒྱད་པོ་དེ་བསྡུ་ན། ཚུལ་ཁྲིམས་ཀྱི་ཡན་ལག །བག་
ཡོད་པའི་ཡན་ལག །བརྟུལ་ཞུགས་ཀྱི་ཡན་ལག་དང་གསུམ་དུ་འདུས། དང་པོ་ནི། སྲོག་
གཅོད། མ་བྱིན་ལེན། མི་ཚངས་སྤྱོད། བརྫུན་ཏེ་བཞི་སྤོང་བའི་བསླབ་བྱ། དེའང་སྲོག་
གཅོད་ནི། སྲོག་གཅོད་པ་ནི། བསམ་བཞིན་དུ། མ་ནོར་བར་ནི་གཞན་གསོད་པའོ། །ཞེས་
པ་ལྟར་རང་ལས་གཞན་པའི་སྲོག་ཆགས་བསམ་བཞིན་དུ་སྲོག་དང་ཕྲལ་ན། མི་དགེ་བ་
བཅུའི་ནང་ཚན་གྱི་སྲོག་གཅོད་ཀྱི་ལས་ལམ་དངོས་གཞི་རྫོགས་པས། དེ་ལྟ་བུ་བྱས་ན་སྡོམ་
པ་འདིའི་བསླབ་བྱ་དང་འགལ་བའི་ཡན་ལག་གི་ཉེས་པ་ཙམ་ཡིན་པས་སྲོག་གཅོད་ཀྱི་མི་
16་



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
དགེ་བ་མཐའ་དག་བསྲུང་། ཁྱད་པར་མིའམ་མིར་ཆགས་པ་དངོས་བརྒྱུད་ཀྱི་སྒོ་ནས་
བསམ་བཞིན་དུ་སྲོག་དང་ཕྲལ་ན། སྡོམ་པ་འདི་རྩ་བ་ནས་སྟོང་པའི་རྩ་ལྟུང་ཡིན་པས་ངེས་
པར་བསྲུང་ཐུབ་པར་བྱེད། གཉིས་པ་ནི། མ་བྱིན་ལེན་པ་གཞན་གྱི་ནོར། །མཐུ་དང་འཇབ་
བུས་བདག་གིར་བྱེད། །ཅེས་པ་ལྟར། རང་མི་དབང་ཞིང་གཞན་གྱིས་བདག་གིར་བཟུང་
བའི་ནོར་རྫ་ས་བརྐུས་པའམ་ཕྲོགས་ཏེ་གནས་ཕུགས་ཐོབ་བློ་སོགས་སྐྱེས་ན་མི་དགེ་བ་
བཅུའི་ནང་ཚན་གྱི་མི་དགེ་བ་ཡིན་པ་དང་། ཁྱད་པར་རིན་ཐང་ཚང་བའི་དངོས་པོ་ཞེས་པ་
ནས་ཁལ་བཞི་རི་བ་ཡན་ཆད་ཀྱི་རྫ་ས་བརྐུས་སམ་ཕྲོགས་ན། སྡོམ་པ་གཏོང་བའི་རྩ་ལྟུང་
ཡིན་པས་ངེས་པར་བསྲུང་ཐུབ་པ་བྱེད། གསུམ་པ་ནི། བགྲོད་མིན་བགྲོད་པར་འདོད་པ་
ཡིས། །ལོག་པར་གཡེམ་པ་རྣམ་པ་བཞི། །ཞེས་པ་ལྟར་རང་གི་ཁྱིམ་ཐབས་སུ་བླངས་པ་
མིན་པ་ལ་བགྲོད་པ་ནི། བགྲོད་བྱ་མ་ཡིན་པ་ལ་བགྲོད་པ། དེ་ཡིན་ཀྱང་སྦྲུམ་མ་དང་། ན་
བ་དང་། སྣང་བ་དང་བཅས་པར་བགྲོད་པ་ལྟ་བུ་དུས་མ་ཡིན་པར་བགྲོད་པ། དཀོན་མཆོག་
གི་རྟེན་སོགས་ཀྱི་དྲུང་དུ་བགྲོད་པ་ནི་གནས་མ་ཡིན་པར་བགྲོད་པ། ཁ་དང་གཤང་ལམ་
སོགས་སུ་བགྲོད་པ་ཡན་ལག་མ་ཡིན་པར་བགྲོད་པ་སྟེ། ལོག་གཡེམ་བཞི་པོ་དེ་ནི་མི་དགེ་
བ་བཅུའི་ནང་ཚན་གྱི་སྡོམ་པ་གཏོང་བའི་རྩ་ལྟུང་ཡིན་པས་ངེས་པར་དུ་བསྲུང་། དེ་དག་གི་
སྟེང་དུ་ཁྱིམ་པ་ཡིན་ཡང་འདི་དུས་ཐུང་བས་མི་ཚངས་སྤྱོད་ཀྱང་བསྲུང་དགོས་པས། རང་གི་
ཆུང་མ་ཡིན་ཡང་རྨའི་སྒོ་གསུམ་གང་རུང་དུ་བཅུག་སྟེ་ཉམས་སུ་མྱོང་ན་སྡོམ་པ་འདི་གཏོང་
བའི་རྩ་ལྟུང་དུ་འགྱུར་བས་འདི་བསྲུང་དགོས་སོ། །
བཞི་པ་ནི། བརྫུན་ཚིག་འདུ་ཤེས་གཞན་བསྒྱུར་བའི། །ཚིག་དོན་མངོན་པར་གོ་
བའོ། །ཞེས་པ་ལྟར་བསམ་བྱའི་དོན་ལས་འདུ་ཤེས་གཞན་དུ་བསྒྱུར་ཏེ་ཕ་རོལ་སླུ་བའི་
ཚིག་སྨྲས་པ། ཕ་རོལ་པས་ཀྱང་ཚིག་དེའི་དོན་གོ་ན། མི་དགེ་བ་བཅུའི་ནང་ཚན་གྱི་མི་དགེ་
བ་ཡིན་པ་དང་། ཁྱད་པར་རྩ་བཞིའི་ནང་ཚན་མི་ཆོས་བླ་མའི་བརྫུན་ཞེས་པ། བསམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཏན་གྱི་མཉམ་གཞག་ལ་བརྟེན་པའི་མངོན་ཤེས་རྫུ་འཕྲུལ་སོགས་མེད་ཀྱང་ཡོད་དོ་ཞེས་
སྨྲས་པས་གཞན་གྱིས་དོན་གོ་ན། སྡོམ་པ་གཏོང་བའི་རྩ་ལྟུང་ཡིན་པས་དེ་ངེས་པར་བསྲུང་།
གཉིས་པ་བག་ཡོད་ཀྱི་ཡན་ལག་ནི། མྱོས་འགྱུར་ཆང་སྤོང་བ་སྟེ། དེ་ལ་འདུལ་བ་
གསུམ་བརྒྱ་པ་ལྟར་ན། སྦྱར་བའི་ཆང་དང་། བཅོས་པའི་ཆང་གཉིས། དང་པོ་ནི། ཆན་
བཏགས་བསྣན་པར་བྱས་པ་སྦྱར་བའི་ཆང་། །ཞེས་པ་ལྟར་ནས་དང་འབྲས་སོགས་བཙོས།
ཕབ་བཏབ། བསྙལ་བ་ལས་བྱུང་བའི་ཆང་ནི་སྦྱར་བའི་ཆང་ཞེས་བྱ། གཉིས་པ་ནི། འབྲས་
བུ་ལ་སོགས་ཁུ་བར་བཅོས་པ་ནི། བཅོས་ཆང་། དགུན་ཆང་བུ་རམ་ཆང་འདྲར་བཤད། །
ཅེས་པ་ལྟར། དགུན་ཆང་བུར་ཆང་ལ་སོགས་པ་སེམས་མྱོས་པར་བྱེད་པ་ནི་བཅོས་པའི་
ཆང་ཞེས་བྱའོ། །ཡང་མཛོད་འགྲེལ་ལས། འབྲུའི་ཆང་ནི་ཟས་ལས་སྦྱར་བའི་བཏུང་བའོ། །
སྦྱར་བའི་ཆང་ནི་རྫས་ལས་སྦྱར་བའི་བཏུང་བའོ། །ཞེས་འབྲུའི་ཆང་ནས་དང་འབྲས་
སོགས་ཀྱི་ཆང་། སྦྱར་བའི་ཆང་བུ་རམ་ཤིང་གི་ཆང་སོགས་ལ་བཤད་པ་མི་མཐུན་པ་གཉིས་
འབྱུང་བ་ནི་བཤད་ཚུལ་ཐ་དད་པ་ཙམ་མོ། ། ་ ་་
འདི་འདུལ་མངོན་ལས་བཤད་ཚུལ་ཐ་དད་ཀྱི་དབང་གིས་འདུལ་བར་རང་བཞིན་
དང་བཅས་པའི་ཁ་ན་མ་ཐོ་བ་སོ་སོར་བྱས་ནས། འདུལ་བར། ཆང་ནི་ཉེས་པ་ཀུན་གྱི་
རྩ་བ་སྟེ། །རྩ་མཆོག་ཟིལ་པ་ཙམ་ཡང་བཏུང་མི་བྱ། །ཞེས་བཤད་པ་དང་། མངོན་པར།
རང་གི་གཉེན་པོས་སེམས་དབང་དུ་འདུས་ན། སེམས་མ་མྱོས་ཀྱི་བར་དུ་བཏུང་ཀྱང་འགལ་
བ་མེད་པར་བཤད་པ་གཉིས་སྣང་ཡང་། འདུལ་བ་ལྟར་ལག་ལེན་ལ་གཅེས་སོ། །གསུམ་
པ་བརྟུལ་ཞུགས་ཀྱི་ཡན་ལག་ནི། གར་སོགས་ཕྲེང་སོགས་ཀྱི་ཡན་ལག །མལ་ཆེ་མཐོའི་
ཡན་ལག །ཕྱི་དྲོའི་ཁ་ཟས་སྤོང་བའི་ཡན་ལག་དང་གསུམ་ལས། དང་པོ་ནི། ཀུན་སློང་ཉོན་
མོངས་པ་ཆགས་སོགས་ཀྱིས་ཀུན་ནས་བླང་བའི་གླུ་དང་གར་དང་། རང་གི་རྒྱན་ནར་མ་མ་
གཏོགས་པ། བསྙེན་གནས་སྐབས་སུ་ཆེད་དུ་བསྟར་བའི་རྒྱན་གོས་གསར་པ་དང་། མཛེས་
18



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
འདོད་ཀྱི་ལུས་དྲི་བཟང་གིས་བྱུག་པ་དང་། མེ་ཏོག་གི་ཕྲེང་བ་དང་། རིན་པོ་ཆེའི་ཕྲེང་བ་
སོགས་སྒེགས་འཆོས་ཡན་ལག་གི་ཉེས་པ་ཡིན་པས་བསྲུང་། གཉིས་པ་ནི། གསེར་དངུལ་
གྱི་རྒྱན་གྱིས་སྤྲས་པ་སྟེ་ཁྲི་ཆེན་པོ་དང་། ཁྲུ་གང་ཡན་ཆད་དུ་ལོངས་པའི་ཁྲི་མཐོ་བ་སྟེ། དེ་ ་
དག་གི་སྟེང་དུ་འདུག་པ་དང་ཉལ་བས་ནི་ཡན་ལག་གི་ཉེས་པ་ཡིན་པས་དེ་བསྲུང་།
གསུམ་པ་དུས་མིན་པའི་ཁ་ཟས་ནི། བཟའ་བ་ལྔ་དང་བཅའ་བ་ལྔ་སོགས། བཟའ་
བ་ལྔ་ནི། ཟན་དྲོན། འབྲས་ཆན། ཤ །ཉ་ཤ །སྣུམ་ཁུར་རོ། །དེས་མཚོན་སྐྱོ་མ། ལྡེ་གུ།
ཐུག་པ་སོགས་ཀྱང་ངོ༌། །བཅའ་བ་ལྔ་ནི། རྩ་བ། སྡོང་བུ། འདབ་མ། མེ་ཏོག །འབྲས་
བུའོ། །དང་པོ་ནི། ལ་ཕུག་དང་ཉུང་མ་ལྟ་བུའོ། །གཉིས་པ་ནི། བུ་རམ་ཤིང་ལྟ་བུའོ། །
གསུམ་པ་ནི། ལ་ཕུག །ཉུང་མ། ཡུང་ཀར་གྱི་ལོ་མ་ལྟ་བུའོ། །བཞི་པ་ནི། པདྨ་དང་ཨུཏྤལ་
སོགས་ལྟ་བུའོ། །ལྔ་པ་ནི། རྒུན་འབྲུམ། སྟར་ཁ། ཁམ་བུ་སོགས་འཇིག་རྟེན་ན་ཟས་སུ་
གྲགས་པ་དེའོ། །འབྲུ་མར། ཞུན་མར། བུ་རིམ་གྱི་ཁུ་བ། བུ་རམ་སོགས་ཞག་བདུན་པའི་
སྨན་ཡིན་པས། བུ་རམ། ཀ་ར། བུ་རམ་བསྒར་མ་སོགས་ནི་ཞག་བདུན་པའི་སྨན་ཡིན་
པས། ཕྱི་དྲོ་བཟའ་བར་གནང་བ་ཡིན་ནོ། །དེ་ལྟ་བུའི་བཟའ་བ་དང་བཅའ་བ་ལྔ་ནི། ཕྱི་དྲོ་
ཟས་ན་ཡན་ལག་གི་ཉེས་བྱས་འབྱུང་བས་བསྲུང་དགོས་ཏེ། རང་གླིང་དང་པོའི་སྐྱ་རེངས་
ནས་བཟུང་སྟེ། །ཉི་མ་ཕྱེད་བར་དུས་རུང་ཟས་ཡིན་ཏེ། །དེ་ཡོལ་གང་ཞིག་དུས་མིན་ཟ་
བྱེད་པ། །ཉེས་བཅས་ལྕགས་ཀྱི་གོང་བུའི་ཟས་རྣམས་ཟ། །ཞེས་བཤད་པས་སོ། །དེ་ཡང་
རང་གླིང་ཞེས་པ། རང་གནས་པའི་གླིང་དང་རང་སྐྱེས་པའི་གླིང་ལ་ངོས་འཛིན་པའི་ལུགས་
གཉིས་སྣང་ཡང་། རང་གནས་པའི་གླིང་གཙོ་ཆེ་བ་ཡིན་ཏེ། འཛམ་བུ་གླིང་དུ་སྐྱེས་པའི་
དགེ་སློང་གིས་གླིང་གཞན་དུ་ཕྱིན་ན། གླིང་དེའི་ཉི་མ་ཕྱེད་ཡོལ་ན་བཟར་མི་རུང་བར་བྱེད་
དགོས་པའི་ཕྱིར་རོ། །ཡང་དོན་ཞིགས་ནས་བཤད་པའི་གསོ་སྦྱོང་འདི་རང་གིས་བླང་པའི་
ཆོ་ག་ཡིན་པས་འབོག་པ་མེད་ཀྱང་རང་གིས་བླང་པས་ཆོ་ག་ལ་གལ་སྲིད་འབོག་པ་པོ་དགེ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བའི་བཤེས་གཉེན་མཚན་ཉིད་དང་ལྡན་པ། ཆོ་ག་དག་ཅིང་གཙང་བ་གཅིག་གི་དྲུང་དུ་
ལེན་ན། འབོག་པ་པོའི་ཚིག་བརྗོད་པ་དེའི་རྗེས་སུ་ལེན་པ་པོའི་ཚིག་ཟུར་ཕྱིན་པ། བྱེད་
ཚིག་མ་འཆོལ་བ། བཅད་གཏུབས་ཇི་ཙམ་འཚམ་པས་བྱས་པའི་སྒོ་ནས་རྗེས་ཟློས་བྱེད་
དགོས་ཏེ། མཛོད་འགྲེལ་ལས་འབོག་པ་པོའི་སྔར་ཡང་སྨྲར་བར་མི་བྱ་ལ། ཁ་མཉམ་དེ་
ཡང་མི་བྱ་སྟེ། དེ་ལྟར་ན་འདི་གཞན་ལས་ནོས་པ་ཡིན་གྱི། གཞན་དུ་ན་འབོག་པ་དང་ནོད་
པ་གྲུབ་པར་མི་འགྱུར་རོ་ཞེས་གསུངས་པས་སོ། །
གཉིས་པ་སྡེ་སྣོད་དང་གྲུབ་མཐའ་སོ་སོའི་ལུགས་ཀྱི་བསྙེན་གནས་འབོག་པའི་ཆོ་ག་
བཤད་པ་ལ། འདུལ་བའི་སྡེ་སྣོད་དང་། མངོན་པའི་སྡེ་སྣོད་ལས། བསྙེན་གནས་སྡོམ་པའི་
ངོ་བོ་མིང་ཙམ་བཤད་ཀྱང་། འབོག་བྱེད་ཀྱི་ཆོ་ག་གསལ་བར་བཤད་པ་མ་མཐོང་། དེའི་
གནད་ཀྱིས་གསེར་ཐུར་བས། འདུལ་བའི་ལུགས་ཀྱི་བསྙེན་གནས་ཀྱི་ཆོ་ག་གསལ་པོ་ག་
ན་བཞུགས། ཞེས་དྲིས་པའི་གསེར་ཐུར་རང་ལན་དུ། རུང་མཐུན་སྦྱོར་ཚུལ་མཛོད་འགྲེལ་
དུ་གསལ་བར་གསུངས་པ་དེ་ཡིན་ནོ་ཞེས་བཤད་ནས། སྐྱབས་འགྲོ་རྩོམ་བྱེད་དུ་བྱས།
ཁས་ལེན་ལན་གསུམ་གྱི་མཐའ་ལ་བསྙེན་གནས་སྡོམ་པ་སྐྱེ་བར་བཤད་འདུག་ཀྱང་།
མཛོད་འགྲེལ་ལས། ཡན་ལག་བརྒྱད་ཚང་བར་ནོད་པ་བྱས་པའི་མ་ཚང་བ་ནི་མ་ཡིན་ནོ་
ཞེས་པའི་ཚིག་གི་ནུས་པ་ལ་བརྟགས་ན་བདག་བསྙེན་གནས་པར་གཟུང་དུ་གསོལ་ཞེས་པ་
ཙམ་གྱིས་མི་ཆོག་པར། ཡན་ལག་བརྒྱད་ཚང་བའི་བསྙེན་གནས་པར་གཟུང་དུ་གསོལ་
ཞེས་པ་གཅིག་བརྗོད་དགོས་པ་འདྲ་སྟེ། ཁ་ཆེ་བྱེ་བྲག་སྨྲ་བས་སྐྱབས་སུ་འཛིན་པ་ཙམ་གྱིས་
དགེ་བསྙེན་མི་བཞེད་པར། དགེ་བསྙེན་ལ་དགེ་བསྙེན་གྱི་སྡོམ་ལྡན་ཡིན་པས་ཁྱབ་པ་ཁས་
ལེན་པའི་གནད་ཀྱི། བདག་དགེ་བསྙེན་དུ་བཙུན་པས་བཟུང་དུ་གསོལ་ཞེས་ལན་གསུམ་
གྱི་མཐར་དགེ་བསྙེན་གྱི་སྡོམ་པ་སྐྱེ་བར་བཞེད་ཀྱང་། ཉི་འོག་བྱེ་སྨྲ་བ། སྐྱབས་གསུམ་
འཛིན་པའི་དགེ་བསྙེན། སྣ་གཅིག་སྤྱོད་པ་སོགས་བཞེད་པའི་གནད་ཀྱི་སྐྱབས་འགྲོ་རྩོམ་



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ། །
བྱེད་དུ་བྱས། བདག་དགེ་བསྙེན་དུ་གཟུང་དུ་གསོལ་ཞེས་ལན་གསུམ་གྱི་ཚེ་དགེ་བསྙེན་གྱི་
སྡོམ་པ་མ་སྐྱེས་ཀྱང་། སྐྱབས་གསུམ་འཛིན་པའི་དགེ་བསྙེན་ཙམ་དུ་འགྱུར། ཡང་སྐྱབས་
འགྲོ་རྩོམ་བྱེད་དུ་བྱས། བདག་ཇི་སྲིད་འཚོའི་བར་དུ་སྲོག་གཅོད་པ་སྤོང་ངོ་ཞེས་སོགས་
བརྗོད་ན། སྣ་གཅིག་སྤྱོད་པའི་དགེ་བསྙེན་དང་། དེ་བཞིན་དུ་སྲོག་གཅོད་མ་བྱིན་ལེན་
གཉིས་སྤོང་ངོ་སོགས་བརྗོད་ན་སྣ་འགའ་དང་། སྲོག་གཅོད་མ་བྱིན་ལེན་ལོག་གཡེམ་
གསུམ་སྤོང་ངོ་ཞེས་སོགས་བརྗོད་ན་ཕལ་ཆེར་དང་། རྩ་བ་བཞི་ཆར་སྤོང་ངོ་དགེ་བསྙེན་དུ་
ཞེས་སོགས་བརྗོད་ན་ཡོངས་རྫོགས་དགེ་བསྙེན་དུ་འགྱུར་བར་བཤད་པ་དང་ཆ་མཚུངས་
པར་སེམས་སོ། །གློ་བོ་མཁན་ཆེན་པས་དྲིས་ལན་ལུང་ཚད་ལས། འདུལ་བར། དེའི་ཆོ་ག་
ནི་གསལ་བར་བཤད་པ་མི་སྣང་ཡང་། མདོ་སྡེ་ལས་ནི་གསུངས་པ་ཡི། །ཆོ་ག་དེ་ཡང་སྦྱར་
བར་བྱ། །ཞེས་དྲིས་ལན་བསབ་པའི་མདོ་ནས་བཤད་པའི་ཆོ་ག་དེ་དག་སྦྱར་བས་ཆོག་
གསུང་བར་སྣང་བ་ནི་མི་ལེགས་པ་འདྲ་བསམ། དེས་ན་རང་ལུགས་འདུལ་བ་ནས་བཤད་
པའི་བསྙེན་གནས་ཀྱི་སྡོམ་པ། བྱེ་སྨྲ་བ་དང་ཐུན་མོང་བ་སྤྱིར་བཏང་གི་ཆོ་གས་ལེན་ན།
སྤྱིར་བཏང་དམིགས་བསལ་གཉིས་ལས། དང་པོ་ནི། མཛོད་ལས། དམའ་བར་འདུག་
སྨྲས་བཟླས་པ་ཡི། །མི་བརྒྱན་ནམ་ནི་ནངས་བར་དུ། །བསྙེན་གནས་ཡན་ལག་ཚང་
བར་ནི། །ནང་པར་གཞན་ལས་ནོད་པར་བྱ། །ཞེས་པ་ལྟར་འབོགས་པ་པོ་དགེ་སློང་གཙང་
མའི་དྲུང་དུ་སྟན་དམའ་བ་ལ་འདུག་ཅིང་། རྒྱན་གསར་པས་ཆེད་དུ་མི་བརྒྱན་པར། ད་ནང་
ནམ་ལངས་ནས་སང་གི་ནམ་མ་ལངས་ཀྱི་བར་དུ། ཡན་ལག་བརྒྱད་ཚང་བའི་བསྙེན་
གནས་ཀྱི་སྡོམ་པ་འབོག་པ་པོའི་ཚིག་རྫོགས་མཚམས་རྗེས་ཟློས་གསལ་པར་བྱས། གོང་གི་
སྤྱོད་ལམ་དང་བསམ་པ་སེམས་བསྐྱེད་སྔོན་དུ་བཏང་ནས་བླང་དགོས་པས་འདི་ལྟར་བྱ་སྟེ།
འབོག་པ་པོས་བཙུན་པ་དགོངས་སུ་གསོལ་ཞེས་བརྗོད། ལེན་པ་པོས་ཀྱང་བཙུན་པ་
དགོངས་སུ་གསོལ་ཞེས་ཚིག་ཟུར་ཕྱིན་པ་རྗེས་ཟློས་བྱེད། འབོག་པ་པོས་བསྒྲུབ་བྱའི་མིང་
n )
90༡



གངས་ཅན་རིག་བཅུད་ལས། ། ་་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ནས་སྨོས་ཏེ། བདག་མིང་འདི་ཞེས་བྱ་བ་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་
མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་
ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །ཞེས་
བརྗོད། ལེན་པ་པོས་རེ་རེ་ནས་རྗེས་ཟློས་བྱེད། ཡང་འབོག་པ་པོས། བདག་སང་ནམ་མ་
ལངས་ཀྱི་བར་དུ་ཡན་ལག་བརྒྱད་ཚང་བའི་བསྙེན་གནས་པར་བཙུན་པས་གཟུང་དུ་
གསོལ་ཞེས་བརྗོད་དེ་རྗེས་ཟློས་བྱ།
དེ་ལྟར་ལན་གཉིས་སོང་ནས་འབོག་པ་པོས། ཆོ་ག་འདི་ལ། སྐྱབས་བརྗོད། བདག་
བརྗོད། གཞན་བརྗོད། ཆ་གསུམ་དུ་གནས་པ་ལས། ཆ་དང་པོ་སྐྱབས་བརྗོད་དང་། བདག་
སང་ནམ་མ་ལངས་ཀྱི་བར་དུ་ཡན་ལག་བརྒྱད་ཚང་བའི་བསྙེན་གནས་པར་ཞེས་པའི་
བདག་བརྗོད་རྫོགས་མ་ཐག །ཆ་གསུམ་པ་གཞན་བརྗོད་ཀྱི་མགོ་རྩམ་པའི་ཚེ། ཁྱེད་ཀྱི་
རྒྱུད་ལ་བསྙེན་གནས་ཀྱི་སྡོམ་པ་སྐྱེ། དེའི་ཚེ་ངེད་ཁྱོད་ཀྱི་སློབ་དཔོན་ཏུ་གྱུར། བཙུན་པ་
ཞེས་བརྗོད་དུ་མི་རུང་བས། སྡོམ་པ་སྐྱེས་པ་ལ་སྐྱེས་པའི་དུས་ངོ་ཤེས་པར་གྱིས་ལ་གསུམ་
པ་འདིའི་རྗེས་ཟློས་མཛོད་བྱས་ལ། བཙུན་པ་དགོངས་སུ་གསོལ། བདག་མིང་འདི་ཞེས་བྱ་
བ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་
ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་
མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། བདག་ནམ་མ་ལངས་
ཀྱི་བར་དུ་ཡན་ལག་བརྒྱད་ཚང་བའི་བསྙེན་གནས་པར་སློབ་དཔོན་གྱིས་གཟུང་དུ་གསོལ་
ཞེས་བརྗོད་དེ། སློབ་དཔོན་གྱིས་ཐབས་ཡིན་ནོ། །སློབ་མས་ལེགས་སོ་ཞེས་བརྗོད། དེ་ནི་
དངོས་གཞིའི་ཆོ་ག་ཡིན་ལ། རྗེས་བསླབ་བྱ་བརྗོད་པ་ནི་འབོག་པ་པོས། དེ་ལྟར་སྡོམ་པ་
སྐྱེས་ནས་བསྲུངས་ན་ཕན་ཡོན་འབྱུང་། མ་བསྲུངས་ན་ཉེས་དམིགས་འབྱུང་བ་ཡིན་ཏེ། ལ་
ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །ཚུལ་ཁྲིམས་ལྡན་པ་
22



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
བདེ་བ་སྟེ། །ཚུལ་ཁྲིམས་འཆལ་ན་སྡུག་བསྔལ་ཡིན། །ཞེས་གསུངས་པས་བསྲུང་དགོས།
སྲུང་བར་བྱེད་པ་ལོ་སྲུང་རྒྱུ་དང་སྲུང་ཚུལ་ངོ་ཤེས་དགོས། བསྲུང་རྒྱུ་ནི་ཚུལ་ཁྲིམས་ཀྱི་ཡན་
ལག་བཞི། བག་ཡོད་ཀྱི་ཡན་ལག་གཅིག །བརྟུལ་ཞུགས་ཀྱི་ཡན་ལག་གསུམ་སྟེ་བརྒྱད་པོ་
འདི་ཡིན། སྲུང་ཚུལ་དགྲ་བཅོམ་པ་རྣམས་ཀྱི་སྤང་བྱ་བརྒྱད་པོ་འདི་ཡིད་ཀྱིས་སྤངས། ལུས་
ངག་གིས་སླར་ལོག་པ་དེ་བཞིན་དུ་ཁྱོད་རང་རྣམས་ཀྱིས་ཀྱང་སྤང་བྱ་བརྒྱད་པོ་འདི་ཡིད་
ཀྱིས་སྤངས་ལུས་ངག་གིས་སླར་ལོག་པར་བགྱིའོ་སྙམ་པས་འདིའི་རྗེས་ཟློས་མཛོད་
བྱས་ལ། སློབ་དཔོན་དགོངས་སུ་གསོལ། ཇི་ལྟར་འཕགས་པ་དགྲ་བཅོམ་པ་དེ་དག་གིས་
ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལོག་པ་དེ་བཞིན་དུ།
བདག་མིང་འདི་ཞེས་བྱ་བས་ཀྱང་དུས་འདི་ནས་བཟུང་སྟེ་སང་ནམ་མ་ལངས་ཀྱི་བར་དུ་
སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལོག་པར་བགྱིའོ། །ཡན་ལག་དང་པོ་
འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་
སྒྲུབ་བོ། །རྗེས་སུ་བགྱིད་དོ། །
གཞན་ཡང་འཕགས་པ་དགྲ་བཅོམ་པ་དེ་དག་གི་ཇི་སྲིད་འཚོའི་བར་དུ་མ་བྱིན་པར་
ལེན་པ་དང་། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་། འབྲུའི་ཆང་དང་། བཅོས་
པའི་ཆང་དང་། མྱོས་པར་འགྱུར་བ་དང་བག་མེད་པའི་གནས་དང་། གླུ་གར་དང་། རོལ་
མོའི་སྒྲ་དང་། ཕྲེང་བ་དང་། སྤོས་ཉུག་པ་དང་། རྒྱན་དང་ཁ་དོག་འཆང་བ་དང༌། ཁྲི་གདན་
མཐོན་པོ་དང་། ཁྲི་གདན་ཆེན་པོ་དང་། དུས་མ་ཡིན་པའི་ཁ་ཟས་སྤངས་ཏེ། དུས་མ་ཡིན་
པའི་ཁ་ཟས་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་
ནས་བཟུང་སྟེ་སང་ནམ་མ་ལངས་ཀྱི་བར་དུ་མ་བྱིན་པར་ལེན་པ་དང་། མི་ཚངས་པར་སྤྱོད་
པ་དང་། རྫུན་དུ་སྨྲ་བ་དང༌། འབྲུའི་ཆང་དང་། བཅོས་པའི་ཆང་དང་། མྱོས་པར་འགྱུར་བ་
བག་མེད་པའི་གནས་དང་། གླུ་གར་དང་། རོལ་མོའི་སྒྲ་དང་། ཕྲེང་བ་དང་། སྤོས་ཉུག་པ་
， 23



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དང་། རྒྱན་དང་ཁ་དོག་འཆང་བ་དང་། ཁྲི་གདན་མཐོན་པོ་དང་། ཁྲི་གདན་ཆེན་པོ་དང་།
དུས་མ་ཡིན་པའི་ཁ་ཟས་སྤངས་ཏེ། དུས་མ་ཡིན་པའི་ཁ་ཟས་ལས་སླར་ལོག་པར་བགྱིའོ། །
ཡན་ལག་བརྒྱད་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་
སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ་ཞེས་བརྗོད་དེ་ཐབས་ལེགས་
བརྗོད་དོ། །
གཉིས་པ་དམིགས་བསལ་གྱི་ཆོ་ག་ནི། དང་པོ་སློབ་དཔོན་གྱི་དྲུང་དུ་བླངས་ནས།
ཕྱིས་འབོག་པ་པོ་མེད་ཀྱང་རང་ཉིད་ཀྱིས་རྟེན་གྱི་དྲུང་དུ་བླངས་པས་སྐྱེ་བ་ཡིན་ཏེ། དེའི་
ཚུལ་ནི། རྟེན་དང་མཆོད་པ་བཤམ། དེའི་མདུན་དུ་རང་ཉིད་ཙོག་ཙོག་པུར་འདུག་སྟེ།
མདུན་གྱི་རྟེན་དེ་ཉིད་ཀྱིས་འབོག་པར་བསམ། སློབ་དཔོན་གྱི་ཚབ་ཏུ་ལྷ་དགོངས་སུ་
གསོལ་ཞེས་བཅུག་སྟེ་ཆོ་ག་གཞན་སྔར་དང་འདྲ་བར་བྱས་པས་སྡོམ་པ་སྐྱེ་བ་ཡིན་ནོ། །
ཡང་མཛོད་འགྲེལ་ལས། གང་གིས་ཚེས་བརྒྱད་ལ་རྟག་ཏུ་བསྙེན་གནས་ལ་གནས་པར་
བྱའོ་ཞེས་སྔོན་ཡང་དག་པར་བླངས་པ་བྱས་པ་དེས་ནི། ཟན་ཟོས་ནས་ཀྱང་ནོད་པར་བྱའོ་
ཞེས་པ་འདི་མཁས་པ་འགའ་ཞིག་མདོ་སྡེ་པའི་ལུགས་ཁོ་ན་ལ་སྦྱོར་བ་སྣང་ཡང་། མདོ་སྡེ་
པའི་ལུགས་དང་ཆ་འདྲ་བ་མ་གཏོགས། བྱེ་སྨྲ་བས་ཀྱང་ཁས་ལེན་པར་སྣང་སྟེ། དེ་
དམིགས་བསལ་གྱི་ཆོ་ག་ཡིན་པའི་ཕྱིར། དེའི་ཆོ་ག་ནི་འདི་ལྟར་ཡིན་ཏེ། ཐོག་མར་སློབ་
དཔོན་གྱི་དྲུང་ངམ། ཕྱིས་རྟེན་གྱི་དྲུང་དུ། བཙུན་པའམ་ལྷ་དགོངས་སུ་གསོལ། བདག་ཇི་
སྲིད་འཚོ་བའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །
འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་
མཆོག་དགེ་འདུན་ལ་སྐྱབས་སུ་མཆིའོ། །བདག་ཟླ་བ་བྱུང་ངོ་ཅོག་གི་ཚེས་བརྒྱད་ལ་ཡན་
ལག་བརྒྱད་ཚང་བའི་བསྙེན་གནས་པར་བཙུན་པའམ་ལྷས་བཟུང་དུ་གསོལ་ཞེས་ལན་
གསུམ་རྗེས་ཟློས་བྱེད། དེ་ལྟ་བུ་ཟླ་བ་དང་པོའི་ཚེས་བརྒྱད་ལ་བླངས་པ་ཡིན་ན། ཟླ་བ་
24



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
གཉིས་པ་སོགས་ཕྱི་མ་རྣམས་ཀྱི་ནམ་ནངས་མ་ཐག་ཏུ་སྡོམ་པ་སྐྱེ་བ་ཡིན་པས་བསྲུང་པས་
ཆོག་ཀྱང་། ནམ་ནངས་མ་ཐག་པའམ་ཚ་བའི་རྗེས་སུ་ཡང་སྔར་བླངས་པ་དྲན་པར་བྱ་བའི་
ཕྱིར་ལེན་པའི་ཆོ་ག་རང་གིས་བྱེད་དགོས་ཏེ། མཛོད་འགྲེལ་ལས། སྡོམ་པ་ཡང་དག་པར་
ལེན་པར་ངེས་པའི་སེམས་པ་ཡིན་པའི་ཕྱིར་ཉི་མ་འཆར་བའི་ཚེ་ཁོ་ནར་སྐྱེའོ། །ཟན་ཟོས་
ནས་ནོད་པ་ནི་གསལ་བར་བྱ་བའི་ཕྱིར་རོ། །ཞེས་བཤད་པའི་ཕྱིར་རོ། །
འདིར་མཁས་པ་འགའ་ཞིག །འདི་མདོ་སྡེ་པའི་ལུགས་ཡིན་ཏེ། སྡོམ་པ་སེམས་པར་
བཤད་པའི་ཕྱིར་ཞེས་གསུངས་པ་ནི་ཅུང་མ་དགོངས་པ་ཁོ་ན་སྟེ། འདིས་སྡོམ་པའི་ཀུན་
སློང་སེམས་པར་བཤད་ཀྱི། སྡོམ་པ་སེམས་པར་བཤད་པ་མ་ཡིན་པའི་ཕྱིར་རོ། །ཡང་རབ་
དབྱེར། མདོ་སྡེ་པའི་ལུགས་བཞིན་དུ། ཇི་ལྟར་འདོད་ཚེ་ལེན་ན་ཡང་། །ཞེས་པ་ལྟར། ཇོ་
བོ་རྗེའི་ཕྱག་བཞེས་པའི་ལུགས་སུ་གྲགས་པ་ཇི་ལྟར་འདོད་ཚེའི་བསྙེན་གནས་ལེན་པར་
འདོད་ན། དེའི་ཆོ་ག་འཕགས་པ་རིན་པོ་ཆེས་མཛད་པ་དང༌། འཕགས་པའི་གསུང་རྒྱུན་
སོགས་སྟོན་འཇིགས་མེད་གྲགས་པས་བྲིས་པ་སྣང་བ་ལས། དེ་གཉིས་ཀྱི་ཆོ་གའི་གནད་
བསྡུས་པ་ནི་འདི་ལྟར། དེ་ཡང་སློབ་དཔོན་ཁྲིའམ་སྟན་མཐོན་པོ་ལ་འདུག །ལེན་པ་པོས་
ཁྲུས་དང་ཕྱག་བྱས། ཙོག་ཙོག་པུར་འདུག་པ་ལ་འདི་སྐད་ཅེས་བརྗོད་དེ། ཁྱོད་འཁོར་བ་
སྡུག་བསྔལ་གྱི་རྒྱ་མཚོ་ལས་ཐར་བར་བྱེད་པའི་ཐབས་དམ་པའི་ཆོས་ཉག་གཅིག་ཡིན།
ཆོས་ཀྱི་རྩ་བ་ཚུལ་ཁྲིམས་ཡིན། ཚུལ་ཁྲིམས་དེ་ཡང་ཇི་སྲིད་འཚོའི་བར་དུ་བསྲུང་བར་ནུས་
ན་ལེགས་མོད། གལ་ཏེ་མ་ནུས་ན་ཉིན་ཞག་ཕྲུགས་རེ་སྲུང་བའི་བསྙེན་གནས་ཡན་ལག་
བརྒྱད་པ་ལ་བསླབ་དགོས་ལ། དེ་ལ་ཡང་བསམ་པ་འདི་བཞིན་དུ་མཛོད། བདག་འཁོར་བ་
སྡུག་བསྔལ་གྱི་རྒྱ་མཚོ་ལས་ཐར་བར་བྱས་ཏེ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕངས་ཐོབ་པར་བྱ། དེའི་ཆེད་དུ་བསྙེན་གནས་ཀྱི་སྡོམ་པ་བླང་སྙམ་དུ་བསམ་པ་འདིའི་
རྗེས་ཟློས་མཛོད། བཙུན་པ་དགོངས་སུ་གསོལ། བདག་མིང་འདི་ཞེས་བགྱི་བ་ཇི་སྲིད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འཚོའི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །འདོད་
ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་
དགེ་འདུན་ལ་སྐྱབས་སུ་མཆིའོ། །བདག་ཟླ་བ་བྱུང་ངོ་ཅོག་གི་ཚེས་བརྒྱད་དང་། བཅོ་ལྔ་
དང་། གནམ་གང་ལ་བསྙེན་གནས་དང་ལྡན་པར་བཙུན་པས་བཟུང་དུ་གསོལ་ཞེས་ལན་
གསུམ་བརྗོད་པའི་ཐ་མ་ལ། སློབ་དཔོན་གྱིས་གཟུང་དུ་གསོལ་ཞེས་བརྗོད། སློབ་དཔོན་
གྱིས་ཐབས་ཡིན་ནོ་དང་། སློབ་མས་ལེགས་སོ་ཞེས་བྱ། དེས་བསྙེན་གནས་དངོས་གཞི་
ཐོབ་པ་ཡིན། རྗེས་བསླབ་བྱ་ཡན་ལག་བརྒྱད་པོ་བསྙེན་གནས་སྲུང་བའི་ཉིན་པར་ཁས་
ལེན་པའི་བསམ་པས་འདིའི་རྗེས་ཟློས་མཛོད། སློབ་དཔོན་དགོངས་སུ་གསོལ། ཇི་ལྟར་
འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་སྲོག་
གཅོད་པ་ལས་སླར་ལོག་པ་དེ་བཞིན་དུ་བདག་མིང་འདི་ཞེས་བགྱི་བས་ཀྱང༌། ཟླ་བ་བྱུང་ངོ་
ཅོག་གི་ཚེས་བརྒྱད་དང་། བཅོ་ལྔ་དང༌། གནམ་གང་ལ་སྲོག་གཅོད་པ་སྤངས་ཏེ་སྲོག་
གཅོད་པ་ལས་སླར་ལོག་པར་བགྱིའོ། །ཡན་ལག་དང་པོ་འདིས་བདག་འཕགས་པ་དགྲ་
བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །
གཞན་ཡང་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་
པར་ལེན་པ་དང་། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་། འབྲུའི་ཆང་དང་།
བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་། གླུ་གར་དང་རོལ་མོའི་སྒྲ་
དང་། ཕྲེང་བ་དང་། སྤོས་ཉུག་པ་དང་། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་པོ་
དང་། དུས་མ་ཡིན་པའི་ཁ་ཟས་སྤངས་ཏེ་དུས་མ་ཡིན་པའི་ཁ་ཟས་ལས་སླར་ལོག་པ་དེ་
བཞིན་དུ་བདག་གིས་ཀྱང་། བསྙེན་གནས་བསྲུང་བའི་དུས་དེ་ཉིད་ལ་མ་བྱིན་པར་ལེན་པ་
དང་། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་། འབྲུའི་ཆང་དང་བཅོས་པའི་ཆང་
མྱོས་པར་འགྱུར་བ་བག་མེད་པའི་གནས་དང༌། གླུ་གར་དང་རོལ་མོའི་སྒྲ་དང་། ཕྲེང་བ་
26



བསྙེན་གནས་ཆོ་གའི་ལག་ལེན་གསལ་བའི་སྒྲོན་མེ།
དང༌། སྤོས་ཉུག་པ་དང་། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་པོ་དང་། དུས་མ་
ཡིན་པའི་ཁ་ཟས་སྤངས་ཏེ། དུས་མ་ཡིན་པའི་ཁ་ཟས་ལས་སླར་ལོག་པར་བགྱིའོ། །ཡན་
ལག་བརྒྱད་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་
སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །སློབ་དཔོན་གྱིས་ཐབས་ཡིན་ནོ་དང་།
སློབ་མས་ལེགས་སོ་བརྗོད་དོ། །འདི་ནི་མདོ་སྡེའི་ལུགས་སུ་གྲགས་པ། ཇི་ལྟར་འདོད་ཚེའི་
ཆོ་ག་ཡིན་པས་རང་ནམ་འདོད་པའི་ཚེ་བླངས་པས་ཆོག་པ་སྟེ། འཕགས་པ་རིན་པོ་ཆེས་
མཛད་པ་དེ་ཡིན་ནོ། །
དེ་ལྟར་དེ་དག་གིས་ནི་སྡེ་སྣོད་གྲུབ་མཐའ་སོ་སོའི་གནད་ཤེས་པར་བྱ་བའི་ཕྱིར་ཅུང་
ཟད་སྤྲོས་ཏེ་བཤད་པ་ཡིན་གྱི། དེང་སང་ཁྱིམ་པའི་རྟེན་ཅན་རྣམས་ཀྱིས་གཙོ་བོར་ཉམས་
སུ་བླང་བྱ་ནི། བྱ་རྒྱུད་དོན་ཡོད་ཞགས་པ་ནས་བཤད་པ་དེ་ཉིད་ཡིན་པས་དེ་ཉིད་ཉམས་སུ་
བླང་པ་ལ་བརྩོན་པ་ཆེས་ཆེར་རིགས་སོ། །ཁ་ཅིག་གསོ་སྦྱོང་རང་གིས་བླངས་པ་འདི། སོར་
སྡོམ་མཚན་ཉིད་པ་མིན་ཏེ། ཆོ་ག་ཉན་ཐོས་དང་ཐུན་མོང་བས་བླངས་པ་མིན་པའི་ཕྱིར་
ཞེས་གསུངས་པ་ནི། གནད་མ་ཟིན་པར་ཧ་ཅང་ཐལ་ཆེས་པ་སྟེ། ཐེག་ཆེན་སོར་སྡོམ་
འབོག་ཆོག་ལ། ཆོ་ག་ཐུན་མོང་དང་ཐུན་མོང་མིན་པ་གཉིས། ཐུན་མོང་མིན་པ་ལ་ད་ལྟ་ཆོ་
གའི་ལག་ལེན་ཡོད་མེད་གཉིས་སུ་ཕྱེ་ནས་བཤད་པ་མ་གཟིགས་པའི་སྐྱོན་ཡིན་པའི་ཕྱིར་
དང་། ཁྱད་པར་བྱམས་འཇམ་དབྱངས་སོགས་ཀྱིས་མཁན་པོ་མཛད་ནས་བསྙེན་པར་
རྫོགས་པའི་སྡོམ་པ་རྣམས་དང༌། རྣམ་པར་གཏན་ལ་དབབ་པ་བསྡུ་བ་ནས་བཤད་པའི་
དགེ་བསྙེན་ཕ་མའི་སྡོམ་པ། དགེ་ཚུལ་ཕ་མའི་སྡོམ་པ་སོགས་ཀྱང་། སོ་ཐར་སྡོམ་པ་མ་
ཡིན་པར་ཁས་བླང་དགོས་པས། མཁས་པའི་རྣམ་དཔྱོད་ཆབ་འཚལ་བའི་སྐྱོན་ཆེན་པོ་ཡིན་
པའི་ཕྱིར་རོ། །
དེ་ལྟར་ན། དེང་སང་ཁྱིམ་པའི་ཚུལ་འཛིན་རྣམས་དུས་བཟང་པོ་ལ་ཉིན་ཞག་གཅིག་
9.
27.



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པའི་ཁྲིམས་སྲུང་བའི་ཕྱག་ལེན་རྒྱུན་ལྡན་དུ་ཤིན་ཏུ་དཔྱོད་པ་དང་ལྡན་ཞིང་སྐལ་པ་བཟང་
བ་ཡིན་ལ། དེ་ལ་ཡང་ལུགས་མང་དུ་སྣང་ཡང་། དོན་ཞགས་རྟོགས་པ་ནས་བཤད་པ་འདི་
ཐེག་ཆེན་ཐུན་མོང་མིན་པའི་སྡེ་སྣོད་ནས་བཤད་པའི་ཉིན་ཞག་གཅིག་པའི་སོར་སྡོམ་
འབོག་པའི་ཆོ་གའི་ལག་ལེན་མ་ནུབ་པའི་མཚན་གཞིར་རྗེ་བཙུན་ས་པཎྜི་ཏས་བཤད་པ་
འདི། ཁོང་ཆོས་ཀྱི་དཔང་པོ་ཚད་ལྡན་ཡིན་པས་དེའི་ཆོ་གའི་ལག་ལེན་གཙོ་བོར་བྱས། དེའི་
ཡན་ལག་ཏུ་བྱེ་མདོ་གཉིས་དང་། སྡེ་སྣོད་སོ་སོ་ནས་བཤད་པའི་ཆོ་ག་ཐ་དད་རྣམས་ཀྱང་
རྣམ་དབྱེ་ཕྱེད་པར་བྱས་པའི་བསྙེན་གནས་ཀྱི་ཆོ་གའི་ལག་ལེན་གསལ་བའི་སྒྲོན་མེ་འདི་ནི།
འདར་ནས་ས་སྐྱོང་ལྔ་རིག་རྡོ་རྗེ་འཛིན་པ་དགྲ་འདུལ་མཚན་ལྡན་གྱི་བཀས་བསྐུལ་ནས།
ཤཱཀྱའི་དགེ་སློང་སྡེ་སྣོད་འཛིན་པ་ནཱ་གརྫུ་ན་ས་གྲྭ་རེས། ལྕགས་སྟག་ཟླ་བ་བཅུ་གཉིས་
པའི་དཀར་ཕྱོགས་དགའ་བ་གསུམ་པའི་ཚེས་ལ། ཆོས་འཁོར་ཡང་རྩེའི་དྲིའི་གཙང་ཁང་
དང་འདབ་སྦྱོར་བའི་བླ་བྲང་སློབ་བཤད་བཀྲ་ཤིས་བརྩེགས་པར་སྦྱར་བ་དགེ་ཤིང་བཀྲ་
ཤིས།། །།
28



༄༅། །འདུལ་བའི་གནས་ལ་དོགས་པ་དཔྱོད་པའི་ལེགས་བཤད་
ཉི་མའི་འོད་ཟེར་ལས་མཁས་པའི་གཏམ་བྱ་
གསང་བ་སྒོ་འབྱེད་བཞུགས་སོ། །
བྱམས་པའི་རྣམ་འཕྲུལ་འབུམ་ཕྲག་གསུམ། །དེ་སྲས་བློ་གྲོས་ཕྱོགས་ལས་རྒྱལ། །
རྣམ་མང་མཁས་པའི་གཙུག་ན་མཛེས། །འདུལ་འཛིན་བཤེས་རྣམས་རྒྱལ་གྱུར་ཅིག །སྔོན་
ཆད་མཁས་པའི་བློ་གྲོས་ཀྱི། སྤྱོད་ཡུལ་མིན་ན་ད་གཟོད་ཀྱི། །མཁས་མིན་རྣ་བར་ག་ལ་
ལྷུང་། །བློ་གསལ་དགའ་བྱེད་རྣམ་དཔྱོད་ཀྱི། །ལྟད་མོ་འདི་ལ་དགའ་སྟོན་མཛོད། །
ཅེས་བརྗོད་ནས། འདུལ་བ་པར་རློམ་པ་རྣམས་ཉོན་ཅིག །ཁྱོད་དགེ་ཚུལ་གྱི་རྟེན་ལ་
ཐོབ་པའི་དགེ་སློང་གི་སྡོམ་པ་རྒྱུད་ལ་ལྡན་པའི་གང་ཟག་ཡིན་པར་ཐལ། ཁྱོད་དགེ་ཚུལ་གྱི་
རྟེན་ལ་དགེ་སློང་གི་སྡོམ་པ་ཐོབ་པའི་གང་ཟག་ཡིན་པའི་ཕྱིར། ཞེས་པའི་ཐལ་འགྱུར་ལ་
ཁྱབ་པ་ཡོད་པར་ཐལ། ཁྱོད་དགེ་བསྙེན་གྱི་རྟེན་ལ་ཐོབ་པའི་དགེ་ཚུལ་གྱི་སྡོམ་པ་རྒྱུད་ལ་
ལྡན་པའི་གང་ཟག་ཡིན་པར་ཐལ། ཁྱོད་དགེ་བསྙེན་གྱི་རྟེན་ལ་དགེ་ཚུལ་གྱི་སྡོམ་པ་ཐོབ་
པའི་གང་ཟག་ཡིན་པའི་ཕྱིར་ལ་ཁྱབ་པ་ཡོད་པའི་ཕྱིར། འདོད་ན། དགེ་ཚུལ་གྱི་རྟེན་ལ་
དགེ་སློང་གི་སྡོམ་པ་ཐོབ་པའི་དགེ་སློང་གི་སྡོམ་པ་སྐད་ཅིག་གཉིས་པ་ལ་གནས་པའི་གང་
ཟག་ཆོས་ཅན་གྱིས་གཤག །འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ལྡན་པ་ཡང་ཡིན།
དགེ་ཚུལ་གྱི་རྟེན་ལ་ཐོབ་པའི་དགེ་སློང་གི་སྡོམ་པ་ཡང་ཡིན་པའི་གཞི་མཐུན་ཡོད་པར་



་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཐལ། ཁྱོད་ཁྱོད་རང་གང་ཞིག་འདོད་པའི་ཕྱིར། འདོད་ན། ཁྱོད་ཀྱི་རྒྱུད་ཀྱི་དགེ་སློང་གི་
སྡོམ་པ་དེ་དེ་ཡིན་པར་ཐལ། དེ་ཡོད་པ་གང་ཞིག །དགེ་སློང་གི་སྡོམ་པ་དེ་ཡང་མ་ཡིན། དེ་
ལས་གཞན་ཡང་མེད་པའི་ཕྱིར་རོ། །འདོད་ན། དེ་ཆོས་ཅན། ཁྱོད་དགེ་ཚུལ་གྱི་རྟེན་ལ་
ཐོབ་པའི་སྡོམ་པ་ཡིན་པར་ཐལ་ལོ། །འདོད་མི་ནུས་ཏེ། ཁྱོད་དེ་འདྲའི་དགེ་སློང་སྐད་ཅིག་
དང་པོའི་རྟེན་ལ་ཐོབ་པའི་སྡོམ་པ་ཡིན་པའི་ཕྱིར། ཕྱི་མ་མ་གྲུབ་ན། དགེ་སློང་གི་སྡོམ་པ་དེ་
དེའི་རྒྱུད་ལ་ལྡན་པར་ཐལ་ལོ། །གལ་ཏེ་དེ་འདྲའི་དགེ་སློང་གིས་དགེ་ཚུལ་གྱི་རྟེན་ལ་ཐོབ་
པའི་དགེ་སློང་གི་སྡོམ་པ་དེ་དེ་ཡིན་ཟེར་ན་ཡང་། དེ་དེའི་རྒྱུད་ལ་ལྡན་པར་ཐལ་ལོ། །འདོད་
མི་ནུས་ཏེ། དེ་རྒྱུད་ལ་ལྡན་པའི་དགེ་སློང་གཞན་ཡང་ཡོད་པའི་ཕྱིར་རོ། །
གཞན་ཡང་དེ་འདྲའི་དགེ་སློང་སྐད་ཅིག་གཉིས་པ་ཆོས་ཅན། ཁྱོད་དགེ་ཚུལ་གྱི་རྟེན་
ལ་དགེ་སློང་གི་སྡོམ་པ་ཐོབ་པའི་གང་ཟག་མིན་པར་ཐལ། ཁྱོད་དགེ་སློང་གི་རྟེན་ལ་དགེ་
སློང་གི་སྡོམ་པ་ཐོབ་པའི་གང་ཟག་ཡིན་པའི་ཕྱིར་ཏེ། ཁྱོད་དགེ་སློང་གི་རྟེན་ལ་དགེ་སློང་གི་
རྟེན་གྱིས་ཐོབ་པའི་དགེ་སློང་གི་སྡོམ་པ་ཐོབ་པའི་གང་ཟག་ཡིན་པའི་ཕྱིར་ན་མ་ཁྱབ།
རྟགས་གྲུབ་སྟེ། དེས་ཐོབ་པ་ཡང་ཡིན། དགེ་སློང་གི་རྟེན་ལ་ཐོབ་པའི་དགེ་སློང་གི་སྡོམ་པ་
ཡང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་འདྲའི་དགེ་སློང་གི་སྡོམ་པ་སྐད་ཅིག་
གཉིས་པ་དེ་དེ་ཡིན་པའི་ཕྱིར། ཡང་ཉེས་མེད་ཕུན་ཚོགས་ཀྱི་དབང་དུ་བྱས་པའི་ད་ལྟར་མ་
ཆོག་ལ་བརྟེན་ནས་བསྙེན་པར་རྫོགས་པའི་དགེ་སློང་མའི་རྟེན་ལ་དགེ་སློང་ཕར་མཚན་
གྱུར་མ་ཐག་པའི་དགེ་སློང་ཆོས་ཅན། ཁྱོད་བསྙེན་པར་རྫོགས་མ་ཐག་པའི་གང་ཟག་ཡིན་
པར་ཐལ། ཁྱོད་དགེ་སློང་ཕ་མ་གང་རུང་དུ་བསྙེན་པར་རྫོགས་མ་ཐག་པའི་གང་ཟག་ཡིན་
པའི་ཕྱིར་ན་མ་ཁྱབ། རྟགས་དེར་ཐལ། ཁྱོད་དགེ་སློང་ཕར་བསྙེན་པར་རྫོགས་མ་ཐག་པའི་
གང་ཟག་ཡིན་པ་གང་ཞིག །ཁྱོད་དགེ་སློང་མའི་སྡོམ་པ་བཏང་བའི་གང་ཟག་ཡིན་པའི་
ཕྱིར། རྟགས་གཉིས་སླ། འདོད་ན། ཁྱོད་དགེ་སློང་གི་སྡོམ་པ་ཐོབ་མ་ཐག་པའི་གང་ཟག་ ་



འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཡིན་པར་ཐལ་ལོ། །
གལ་ཏེ་དགེ་སློང་ཕ་མ་གང་རུང་དུ་བསྙེན་པར་རྫོགས་མ་ཐག་པའི་གང་ཟག་ཡིན་
པར་ཐལ་ལོ། །གལ་ཏེ་དགེ་སློང་ཕ་མ་གང་རུང་དུ་བསྙེན་པར་རྫོགས་མ་ཐག་པའི་གང་
ཟག་ཡིན་པར་ཐལ། མ་ཁྱབ་ན་དེ་འདྲའི་དགེ་སློང་མའི་རྟེན་ལ། དགེ་སློང་ཕར་མཚན་
འགྱུར་ཀ་མའི་གང་ཟག་དེ། དགེ་སློང་ཕ་མ་གང་རུང་དུ་བསྙེན་པར་རྫོགས་ཀ་མའི་གང་
ཟག་ཡིན་པར་ཐལ། མ་ཁྱབ་པའི་རྟགས་དེའི་ཕྱིར། འདོད་ན། དེ་ཆོས་ཅན། ཁྱོད་དགེ་
སློང་ཕ་མ་གང་རུང་དུ་བསྙེན་པར་མ་རྫོགས་པའི་གང་ཟག་ཡིན་པར་ཐལ་ལོ། །འདོད་མི་
ནུས་ཏེ། ཁྱོད་དགེ་སློང་མར་བསྙེན་པར་རྫོགས་པའི་གང་ཟག་ཡིན་པའི་ཕྱིར་རོ། །ཡང་དེ་
འདྲའི་དགེ་སློང་ཕ་ཆོས་ཅན། ཁྱོད་དགེ་ཚུལ་གྱི་རྟེན་ལ་བསྙེན་པར་རྫོགས་པའི་གང་ཟག་
ཡིན་པར་ཐལ། ཁྱོད་ཉེས་མེད་ཕུན་ཚོགས་ཀྱི་དབང་དུ་བྱས་པའི་ད་ཆོག་ལ་བརྟེན་ནས་
བསྙེན་པར་རྫོགས་པའི་གང་ཟག་གང་ཞིག །ཁྱོད་དགེ་སློབ་མའི་རྟེན་ལ་བསྙེན་པར་
རྫོགས་པའི་གང་ཟག་ཀྱང་མ་ཡིན། ཁྱོད་དགེ་སློང་མའི་རྟེན་ལ་བསྙེན་པར་རྫོགས་པའི་
གང་ཟག་ཀྱང་མ་ཡིན་པའི་ཕྱིར་ན་མ་ཁྱབ་པ་འདྲ། འདོད་མི་ནུས་ཏེ། ཁྱོད་དགེ་སློང་མ་དང་།
ཚངས་སྤྱོད་ཉེར་གནས་མ་གང་རུང་གི་རྟེན་ལ་བསྙེན་པར་རྫོགས་པའི་གང་ཟག་ཡིན་ཏེ།
ཁྱོད་ཉེས་མེད་ཕུན་ཚོགས་ཀྱི་ད་ལྟར་མ་ཆོག་ལ་བརྟེན་ནས་བསྙེན་པར་རྫོགས་པའི་གང་
ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། གལ་ཏེ་དགེ་སློབ་མའི་རྟེན་ལ་བསྙེན་
པར་རྫོགས་སོ་ཟེར་ན། མ་ཡིན་པར་ཐལ། ཁྱོད་ཚངས་སྤྱོད་ཉེར་གནས་མའི་རྟེན་ལ་
བསྙེན་པར་རྫོགས་པའི་གང་ཟག་གང་ཞིག །ཚངས་སྤྱོད་ཉེར་གནས་མ་ཡིན་ན། དགེ་སློབ་
མ་མིན་དགོས་པའི་ཕྱིར་རོ། །
རྟགས་དང་པོ་གྲུབ་སྟེ། ཆོས་ཅན་ཡིན་པའི་ཕྱིར། མ་ཁྱབ་སྟེ། དེ་གཉིས་མི་འགལ་
ལོ་ཟེར་ན། དེ་འདྲའི་དགེ་སློང་ཕ་ཆོས་ཅན། ཁྱོད་ཚངས་སྤྱོད་ཉེར་གནས་མའི་རྟེན་ལ་སྐྱེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པར་བསྙེན་པར་རྫོགས་པའི་གང་ཟག་ཡིན་པར་ཐལ། ཁྱོད་ཚངས་སྤྱོད་ཉེར་གནས་མའི་
རྟེན་ལ་བསྙེན་པར་རྫོགས་པའི་གང་ཟག་གང་ཞིག །ཁྱོད་དེའི་རྟེན་ལ་དགེ་སློང་མར་
བསྙེན་པར་རྫོགས་པའི་གང་ཟག་མ་ཡིན་པའི་ཕྱིར་ན་ཡང་མ་ཁྱབ་ལས་འོས་མེད།
འདོད་མི་ནུས་ཏེ། ཁྱོད་དགེ་སློང་མའི་རྟེན་ལ་སྐྱེས་པར་བསྙེན་པར་རྫོགས་པའི་གང་ཟག་
ཡིན་པའི་ཕྱིར། རྟགས་ཕྱི་མ་མ་གྲུབ་ན། འོ་ན་ཁྱོད་དགེ་སློང་མར་བསྙེན་པར་རྫོགས་པའི་
གང་ཟག་ཡིན་པར་ཐལ་ལོ། །འདོད་ན། ཁྱོད་བུད་མེད་དུ་བསྙེན་པར་རྫོགས་པའི་གང་
ཟག་ཡིན་པར་ཐལ་ལོ། །འདོད་ན། ཁྱོད་དགེ་སློང་མ་ཡིན་པར་ཐལ་ལོ། །མ་ཁྱབ་ན། དེ་
ཆོས་ཅན། ཁྱོད་དགེ་སློང་མར་བསྙེན་པར་རྫོགས་པའི་གང་ཟག་མ་ཡིན་པར་ཐལ། ཁྱོད་
དགེ་སློང་ཕར་བསྙེན་པར་རྫོགས་པའི་གང་ཟག་ཡིན་པའི་ཕྱིར། རྟགས་ཕྱི་མ་མ་གྲུབ་ན།
འོ་ན་ཁྱོད་དགེ་སློང་མར་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་ན།
ཁྱོད་བུད་མེད་དུ་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་
དགེ་སློང་མ་ཡིན་པར་ཐལ་ལོ། །མ་ཁྱབ་ན། དེ་ཆོས་ཅན། ཁྱོད་དགེ་སློང་མར་བསྙེན་པར་
རྫོགས་པའི་གང་ཟག་མ་ཡིན་པར་ཐལ། ཁྱོད་དགེ་སློང་ཕར་བསྙེན་པར་རྫོགས་པའི་གང་
ཟག་ཡིན་པའི་ཕྱིར་ཏེ། ཁྱོད་དགེ་སློང་ཕ་ཡིན་པའི་ཕྱིར། བསལ་བ་ཁས་སོ། །ཡང་དེ་
འདྲའི་དགེ་སློང་མའི་རྟེན་ལས་དགེ་སློང་ཕར་མཚན་གྱུར་མ་ཐག་པའི་དགེ་སློང་ཆོས་ཅན།
ཁྱོད་བསྙེན་པར་རྫོགས་མ་ཐག་པའི་གང་ཟག་ཡིན་པར་ཐལ། ཁྱོད་སྐྱེས་པར་བསྙེན་པར་
རྫོགས་མ་ཐག་པའི་གང་ཟག་ཡིན་པའི་ཕྱིར་ན་མ་ཁྱབ་བྱས་པ་ལ། འོ་ན་ཁྱོད་བསྙེན་པར་
རྫོགས་མ་ཐག་པའི་སྐྱེས་པ་ཡིན་པར་ཐལ་ལོ་ཟེར་ནའང་མ་ཁྱབ་བོ། །དེ་བཞིན་དུ་དེ་འདྲའི་
དགེ་སློང་ཕ་དེ་དགེ་སློང་མའི་རྟེན་ལ་སྐྱེས་པར་བསྙེན་པར་རྫོགས་མ་ཐག་པའི་གང་ཟག་
མིན་པར་ཐལ། དེ་ཚངས་སྤྱོད་ཉེར་གནས་མའི་རྟེན་ལ་སྐྱེས་པར་བསྙེན་པར་རྫོ་གས་མ་
ཐག་པའི་གང་ཟག་ཡིན་པའི་ཕྱིར། རྟགས་དེར་ཐལ། ཉེས་མེད་ཕུན་ཚོགས་ཀྱི་ད་ལྟར་མ་



འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཆོག་ལ་བརྟེན་ནས་བསྙེན་པར་རྫོགས་མ་ཐག་ཏུ་སྐྱེས་པར་མཚན་གྱུར་པའི་དགེ་སློང་ཕ་དེ་
ཡིན་པའི་ཕྱིར་རོ། །རྟགས་གྲུབ་སྟེ། ཆོས་ཅན་ཡིན་པའི་ཕྱིར་རོ། །
ཡང་ཉེས་མེད་ཕུན་ཚོགས་ཀྱི་ད་ལྟར་མ་ཆོག་ལ་བརྟེན་ནས་བསྙེན་པར་རྫོགས་པའི་
དགེ་སློང་མའི་རྟེན་ལས་དགེ་སློང་ཕར་མཚན་གྱུར་མ་ཐག་པའི་དགེ་སློང་ཕ་ཆོས་ཅན། ཁྱོད་
དགེ་སློང་གི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དགེ་སློང་ཕ་མ་གང་
རུང་གི་སྡོམ་པ་ཐོབ་མ་ཐག་པའི་གང་ཟག་ཡིན་པའི་ཕྱིར་ཏེ། ཁྱོད་དགེ་སློང་ཕའི་སྡོམ་པ་
ཐོབ་མ་ཐག་པའི་གང་ཟག་གང་ཞིག །ཁྱོད་དགེ་སློང་མའི་སྡོམ་པ་བཏང་བའི་གང་ཟག་
ཡིན་པའི་ཕྱིར། རྟགས་གཉིས་ཆོས་ཅན་གྱིས་འགྲུབ། འདོད་ན། དེ་འདྲའི་དགེ་སློང་མའི་
རྟེན་ལ་དགེ་སློང་ཕར་མཚན་འགྱུར་ཁ་མའི་དགེ་སློང་མ་དེ་དགེ་སློང་གི་སྡོམ་པ་ཐོབ་ཁ་མའི་
གང་ཟག་ཏུ་ཐལ་ལོ། །འདོད་ན། དེ་དེ་ལ་ཐོབ་པའི་གང་ཟག་ཏུ་ཐལ་ལོ། །གལ་ཏེ་དགེ་
སློང་ཕ་མ་གང་རུང་གི་སྡོམ་པ་ཐོབ་མ་ཐག་པའི་གང་ཟག་ཡིན་པའི་ཕྱིར་ལ་མ་ཁྱབ་ནའང་
འདྲ་སྟེ། དེའི་རྟེན་ལ་དགེ་སློང་ཕར་མཚན་འགྱུར་ཀ་མའི་དགེ་སློང་མ་དེ། དགེ་སློང་ཕ་མ་
གང་རུང་གི་སྡོམ་པ་ཐོབ་ཁ་མའི་གང་ཟག་ཡིན་པར་ཐལ་ལོ། །འདོད་ན། དེ་མ་ཐོབ་པའི་
གང་ཟག་ཏུ་ཐལ་ལོ། །གལ་ཏེ་ཁྱོད་དགེ་སློང་ཕ་མ་གང་རུང་གི་སྡོམ་པ་ཐོབ་མ་ཐག་པའི་
གང་ཟག་ཡིན་པར་ཐལ། ཁྱོད་དགེ་སློང་ཕའི་སྡོམ་པ་ཐོབ་མ་ཐག་པའི་གང་ཟག་གང་
ཞིག །དགེ་སློང་མའི་སྡོམ་པ་བཏང་བའི་གང་ཟག་ཡིན་པའི་ཕྱིར་ན་མ་ཁྱབ། འོ་ན་དེ་ཆོས་
ཅན། ཁྱོད་དེ་གང་རུང་གི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དེ་ཐོབ་
པའི་གང་ཟག་གང་ཞིག །ཁྱོད་ཐོབ་ཟིན་ཐོབ་པའི་གང་ཟག་མ་ཡིན་པའི་ཕྱིར། ཕྱི་མ་མ་
གྲུབ་ན། དེར་ཐལ། ཁྱོད་དགེ་སློང་ཕའི་སྡོམ་པ་ཐོབ་ཟིན་ཐོབ་པའི་གང་ཟག་མ་ཡིན་པ་
གང་ཞིག །ཁྱོད་དགེ་སློང་མའི་སྡོམ་པ་ཐོབ་པའི་གང་ཟག་མ་ཡིན་པའི་ཕྱིར་ན། སྡོམ་སྐྱོན་
དེའི་གནད་ཀྱིས་འདིར་མ་ཁྱབ་བྱས་ན་ཨེ་ལེགས་བསམ་མོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དེའི་གནད་ཀྱང་། དེའི་རྟེན་ལ་དགེ་སློང་ཕར་མཚན་གྱུར་མ་ཐག་པའི་དགེ་སློང་
ཕ་དེ། དགེ་སློང་ཕ་མ་གང་རུང་གི་སྡོམ་པ་ཐོབ་ཟིན་ཐོབ་པའི་གང་ཟག་ཡིན་པར་ཐལ།
དེའི་རྟེན་ལ་དགེ་སློང་ཕར་མཚན་གྱུར་ཁ་མའི་དགེ་སློང་མ་དེ་གང་རུང་གི་སྡོམ་པ་ཐོབ་ཟིན་
ཐོབ་པའི་གང་ཟག་ཡིན་པའི་ཕྱིར་རོ། །གལ་ཏེ་ཁ་ཅིག་དེ་འདྲའི་དགེ་སློང་ཕ་དེ། དགེ་སློང་
མའི་སྡོམ་པ་མ་བཏང་བའི་གང་ཟག་ཡིན་ཟེར་ན། དེ་འདྲའི་དགེ་སློང་ཕ་ཆོས་ཅན། དགེ་
སློང་མའི་སྡོམ་པ་དང་ལྡན་པའི་གང་ཟག་ཡིན་པར་ཐལ། ཁྱོད་ཐོབ་ལ་མ་བཏང་བའི་གང་
ཟག་ཡིན་པའི་ཕྱིར། འདོད་ན། ཁྱོད་དགེ་སློང་མ་ཡིན་པར་ཐལ་ལོ། །
ཡང་དེ་འདྲའི་དགེ་སློང་ཕ་དེ་དགེ་སློང་མའི་སྡོམ་པ་དང་ལྡན་པའི་གང་ཟག་མ་ཡིན་
པར་ཐལ། ཁྱོད་དེ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར། འདོད་མི་ནུས་ཏེ། ཁྱོད་
སྐྱེས་པའི་རྟེན་གྱི་གང་ཟག་ཡིན་པའི་ཕྱིར། གཞན་ཡང་། དགེ་བསྙེན་མ། དགེ་ཚུལ་མ།
དགེ་སློབ་མ། དགེ་སློང་མའི་སྡོམ་པ་བཞི་རིམ་ཅན་ཐོབ་པའི་དགེ་སློང་མའི་རྟེན་ལ། དགེ་
སློང་ཕར་མཚན་གྱུར་མ་ཐག་པའི་དགེ་སློང་ཕ་དེ། དགེ་སློབ་མའི་སྡོམ་པ་དང་ལྡན་པའི་
གང་ཟག་ཡིན་པར་ཐལ། དེ་དགེ་བསྙེན་མའི་སྡོམ་པ་སོགས་གསུམ་དང་ལྡན་པའི་གང་
ཟག་ཡིན་པའི་ཕྱིར། འདོད་ན། ཁྱོད་བུད་མེད་ཀྱི་བསླབ་ཚིགས་དང་ལྡན་པའི་གང་ཟག་
ཡིན་པར་ཐལ་བ་དང་། ཁྱོད་ཀྱི་རྩ་བའི་ཆོས་དྲུག་དང་། རྗེས་མཐུན་གྱི་ཆོས་དྲུག་པོ་དེ་ཡང་
བསྲུང་དགོས་པར་ཐལ་ལོ། །འདོད་མི་ནུས་ཏེ། ཁྱོད་སྐྱེས་པ་ཕོའི་རྟེན་ཅན་ཡིན་པའི་
ཕྱིར་རོ། ། །
གཞན་ཡང་། དགེ་བསྙེན་གྱི་སྡོམ་པ། དགེ་ཚུལ་གྱི་སྡོམ་པ། དགེ་སློང་གི་སྡོམ་པ་
གསུམ་ཅིག་ཆར་དུ་ཐོབ་མ་ཐག་པའི་གང་ཟག་ཡོད་པར་ཐལ། དགེ་བསྙེན་ཕའི་སྡོམ་པ་
སོགས་གསུམ་པོ་དེ་ཡང་། ཅིག་ཆར་དུ་ཐོབ་མ་ཐག་པའི་གང་ཟག་ཡོད། དགེ་བསྙེན་མའི་
སྡོམ་པ་སོགས་གསུམ་པོ་དེ་ཡང་། ཅིག་ཆར་ཐོབ་མ་ཐག་པའི་གང་ཟག་ཡོད་པའི་ཕྱིར་ན་
34



འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
མ་ཁྱབ། དང་པོ་དེར་ཐལ། ཚིགས་གསུམ་རིམ་ཅན་ཐོབ་པའི་དགེ་སློང་མའི་རྟེན་ལ། དགེ་
སློང་ཕར་མཚན་གྱུར་མ་ཐག་པའི་གང་ཟག་དེ་ཡིན་པའི་ཕྱིར། གཉིས་པ་ཡང་དེས་མཚོན།
མ་ཁྱབ་བྱས་པ་དེ་ལ། ཚིགས་གསུམ་རིམ་ཐོབ། དགེ་སློང་ཕར་མཚན་གྱུར་མ་ཐག་པའི་
དགེ་སློང་ཕ་དེ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་དགེ་བསྙེན་གྱི་སྡོམ་པ། ཁྱོད་རང་གི་
རྒྱུད་ཀྱི་དགེ་ཚུལ་གྱི་སྡོམ་པ། ཁྱོད་རང་གི་རྒྱུད་ཀྱི་དགེ་སློང་གི་སྡོམ་པ་གསུམ་པོ་དེ། ཆོ་ག་
ལ་བརྟེན་ནས་ཅིག་ཆར་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་ཁྱོད་རང་གི་རྒྱུད་
ཀྱི་དེ་གསུམ་ཆོ་ག་ལ་བརྟེན་ནས་ཐོབ་པའི་གང་ཟག་གང་ཞིག ཁྱོད་ཁྱོད་རང་གི་རྒྱུད་ཀྱིས་
དེ་གསུམ་ཐོབ་མ་ཐག་པའི་གང་ཟག་ཡིན་པའི་ཕྱིར། འདོད་ན། ཁྱོད་ཀྱི་རྒྱུད་ཀྱི་དེ་གསུམ་
ཅིག་ཆར་དུ་ཐོབ་བྱེད་ཀྱི་ཆོ་ག་ཡོད་པར་ཐལ་ལོ། །འདོད་ན། ཁྱོད་ཀྱི་རྒྱུད་ཀྱི་དེ་གསུམ་
ཅིག་ཆར་དུ་ཐོབ་བྱེད་ཀྱི་གསོལ་བཞིའི་ཆོ་ག་ཡོད་པར་ཐལ། འདོད་པ་གང་ཞིག །ཁྱོད་ཀྱི་
རྒྱུད་ཀྱི་དེ་གསུམ་གཅིག་ཆར་དུ་ཐོབ། གང་ཟག་གི་སྔགས་ཚིག་ཏུ་གྱུར་པའི་ཆོ་ག་མེད་པའི་
ཕྱིར། འདོད་ན། ཁྱོད་ཀྱི་རྒྱུད་ཀྱི་དགེ་ཚུལ་གྱི་སྡོམ་པ་ཐོབ་བྱེད་ཀྱི་གསོལ་གཞིའི་ཆོ་ག་ཡོད་
པར་ཐལ་ལོ། །འདོད་ན། གསོལ་བཞིའི་ཆོ་ག་ལ་བརྟེན་ནས་ཐོབ་པའི་དགེ་ཚུལ་གྱི་སྡོམ་
པ་ཡོད་པར་ཐལ་ལོ། །འདོད་ན། དགེ་འདུན་ལས་ཐོབ་པའི་དགེ་ཚུལ་གྱི་སྡོམ་པ་ཡོད་པར་
ཐལ་ལོ། །འདོད་མི་ནུས་ཏེ། དགེ་ཚུལ་གྱི་སྡོམ་པ་ཡིན་ན། དགེ་འདུན་དང་གང་ཟག་
གཉིས་ཀྱི་ནང་ནས། གང་ཟག་ཙམ་ལས་ཐོབ་པའི་སྡོམ་པ་ཡིན་དགོས་པའི་ཕྱིར་ཏེ། དེ་
ཡིན་ན། དེ་གཉིས་ཀྱི་ནང་ནས་གང་ཟག་ལས་ཐོབ་པའི་སྡོམ་པ་ཡིན་དགོས་པའི་ཕྱིར་རོ། །
གལ་ཏེ་རྩ་བའི་རྟགས་དང་པོ་མ་གྲུབ་ན། དེ་འདྲའི་དགེ་སློང་ཕ་དེ་ཆོས་ཅན། ཁྱོད་ཁྱོད་རང་
གི་རྒྱུད་ཀྱི་སྡོམ་པ་གསུམ་པོ་དེ། ཆོ་ག་ལ་བརྟེན་ནས་ཅིག་ཆར་ཐོབ་པའི་གང་ཟག་ཡིན་
པར་ཐལ། ཁྱོད་ཁྱོད་རང་གི་རྒྱུད་ཀྱི་དགེ་སློང་གི་སྡོམ་པ་དེ། ཆོ་ག་ལ་བརྟེན་ནས་ཐོབ་མ་
ཐག་པའི་གང་ཟག་ཡིན་པ་གང་ཞིག །ཁྱོད་ཁྱོད་རང་གི་རྒྱུད་ཀྱི་དགེ་ཚུལ་གྱི་སྡོམ་པ་དེ་ཡང་།



EFL
བར་གྲྭ་ས་
བ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཆོ་ག་ལ་བརྟེན་ནས་ཐོབ་མ་ཐག་པའི་གང་ཟག་ཡིན། ཁྱོད་ཁྱོད་རང་གི་རྒྱུད་ཀྱི་དགེ་བསྙེན་
གྱི་སྡོམ་པ་དེ་ཡང་། ཆོ་ག་ལ་བརྟེན་ནས་ཐོབ་མ་ཐག་པའི་གང་ཟག་ཡིན། ཁྱོད་ཁྱོད་རང་གི་
རྒྱུད་ཀྱི་དགེ་བསྙེན་གྱི་སྡོམ་པ་དེ་ཡང་། ཆོ་ག་ལ་བརྟེན་ནས་ཐོབ་མ་ཐག་པའི་གང་ཟག་
ཡིན་པའི་ཕྱིར། དང་པོ་དེར་ཐལ། ཁྱོད་ཁྱོད་རང་གི་རྒྱུད་ཀྱི་དགེ་སློང་གི་སྡོམ་པ་དེ་ཐོབ་མ་ ་
ཐག་པའི་གང་ཟག་ཡིན་པ་གང་ཞིག །ཁྱོད་ཁྱོད་རང་གི་རྒྱུད་ཀྱི་དགེ་སློང་གི་སྡོམ་པ་དེ། ཆོ་.
ག་ལ་བརྟེན་ནས་ཐོབ་པའི་གང་ཟག་ཡིན་པའི་ཕྱིར། དང་པོ་སླ། ཕྱི་མ་སླ། ཁྱོད་ཁྱོད་རང་
གང་ཞིག །ཁྱོད་དགེ་སློང་གི་སྡོམ་པ་དེ་ཆོ་ག་ལ་བརྟེན་ནས་ཐོབ་པའི་གང་ཟག་ཡིན་པའི་
ཕྱིར་ཏེ། ཁྱོད་ཆོ་ག་ལ་བརྟེན་ནས་ཐོབ་པའི་དགེ་སློང་གི་སྡོམ་པའི་གང་ཟག་ཡིན་པའི་ཕྱིར་ཏེ།
ཁྱོད་ཆོ་ག་ལ་བརྟེན་ནས་ཐོབ་པའི་དགེ་སློང་གི་སྡོམ་པ་དེ་ཐོབ་ལ་མ་བཏང་བའི་གང་ཟག་
ཡིན་པའི་ཕྱིར། རྩ་བའི་རྟགས་གཉིས་པ་དེར་ཐལ། ཁྱོད་ཁྱོད་རང་གི་རྒྱུད་ཀྱི་དགེ་ཚུལ་གྱི་
སྡོམ་པ་ཐོབ་མ་ཐག་པའི་གང་ཟག་ཡིན་པ་གང་ཞིག །ཁྱོད་ཁྱོད་རང་གི་རྒྱུད་ཀྱི་དགེ་ཚུལ་གྱི་
སྡོམ་པ་ཐོབ་པའི་གང་ཟག་ཀྱང་ཡིན་པའི་ཕྱིར་རོ། །
དང་པོ་སླ། ཕྱི་མ་དེར་ཐལ། ཁྱོད་ཁྱོད་རང་གང་ཞིག །ཁྱོད་ཆོ་ག་ལ་བརྟེན་ནས་ཐོབ་
པའི་དགེ་ཚུལ་གྱི་སྡོམ་པ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར་རོ། །རྟགས་
གསུམ་པ་ཡང་དེས་མཚོན། གཞན་ཡང་། ད་ལྟར་མ་ཆོག་ལ་བརྟེན་ནས་བསྙེན་པར་
རྫོགས་པའི་དགེ་སློང་མའི་རྟེན་ལ། དགེ་སློང་ཕར་མཚན་གྱུར་མ་ཐག་པའི་དགེ་སློང་ཕ་
ཆོས་ཅན། ཁྱོད་དགེ་སློང་ཕའི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དེ་
ཐོབ་པའི་གང་ཟག་ཡིན་པ་གང་ཞིག །ཁྱོད་དེ་ཐོབ་ཟིན་ཐོབ་པའི་གང་ཟག་མ་ཡིན་པའི་
ཕྱིར། ཕྱི་མ་མ་གྲུབ་ན། འོ་ན་དེ་འདྲའི་དགེ་སློང་མའི་རྟེན་ལ་དགེ་སློང་ཕར་མཚན་འགྱུར་
ཁ་མའི་དགེ་སློང་མ་དེ། དགེ་སློང་ཕའི་སྡོམ་པ་ཐོབ་པའི་གང་ཟག་ཡིན་པར་ཐལ་ལོ། །རྩ་
བར་འདོད་བྱས་པ་ལ། དེ་ཆོས་ཅན། ཁྱོད་དེ་ཐོབ་མ་ཐག་པའི་གང་ཟག་མ་ཡིན་པར་ཐལ།
36



འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཁྱོད་དེ་ཐོབ་ཟིན་ཐོབ་པའི་གང་ཟག་ཡིན་པའི་ཕྱིར། ཁྱོད་ཁྱོད་རང་གིས་ཐོབ་པའི་དགེ་སློང་
ཕའི་སྡོམ་པ་ཐོབ་ཟིན་ཐོབ་པའི་གང་ཟག་ཡིན་པའི་ཕྱིར་ཏེ། གང་ཟག་གང་ཞིག །ཁྱོད་ཀྱིས་
ཐོབ་ཟིན་ཐོབ་པའི་དགེ་སློང་ཕའི་སྡོམ་པ་ཡོད་པའི་ཕྱིར་ཏེ། དགེ་སློང་གི་སྡོམ་པ་དེ་ཀ་དེ་
ཡིན་པའི་ཕྱིར་ཟེར་ན། སྔ་མ་དེ་ལ་མ་ཁྱབ་སྟེ། དེ་ཐོབ་པའི་དགེ་སློང་ཕའི་སྡོམ་པ་ཡོད་ཀྱང་།
དེ་ཁོ་ཁོ་རང་རང་མ་ཡིན་པའི་ཕྱིར་རོ། །བྱས་པ་ལ། དེས་ཐོབ་ཟིན་ཐོབ་པའི་དགེ་སློང་ཕའི་
སྡོམ་པ་ཆོས་ཅན། ཁྱོད་ཐོབ་པའི་དགེ་སློང་ཕ་ཡོད་པར་ཐལ། ཁྱོད་ཡོད་པ་གང་ཞིག །ཁྱོད་
དགེ་སློང་ཕའི་སྡོམ་པ་ཡིན་པའི་ཕྱིར་ཟེར་ན། མ་ཁྱབ་པ་འདྲ་ཟེར་དགོས་པ་འདྲ། འདོད་ན།
དེ་འདྲའི་དགེ་སློང་ཕ་སྐད་གཅིག་གཉིས་པ་དེ་དེ་ཡིན་པར་ཐལ། དེ་ཡོད་པ་གང་ཞིག །དེ་
ལས་གཞན་པ་མེད་པའི་ཕྱིར། འདོད་ན། དེ་འདྲའི་དགེ་སློང་ཕ་སྐད་ཅིག་མ་དང་པོ་དེས་
ཐོབ་ཟིན་ཐོབ་པའི་དགེ་སློང་ཕའི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ། དེ་དེ་
མ་ཐོབ་པའི་གང་ཟག་ཡིན་པ་གང་ཞིག །དེ་འདྲའི་དགེ་སློང་ཕ་སྐད་ཅིག་མ་གཉིས་པ་དེ་དེ་
ཐོབ་ཟིན་ཐོབ་པའི་གང་ཟག་ཡིན་པའི་ཕྱིར། །
ཡང་། གཞན་ཡང་། ཉེས་མེད་ཕུན་ཚོགས་ཀྱི་ད་ལྟར་ཕ་ཆོག་ལ་བརྟེན་ནས་བསྙེན་
པར་རྫོགས་མ་ཐག་པའི་དགེ་སློང་ཕ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་དགེ་བསྙེན་གྱི་
སྡོམ་པ་སོགས་གསུམ་པོ་དེ་ཆོ་ག་ལ་བརྟེན་ནས་ཅིག་ཅར་དུ་ཐོབ་མ་ཐག་པའི་གང་ཟག་
ཡིན་པར་ཐལ། ཁྱོད་ཁྱོད་རང་གི་རྒྱུད་ཀྱི་དེ་གསུམ་ཐོབ་མ་ཐག་པའི་གང་ཟག་གང་ཞིག
ཁྱོད་ཁྱོད་རང་གི་རྒྱུད་ཀྱི་དེ་གསུམ་ཆོ་ག་ལ་བརྟེན་ནས་ཐོབ་པའི་གང་ཟག་ཀྱང་ཡིན་པའི་
ཕྱིར། དང་པོ་དེར་ཐལ། ཁྱོད་ཁྱོད་རང་གི་རྒྱུད་ཀྱི་དེ་གསུམ་རེ་རེ་ནས་ཐོབ་མ་ཐག་པའི་
གང་ཟག་ཡིན་པའི་ཕྱིར་རོ། །རྟགས་གཉིས་པ་དེར་ཐལ། ཁྱོད་ཁྱོད་རང་གི་རྒྱུད་ཀྱི་དགེ་
སློང་གི་སྡོམ་པ་ཆོ་ག་ལ་བརྟེན་ནས་ཐོབ་པའི་གང་ཟག་ཡིན་པ་གང་ཞིག །ཁྱོད་ཁྱོད་རང་གི་
རྒྱུད་ཀྱི་དགེ་ཚུལ་གྱི་སྡོམ་པ་ཆོ་ག་ལ་བརྟེན་ནས་ཐོབ་པའི་གང་ཟག་ཀྱང་ཡིན། ཁྱོད་ཁྱོད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རང་གི་རྒྱུད་ཀྱི་དགེ་བསྙེན་གྱི་སྡོམ་པ་ཆོ་ག་ལ་བརྟེན་ནས་ཐོབ་པའི་གང་ཟག་ཀྱང་ཡིན་ ་
པའི་ཕྱིར། དང་པོ་ཆོས་ཅན་གྱིས་འགྲུབ། གཉིས་པ་དེར་ཐལ། དེའི་རྒྱུད་ཀྱི་དགེ་ཚུལ་གྱི་
སྡོམ་པ་དེ། ཆོ་ག་ལ་བརྟེན་ནས་ཐོབ་པའི་སྡོམ་པ་ཡིན་པའི་ཕྱིར། མ་གྲུབ་ན། ཆོ་ག་ལ་
བརྟེན་ནས་ཐོབ་པའི་དགེ་ཚུལ་གྱི་སྡོམ་པ་ཡིན་ན། དགེ་ཚུལ་གྱི་སྡོམ་པ་སྐད་ཅིག་དང་པོ་
ཡིན་པས་ཁྱབ་པར་ཐལ་ལོ། །རྩ་བར་འདོད་ན། དེ་འདྲའི་དགེ་སློང་ཕ་ཆོས་ཅན། ཁྱོད་ཁྱོད་
རང་གི་རྒྱུད་ཀྱི་དགེ་བསྙེན་གྱི་སྡོམ་པ་སོགས་གསུམ་པོ་དེ་ཅིག་ཅར་དུ་ཐོབ་བྱེད་ཀྱི་ཆོ་ག་
ཡོད་པར་ཐལ་ལོ། །འདོད་ན། ཁྱོད་ཀྱི་རྒྱུད་ཀྱི་དེ་གསུམ་ཅིག་ཆར་དུ་འབོགས་བྱེད་ཀྱི་ཆོ་
ག་ཡོད་པར་ཐལ་བ་དང་། ཡང་ཁྱོད་ཀྱི་རྒྱུད་ཀྱི་དེ་གསུམ་ཐོབ་བྱེད་ཀྱི་གསོལ་བཞིའི་ཆོ་ག་
ཡོད་པར་ཐལ། ཁྱོད་ཀྱི་རྒྱུད་ཀྱི་དེ་གསུམ་ཐོབ་བྱེད་ཀྱི་ཆོ་ག་ཡོད་པ་གང་ཞིག ཁྱོད་ཀྱི་རྒྱུད་
ཀྱི་དེ་གསུམ་ཐོབ་བྱེད་ཀྱི་གང་ཟག་གི་ལས་ཆོག་མེད་པའི་ཕྱིར། འདོད་ན། ཁྱོད་ཀྱི་རྒྱུད་ཀྱི་
དགེ་བསྙེན་གྱི་སྡོམ་པ་ཐོབ་བྱེད་ཀྱི་གསོལ་བཞིའི་ཆོ་ག་ཡོད་པར་ཐལ་ལོ། །འདོད་ན། དགེ་
འདུན་ལས་ཐོབ་པའི་དགེ་བསྙེན་གྱི་སྡོམ་པ་ཡོད་པར་ཐལ་ལོ། །ཞེས་སོགས་གོང་དང་འདྲ།
གལ་ཏེ་དེའི་རྒྱུད་ཀྱི་དེ་འདྲ་ཐོབ་བྱེད་ཀྱི་ཆོ་ག་ཡོད་ཀྱང་། དེ་ཡིན་པ་མེད་ཟེར་ན། དེའི་རྒྱུད་
ཀྱི་དེ་གསུམ་ཐོབ་བྱེད་ཀྱི་ཆོ་ག་ཆོས་ཅན། ཁྱོད་གསོལ་བཞིའི་ཆོ་ག་ཡིན་པར་ཐལ། ཁྱོད་
སྡོམ་པ་ཐོབ་བྱེད་ཀྱི་ཆོ་ག་གང་ཞིག །གང་ཟག་གི་ལས་ཆོག་མ་ཡིན་པའི་ཕྱིར་ཟེར་ན། མ་
ཁྱབ་ལས་འོས་ནི་མེད་དམ། ཉེས་མེད་ཀྱི་ད་ལྟར་མ་ཆོག་ལ་བརྟེན་ནས་བསྙེན་པར་རྫོགས་
པའི་དགེ་སློང་མའི་རྟེན་ལ། དགེ་སློང་ཕར་མཚན་གྱུར་མ་ཐག་པའི་དགེ་སློང་ཕ་ཆོས་ཅན།
ཁྱོད་དགེ་སློང་གི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དགེ་སློང་ཕའི་
སྡོམ་པ་ཐོབ་མ་ཐག་པའི་གང་ཟག་གང་ཞིག །ཁྱོད་དགེ་སློང་མའི་སྡོམ་པ་བཏང་བའི་གང་
ཟག་ཡིན་པའི་ཕྱིར་ན། འདིར་མ་ཁྱབ། འདོད་ན། དེ་འདྲའི་དགེ་སློང་མའི་རྟེན་ལ་དགེ་
སློང་ཕར་མཚན་འགྱུར་ཁའི་དགེ་སློང་མ་དེ། དགེ་སློང་གི་སྡོམ་པ་ཐོབ་ཁ་མའི་གང་ཟག་ཏུ་
38



འདུལ་བའི་གནས་ལ་དོགས་པ་དཔྱོད་པའི་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཐལ་ལོ། །མ་ཁྱབ་མཚམས་ལ། དེ་འདྲའི་དགེ་སློང་ཕ་ཆོས་ཅན། ཁྱོད་དགེ་སློང་གི་སྡོམ་པ་
ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དེ་ཐོབ་པའི་གང་ཟག་གང་ཞིག །ཁྱོད་དེ་
ཐོབ་ཟིན་ཐོབ་པའི་གང་ཟག་མིན་པའི་ཕྱིར་ན། ཕྱི་མ་མ་གྲུབ་བྱས་པ་ལ། འོ་ན་ཁྱོད་དགེ་
སློང་ཕའི་སྡོམ་པ་ཐོབ་ཟིན་ཐོབ་པའི་གང་ཟག་ཡིན་པར་ཐལ། ཁྱོད་དགེ་སློང་གི་སྡོམ་པ་
ཐོབ་ཟིན་ཐོབ་པའི་གང་ཟག་གང་ཞིག །ཁྱོད་དགེ་སློང་མའི་སྡོམ་པ་ཐོབ་ཟིན་ཐོབ་པའི་
གང་ཟག་མིན་པའི་ཕྱིར་ན། འདིར་མ་ཁྱབ་ལགས་སོ། །
ཡང་དེ་འདྲའི་དགེ་སློང་ཕ་ཆོས་ཅན། ཁྱོད་དགེ་སློང་མའི་སྲོག་བཏང་བའི་གང་ཟག་
ཡིན་པར་ཐལ། ཁྱོད་དགེ་སློང་མའི་སྡོམ་པ་བཏང་བའི་གང་ཟག་ཡིན་པའི་ཕྱིར། འདོད་ན།
ཁྱོད་དགེ་སློང་མའི་རྟེན་ལ་འཆི་འཕོ་བྱས་པའི་གང་ཟག་ཏུ་ཐལ་ལོ། །ཟེར་ན། ཁྱབ་པ་ག་
ལ་ཡོང་། ཡང་དེ་ཆོས་ཅན། ཁྱོད་དགེ་སློང་མའི་རྒྱུད་ཀྱི་སྡོམ་པ་བཏང་བའི་གང་ཟག་ཡིན་
པར་ཐལ། ཁྱོད་དགེ་སློང་མའི་སྡོམ་པ་བཏང་བའི་གང་ཟག་ཡིན་པའི་ཕྱིར། འདོད་ན།
དགེ་ཚུལ་གྱི་རྟེན་ལ་བསྙེན་པ་རྫོགས་མ་ཐག་པའི་དགེ་སློང་ཕ་དེ། དགེ་ཚུལ་གྱི་རྒྱུད་ཀྱི་
དགེ་ཚུལ་གྱི་སྡོམ་པ་བཏང་བའི་གང་ཟག་ཡིན་པར་ཐལ། འདོད་ན། བསྙེན་པར་རྫོགས་ཁ་
མའི་དགེ་ཚུལ་དེ་ཁོ་རང་གི་རྒྱུད་ཀྱི་དགེ་ཚུལ་གྱི་སྡོམ་པ་གཏོང་ཀ་མའི་གང་ཟག་ཏུ་ཐལ།
འདོད་པའི་ཕྱིར། འདོད་ན། དེ་ཆོས་ཅན། ཁྱོད་དགེ་ཚུལ་གྱི་སྡོམ་པ་གཏོང་ཁ་མའི་གང་
ཟག་ཏུ་ཐལ། ཁྱོད་ཁྱོད་རང་གི་རྒྱུད་ཀྱི་དགེ་ཚུལ་གྱི་སྡོམ་པ་གཏོང་ཁ་མའི་གང་ཟག་ཡིན་
པའི་ཕྱིར་ཟེར་ན་ལན་སོམས་ཤིག །གལ་ཏེ་དེའི་དགེ་ཚུལ་གྱི་རྒྱུད་ཀྱི་དགེ་ཚུལ་གྱི་སྡོམ་པ་
བཏང་བའི་གང་ཟག་ཡིན་པར་ཐལ་ལ། མ་ཁྱབ་ཟེར་ན། དེ་འདྲའི་དགེ་ཚུལ་གྱི་རྒྱུད་ཀྱི་
དགེ་ཚུལ་གྱི་སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ་ལ། ཁྱོད་དེ་ཐོབ་ལ་མ་བཏང་
བའི་གང་ཟག་ཡིན་པའི་ཕྱིར། འདོད་ན། ཁྱོད་དགེ་ཚུལ་ཡིན་པར་ཐལ་ལོ། །ཟེར་ན་ལན་
ཅི་སྨྲ། ཡང་དགེ་ཚུལ་གྱི་སྡོམ་པ་ཐོབ་ཁ་མའི་དགེ་སློང་ཡོད་པར་ཐལ། དགེ་ཚུལ་གྱི་སྡོམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པའི་རྒྱུད་ཀྱི་དགེ་ཚུལ་གྱི་སྡོམ་པ་ཐོབ་ཁ་མའི་དགེ་སློང་ཡོད་པའི་ཕྱིར། མ་གྲུབ་ན། དེར་
ཐལ། ཚིགས་གསུམ་རིམ་ཅན་ཐོབ་པའི་དགེ་སློང་གི་རྟེན་ལ། དགེ་སློང་གི་བསླབ་པ་ཕུལ་
ནས་དགེ་ཚུལ་དུ་འགྱུར་ཁ་མའི་དགེ་སློང་དེ་ཡིན་པའི་ཕྱིར། དེའི་རྒྱུད་ཀྱི་དགེ་ཚུལ་གྱི་སྡོམ་
པ་མ་ཐོབ་པའི་གང་ཟག་གང་ཞིག །དེའི་རྟེན་ལ་དགེ་ཚུལ་དུ་གྱུར་མ་ཐག་པའི་གང་ཟག་དེ།
དགེ་ཚུལ་གྱི་རྒྱུད་ཀྱི་དགེ་ཚུལ་གྱི་སྡོམ་པ་ཐོབ་པའི་གང་ཟག་ཡིན་པའི་ཕྱིར།
་་དང་པོ་མ་གྲུབ་ན། དེའི་རྒྱུད་ཀྱི་དགེ་ཚུལ་གྱི་སྡོམ་པ་དང་ལྡན་པའི་གང་ཟག་ཡིན་ ་
པར་ཐལ། དེ་དེ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན།
ཁྱོད་དགེ་ཚུལ་ཡིན་པར་ཐལ། ཁྱོད་དགེ་ཚུལ་གྱི་རྒྱུད་ཀྱི་སྡོམ་པ་དང་ལྡན་པའི་གང་ཟག་
ཡིན་པའི་ཕྱིར། ཟེར་ན་འདི་རིགས་ཧ་ཅང་དཔྱད་དྲགས་པའི་སྐྱོན་ཏེ། འོ་ན་དེ་འདྲའི་དགེ་
སློང་དེ། དགེ་ཚུལ་གྱི་སྲོག་བཏང་བའི་གང་ཟག་ཡིན་ནམ་མིན། ཡིན་ན་དེའི་རྟེན་ལ་འཆི་
འཕོ་བྱས་པར་འགྱུར་ལ། མིན་ན་དེའི་སྲོག་དང་ལྡན་པའི་གང་ཟག་ཡིན་པར་ཐལ་ལོ། །
ཞེས་མཚུངས་སོ།། །། །
1



༄༅། །འདུལ་བ་ལུང་ལས་འཕྲོས་པའི་དོགས་གནས་
གསུང་རྒྱུན་ཉེར་མཁོ་བཞུགས་སོ། །
དཔལ་ལྡན་བླ་མ་དམ་པ་མཁྱེན་པའི་སྤྱན་དང་བརྩེ་བའི་ཐུགས་རྗེས་འགྲོ་དོན་
མཐར་ཕྱིན་པ་རྣམས་ལ་ཕྱག་འཚལ་ལོ། །འདུལ་བ་ལུང་ལ་བརྟགས་ཞིང་དཔྱད་ན་འདི་
ལྟར་སེམས་ཏེ། སྟོན་པའི་བསྟན་པ་འདི་ལ་གནས་བརྟན་རྣམས་ཀྱི་བགྲེས་མགོ་འོད་སྲུང་
ཆེན་པོ་ཡིན་པ་འདྲ་བ་ཞིག་མདོ་རྩ་རྒྱ་ཆེར་འགྲེལ་སོགས་ལས་བཤད་གདའ་ནའང་། ལུང་ན།
ལྔ་སྡེ་སྡེ་ལྔ་སྟེ། སྡེ་བཟང་དྲུག་ཅུ། རལ་ཅན་སྟོང་སོགས་རབ་ཏུ་བྱུང་། རྒྱལ་པོའི་ཁབ་ཏུ་
གཟུགས་ཅན་སྙིང་པོ་བདེན་པ་ལ་བཀོད་རྗེས་བུ་མངས་ཀྱི་མཆོད་རྟེན་དུ། འོད་སྲུང་དང་
མཇལ་བ་ཡིན་པས། འོད་སྲུང་བགྲེས་མགོར་མི་ཡོང་བ་འདྲ་བསམས་ལགས། ཡང་ལུང་
བཞི་ནས་ཕྲན་ཚེགས་སུ། གཉན་ཡོད་ཐེབ་རྗེས་བདེན་པ་མཐོང་ཞིང་རྒྱུན་ཞུགས་ཀྱི་འབྲས་
བུ་ལ་བཀོད་པར་བཤད་པའང་ཇི་ལྟར་ཡིན་བསམས་ལགས། ཡང་ལུང་བཞིར། ཀུན་
དགའ་བོའི་ཚ་བོ་གཉིས། འཕགས་སྐྱེས་པོས་ཤཱཀྱ་རྣམས་བཅོམ་པས། ཕ་མ་དང་བྲལ་བས་
འཚོ་བ་མ་ཕྱིད་པར་ཀུན་དགའ་བོའི་བསོད་སྙོམས་ཀྱིས་གསོས། དེ་རྗེས་ལོ་བཅོ་ལྔ་ལོན་
ཀྱང་། ལོ་བདུན་ལོན་ནས་རབ་བྱུང་བྱས་ཏེ་བག་ཡངས་ཀྱི་བསླབ་པ་བཅས་པར་བཤད་ན།
ཕྲན་ཚེགས་སུ། འཕགས་སྐྱེས་པོས་ཤཱཀྱ་རྣམས་བཅོམ་པ་ནི། སྟོན་པ་མྱ་ངན་ལས་འདས་
པའི་ལོ་དགུང་ལོ་བརྒྱད་བཅུ་པའི་དུས་ཡིན་པར་བཤད་པའང་ཇི་ལྟར་སྙམ་ལགས། ཡང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཕྲན་ཚེགས་སུ། མཆོག་གཉིས་སྟོན་པའི་སྔར་འདས་པར་བཤད་ན། ཕྲན་ཚེགས་ཅིག་ཤོས་
ལས། སྟོན་པ་བརྒྱད་བཅུ་པའི་ལོ་ཤཱཀྱ་འཕགས་སྐྱེས་པོས་འཇོམས་པའི་ལོ་མོའུ་འགལ་གྱི་
བུ་བཞུགས་པར་བཤད་པ་ཇི་ལྟར་སྙམ་ལགས། ཡང་ད་ཆོག་སྟོན་པ་སངས་རྒྱས་ནས་ལོ་
དྲུག་བྱུང་བར་འཆད་ན། མགོན་མེད་ཟས་སྦྱིན་ཀྱིས་གཉན་ཡོད་ན་གཙུག་ལག་ཁང་
བཞེངས་དུས་ཤ་རིའི་བུས་ཀུན་ཏུ་རྒྱུ་མིག་དམར་སོགས་མུ་སྟེགས་མང་པོ་རབ་བྱུང་བསྙེན་
རྫོགས་བྱས་པ་ཇི་ལྟར་སྙམ་ལགས། ཡང་ལོ་བདུན་མ་ལོན་པ་རབ་བྱུང་བྱར་མི་རུང་བར་
བཤད་ན། སྲས་དགྲ་ཅན་འཛིན་ལོ་དྲུག་ལོན་ནས་རབ་བྱུང་བྱས་པའང་ཇི་ལྟར་ལགས།
ཡང་མཛོད་ལས། ལྷས་སྦྱིན་དགེ་རྩ་ཆད་པའི་གང་ཟག་གི་མཚན་གཞི་དང་། མཚམས་མེད་
བྱས་ནས་དགེ་རྩ་ཆད་པ་ཚེ་འདི་ལ་དགེ་རྩ་མཚམས་སྦྱོར་མི་ནུས་པར་བཤད་ན། ལུང་ལས་
ལྷས་སྦྱིན་ལུས་འདི་ཉིད་ལ་དམྱལ་བའི་མེ་འབར་ཞིང་དགེ་རྩ་མཚམས་སྦྱར་བར་བཤད་
པའང་ཇི་ལྟར་སྙམ་ལགས། ཡང་སྤྱི་སྐད་དུ། ལྷས་སྦྱིན་གྱིས་དགེ་འདུན་འབྱེད་པའི་ཚེ།
དེས་བཅས་པའི་བསླབ་བཞི་ལྔ་ཁས་ལེན་དུ་བཅུག་པའི་སྒོ་ནས་འབྱེད་པར་བཤད་ན།
ལུང་ལས།
ལྷས་སྦྱིན་གྱི་བསླབ་གཞི་ལྔ་ནི། དེས་མཚམས་མེད་གསུམ་ཀ་བྱས་ཚར་དགེ་རྩ་ཆད་
པའི་དུས་བཅས་པར་བཤད་པ་ཇི་ལྟར་སྙམ་ལགས། ཡང་། ཕྲན་ཚེགས་ལས་མཉན་ཡོད་
དུ་གཟུགས་ཅན་སྙིང་པོས་ཞུས་ནས་ཆོ་འཕྲུལ་བསྟན། དེའི་ཚེ་རྫོགས་བྱེད་འདས་པར་
བཤད་ན། གཞིར། མ་སྐྱེས་དགྲས་ཡབ་བཀྲོངས། ལྷས་སྦྱིན་གྱིས་མཚམས་མེད་གསུམ་ཀ་
བྱས་པའི་ཚེའང་རྫོགས་བྱེད་སྔར་བཤད་པ་ཇི་ལྟར་སྙམ་ལགས། ཡང་། མ་སྐྱེས་དགྲ་ལ་
ཡབ་བསད་པའི་མཚམས་མེད་བྱུང་བར་བཤད་ན། གཞིར། ཡབ་ལ་མཚོན་གྱིས་གནོད་པ་
བྱས་ནས་མ་གྲོངས་གོང་དེར་འགྱོད་པ་སྐྱེས་ཞིང་གསོད་སེམས་ལོག་པར་བཤད་པའང་ཇི་
ལྟར་སྙམ་ལགས། ཡང་གཞིར། ཟས་གཙང་གིས་བསྐུལ་ནས་ཤཱཀྱ་ལྔ་བརྒྱ་རབ་ཏུ་བྱུང་བ་



འདུལ་བ་ལུང་ལས་འཕྲོས་པའི་དོགས་གནས་གསུང་རྒྱུན་ཉེར་མཁོ།
དེ་དག་ཀུན་གྱིས་བདེན་པ་མཐོང་བར་བཤད་ན་ཤཱཀྱ་ལྔ་བརྒྱ་པོ་དེའི་ནང་ནས་ལྷས་སྦྱིན་
དང་ཀོ་ཀ་ལི་ཀ་སོགས་གཙོ་འཁོར་ལྔ་ཐི་བར་བཤད་པ་ཇི་ལྟར་སྙམ་ལགས།
ཡང་ཐེག་པ་འོག་མའི་ལུགས་འདིར། དུད་འགྲོ་བདེན་པའི་སྣོད་དུ་མི་རུང་བར་
འཆད་ན། སྨན་གཞིར། ཡུལ་འཁོར་སྲུང་ཀླུའི་ཚོགས་བཅས་སོགས་ཀྱིས་བདེན་པ་མཐོང་
བར་བཤད་པ་ཇི་ལྟར་སྙམ་ལགས། ཡང་བསྟན་བཅོས་མང་པོར། གྲགས་པ་ཚུར་ཤོག་གི་
བསྙེན་པར་རྫོགས་པར་འཆད་ན། གཞིར། གྲགས་པ་རྒྱན་གྱིས་བརྒྱན་བཞིན་དུ་དགྲ་
བཅོམ་པ་ཐོབ་པར་བཤད་པའང་ཇི་ལྟར་སྙམ་ལགས། ཡང་བཟང་སྡེའི་ཆོས་༼ཚོགས་དེ་དྲུག་
ཅུ་རྩ་གསུམ་ཁས་བླངས་པའི་བསྙེན་པར་རྫོགས་པར་བཤད་ན། གཞིར། དེ་དག་སྐྱབས་
གསུམ་པའི་དགེ་བསྙེན་ཙམ་དུ་བཤད་པའང་ཇི་ལྟར་སྙམ་ལགས། ཡང་། མའི་རྣམ་འགྲེལ་
ལས། འོད་སྲུང་བསྙེན་རྫོགས་དུས་དང་ཉེ་བར། དེའི་ཕྱུག་མ་བཟང་མོའང་སྐྱེ་དགུའི་
བདག་མོས་རྫོགས་པར་བཤད་ན། གཞི་ལས། ཀུན་དགའ་བོའང་རབ་ཏུ་འབྱུང་ཞིང་། དེ་
ལྟར་ན་སྐྱེ་རྒུའི་བདག་མོ་མ་རྫོགས་པ་སྨོས་ཅི་དགོས་པས་ཇི་ལྟར་སྙམ་ལགས།། །།
43



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བ
པ།
༄༅། །དྲིས་ལན་གནས་སྟོན་རབ་གསལ་བཞུགས་སོ། །
ཨོཾ་ཤྲཱི་ཡཾ། རྡུལ་རྙེད་ཞིང་ལས་ཞིང་གི་དམ་པ་མི་མཇེད་བཟོད་ལྡན་མི་མཇེད་ཞིང་། །
ཇི་སྙེད་གླིང་ལས་གླིང་གི་མཆོག་གྱུར་འཛམ་བུའི་གསེར་ལྡན་འཛམ་བུའི་གླིང་། །དེ་སྙེད་
སྟོན་ལས་སྟོན་པའི་གཙོ་བོ་ཤཱཀྱའི་རིགས་ལྡན་ཤཱཀྱའི་སྲས། །གྲངས་མེད་ལུས་སྤྲུལ་ལུས་
ཀྱི་དམ་པ་མན་ངག་མཆོག་གི་མཆོག་ཏུ་འདུད། །ལེགས་བྱས་ཆུ་གཏེར་བསྲུབས་པའི་ཟེ་བ་
ལས། །རིགས་ལྡན་མི་དབང་རིན་ཆེན་རྡུལ་བརྩེགས་གང་། །འཁོར་འབངས་གསེར་གྱི་རྭ་
བས་རིམ་པར་བསྐོར། །ཆབ་སྲིད་གླིང་བཞིའི་དབུས་ན་བརྗིད་ཆགས་པའོ། །ཚོགས་
གཉིས་གསེར་གྱི་འཛིན་མར་གནས། །ཡོན་ཏན་བང་རིམ་གྱེན་དུ་འཕྱུར། །ཆེ་བཞིའི་རིན་
ཆེན་དཔལ་ལས་གྲུབ། །མི་དབང་ལྷུན་པོར་ཕྱག་བགྱིད་དོ། །དེ་ནས་གང་གི་གསུང་
འཕྲིན་ལ། །ལན་ལྡོན་བགྱིད་ལ་སྤྲོ་བ་ཐོབ། ། ་
ཇི་སྐད་དུ་བྱང་གི་གླིང་པ་ལ་ཚེ་ངེས་པ་ཅན་སོགས་ནས་སྡོམ་པའི་རྟེན་དུ་མི་རུང་བའི་
བཤད་པ་ཙམ་ཡོང་བ་དང་གསུང་བ་ནི། ཚེ་ངེས་པ་ཅན་རྒྱུ་མཚན་དུ་བྱས་ནས་སྒྲ་མི་སྙན་པ་
ལ་སྡོམ་པ་མེད་པར་འཆད་པ་མ་ཡིན་ལགས། འོ་ན་ཇི་ལྟར་སྙམ་ན། སྤྱིར་ངན་སོང་གསུམ།
སྒྲ་མི་སྙན། ཟ་མ་མ་ནིང་སོགས་སྡོམ་པའི་རྟེན་དུ་མི་རུང་ཟེར་བ་འདི་གཙོ་བོར་ཐེག་པ་འོག་
མ་ལ་གྲགས་པ་ཡིན་ཏེ། འདུལ་བ་ལས། མི་མ་ཡིན་པའི་འགྲོ་བ་པ་དང་། བྱང་གི་སྒྲ་མི་
སྙན་པ་ནི་སྡོམ་པའི་ཞིང་ཉིད་མ་ཡིན་ཞེས་དང་། མངོན་པ་ལས། ཟ་མ་མ་ནིང་སྒྲ་མི་སྙན། །
44



དྲིས་ལན་གནས་སྟོན་རབ་གསལ།
མཚན་གཉིས་མ་གཏོགས་མི་རྣམས་ལ། །སྡོམ་མིན་སྡོམ་པའང་དེ་བཞིན་ལ། །ལྷ་ལའང་མི་
རྣམས་ལ་གསུམ་མོ། །ཞེས་བཤད། དེའི་དོན་ཡང་། ངན་སོང་གསུམ་སྡོམ་པའི་རྟེན་དུ་མི་
རུང་སྟེ། གང་དང་ལྡན་པ་དང་གང་མེད་པས་སྡོམ་པ་དང་སྡོམ་མིན་དུ་འགྱུར་བའི་ངོ་ཚ་
ཁྲེལ་ཡོད་ཀྱི་བསམ་པ་མེད་པ་དང་། ཁྱད་པར་དེ་དག་གི་རྒྱུད་ནི། ཞིང་ཚ་སྒོ་ཅན་ལ་རྩ་དང་
འབྲུ་གང་ཡང་མི་སྐྱེ་བ་ལྟར་སྡོམ་པ་དང་སྡོམ་མིན་གང་ཡང་མི་སྐྱེ་ཞིང༌། རྒྱུ་མཚན་དེས་ན་
ངན་སོང་པ་དག་ལ་མཚམས་མེད་ལྔའི་ལས་ཀྱང་མེད་དོ་ཞེས་འཆད། ཟ་མ་དང་མ་ནིང་
སོགས་ནི་རྟེན་གཉིས་ཀའི་ཉོན་མོངས་ཤས་ཆེ་བ་དང་། གཉེན་པོ་སོ་སོར་རྟོག་པ་མི་བཟོད་
པ་དང་། རྒྱུད་ལ་ངོ་ཚ་ཁྲེལ་ཡོད་མེད་པས་སྡོམ་པའང་མེད་ལ། སྡིག་པ་བྱ་བའི་བསམ་པ་
མི་བརྟན་པས་སྡོམ་མིན་ཡང་མེད་དོ་ཞེས་འཆད་པ་ལགས། །
ཁྱད་པར་སྒྲ་མི་སྙན་པ་ལེན་པའི་རྟེན་དུ་མི་རུང་བའི་རྒྱུ་མཚན་ནི། ཡང་དག་པར་
ལེན་པ་མེད་པས་སོར་སྡོམ་མེད་ལ། ཏིང་ངེ་འཛིན་གྱི་ལམ་མེད་པས་བསམ་གཏན་གྱི་སྡོམ་
པ་སོགས་ཀྱང་མེད་པར་འཆད་པར་ལགས། དེའི་གོ་བ་ཡང་། སྤྱིར་སྒྲ་མི་སྙན་ན། ཚ་གྲང་།
དབུལ་ཕོངས། འཐབ་རྩོད། གསག་བསྲུང་སོགས་ཀྱི་སྡུག་བསྔལ་མེད་ཅིང་། འདོད་ཡོན་
ལ་ཞེན་པ་མེད་པ་སོགས་ཡོན་ཏན་ཆེན་པོ་དང་ལྡན་ཞིང་། མི་དགེ་བ་བཅུའི་ནང་ནས་ཡིད་
མི་དགེ་བ་གསུམ་ལྡན་པའི་སྒོ་ཙམ་ནི་ཡོད་ཅིང་། ངག་གི་ཉེས་པ་ཚིག་འཁྱལ་དངོས་སུ་
ཡོད་མོད། ཚེ་ངེས་པས་སྲོག་གཅོད་མེད། རྫས་དང་བུད་མེད་ལ་འཛིན་པ་མེད་པས། མ་
བྱིན་ལེན་དང་ལོག་གཡེམ་མེད། རྒྱུད་འཇམ་པ་དང་ཀུན་ནས་མནར་སེམས་པའི་གཞི་མེད་
པས་རྫུན་ཕྲ་མ་ཚིག་རྩུབ་སྟེ་མི་དགེ་བ་དྲུག་གཏན་ནས་མེད་པ་ཡིན་ཏེ། ཇི་སྐད་དུ། སྒྲ་མི་
སྙན་ན་གསུམ་ཡོད་དེ། །དེ་ན་བདུན་པ་དངོས་སུ་ཡང་། །ཞེས་བཤད་པ་ལགས། དེ་ལྟ་
མོད་ཀྱི། དགེ་བ་བཅུའི་ནང་ནས་ཀྱང་། ཡིད་ཀྱི་དགེ་བ་གསུམ་དངོས་སུ་ཡོད་ཀྱང་། ལུས་
ངག་གི་དགེ་བ་བདུན་གཏན་ནས་མེད་དེ། རང་བཞིན་གྱིས་བླུན་པས། ཕ་རོལ་གྱི་སྲོག་མི་
)
A



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཅོད་ཀྱང་སྲོག་གཅོད་སོགས་སྤོང་བའི་སེམས་པ་ཡང་མེད་པས། སྡོམ་པ་དང་བར་མའི་
དགེ་བ་སོགས་གང་ཡང་མེད་པ་ལགས། འོན་ཀྱང་ཐེག་ཆེན་པ་འདི་དག་སྒྲ་ཇི་བཞིན་ཁས་
ལེན་པའི་ངེས་པ་མེད་པས་དམིགས་ཀྱི་བསལ་བའི་བཤད་པ་བཟུར་ནས་འཚོལ་དགོས་པ་
ལགས།
གླིང་གསུམ་རིགས་དྲུག་སོ་སོ་ལ་ཚེ་ངེས་མེད་དུ་བཤད་པ་དང་། རྡོ་རྗེ་དམྱལ་བ་དང་།
མནར་མེད་ཀྱི་འགྲོ་བ་ལ་ཚེ་ངེས་པ་ཅན་ལས་གཞན་དུ། ཐར་པའམ་ཚེའི་འདུ་བྱེད་པའི་
བཤད་པ་ཡོད་མེད་ཅེས་གསུངས་པ་ལ། འདི་ཡང་ཐེག་པ་འོག་མ་ལྟར་ན། ཚེའི་ཚད་དང་
ངེས་མ་ངེས་ཤིན་ཏུ་གསལ་ཏེ། མངོན་པ་ལས། སྒྲ་མི་སྙན་ན་ཚེ་སྟོང་སྟེ། །གཉིས་ན་ཕྱེད་
ཕྱེད་སྤངས་པའོ། །འདི་ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། །ཅེས་པ་ནས།
ཏིལ་སྦྱང་ནང་ནས་ལོ་བརྒྱ་ཞིང་། །ཏིལ་གཅིག་ཕྱུང་བས་ཟད་འགྱུར་བ། །ཆུ་བུར་ཅན་གྱི་ཚེ་
ཡིན་ཏེ། །གཞན་གྱི་ཚེ་ནི་ཉི་ཤུས་བསྒྱུར། །ཞེས་པའི་བར་བཤད་ནས། འོ་ན་དེ་དག་ཐུབ་
ངེས་པ་ཅན་ཡིན་ནམ་སྙམ་ན། སྒྲ་མི་སྙན་མ་གཏོགས་པར་འཆི། ཞེས་སྒྲ་མི་སྙན་མ་
གཏོགས་པའི་འགྲོ་བ་ཀུན་ལ་བར་མ་དོར་འཆི་བ་ཡོད་པར་བཤད། དེ་སྐད་དུ་ཡང་རང་
འགྲེལ་ལས། དེ་ལྟར་ཚེ་དང་ལྡན་པའི་སེམས་ཅན་དེ་དག་ཚེ་ཡོངས་སུ་མ་རྫོགས་བར་མ་
དོར་འཆི་བ་ཡོད་དམ་འོན་ཏེ་མེད་ཅེ་ན། སྒྲ་མི་སྙན་མ་གཏོགས་པར་འཆི། བྱང་གི་སྒྲ་མི་
སྙན་ན་ནི་སེམས་ཅན་རྣམས་ཚེ་ངེས་པ་ཡིན་ཏེ། གདོན་མི་ཟ་བར་ཚེ་རངས་པར་འཆིའོ། །
གཞན་དག་ནི་མ་ངེས་སོ། །གང་ཟག་རྣམས་ལས་བར་མ་དོར་འཆི་བ་མེད་པ་ཡང་མང་སྟེ།
བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་དགའ་ལྡན་ན་བཞུགས་པ་དང༌།
སེམས་ཅན་སྲིད་པ་ཐ་མ་པ་དང་། རྒྱལ་བས་བསྟན་པ་དང༌། རྒྱལ་བའི་ཐད་དུ་གཏང་བའི་
ཕོ་ཉ་དང་། དད་པ་དང་ཆོས་ཀྱི་རྗེས་སུ་འབྲང་བ་དག་དང་། བྱང་ཆུབ་སེམས་དཔའ་དང་
འཁོར་ལོས་བསྒྱུར་བའི་ཡུམ་དེ་དག་ལྷུམས་ན་ཡོད་པ་དང་། དེ་ལྟ་བུ་ལ་སོགས་པའོ་ཞེས་
46



དྲིས་ལན་གནས་སྟོན་རབ་གསལ།
བཤད་པའི་སེམས་ཅན་དེ་དག་ཀྱང་ཚེ་ངེས་པ་ཅན་ཡིན་ཞིང་། དེ་ཡང་། རྒྱལ་བའི་ཐད་དུ་
གཏང་བའི་ཕོ་ཉ་ནི། དཔེར་མཚོན་ན། ཨ་སྨྲ་སྐྱོང་མ་ལ་ནེ་ཙོ་བཞིན་རྒྱས་ཞེས་པ་གཅིག་
ཡོད་པ། བཅོམ་ལྡན་སྤྱན་འདྲེན་གྱི་ཕོ་ཉར་བཏང་བ་ཡངས་པ་ཅན་པའི་ལི་ཚ་བྱི་རྣམས་
ཀྱིས་མདས་བསྣུན་ཡང་། མདའ་ས་ལ་ལྷུངས་ནས་མ་ཕོག་ཅིང་། བཅོམ་ལྡན་འདས་ལ་
འཕྲིན་གྱི་དོན་གྲུབ་ནས་ཚུར་ལོགས་པ་ན་ལམ་དུ་ཁྲས་སྲོག་དང་ཕྲལ་བར་བཤད་པ་ལྟ་
བུའོ། ། །
རྒྱལ་བས་བསྟན་པ་ཞེས་པ་ནི། རྒྱལ་བའི་ལུང་བསྟན་པ་སྟེ། ཁྱིམ་བདག་གཟི་
བརྗིད་ཀྱི་བུ་མངལ་ན་གནས་བཞིན་དུ། ལྷ་དང་མིའི་དཔལ་མྱོང་ནས་དགྲ་བཅོམ་པས་
དགྲ་བཅོམ་པ་ཐོབ་པར་འགྱུར་རོ། །ཞེས་ལུང་བསྟན་པ། །དེ་མངལ་ན་གནས་བཞིན་དུ་མ་
ཤི་བའི་རོ་བསྲེགས་ཀྱང་བུ་མ་ཚིག་པར་བཤད་པ་ལྟ་བུའོ། །དེས་ན་འགྲོ་བ་གཞན་དུ་ཚེ་མ་
ངེས་པ་དང་། སྒྲ་མི་སྙན་པའི་ཚེ་ངེས་པ་ཡང་ལས་ཀྱི་འབྲས་བུ་ཡིན་པར་ཤེས་སོ། །དེ་ལྟར་
མདོ་ལས་ཀྱང་བཤད་དེ། ཇི་སྐད་དུ། དགེ་སློང་དག་ཤར་གྱི་ལུས་འཕགས་ཀྱི་མི་རྣམས་ཀྱི་
ཚེའི་ཚད་ནི་ལོ་ཉིས་བརྒྱ་ལྔ་བཅུ་སྟེ། དུས་མ་ཡིན་པར་འཆི་བ་ནི་ཡོད་དོ། །དགེ་སློང་དག་
ནུབ་ཀྱི་བ་ལང་སྤྱོད་ཀྱི་མི་རྣམས་ཀྱི་ཚེའི་ཚད་ནི་ལོ་ལྔ་བརྒྱ་སྟེ། དུས་མ་ཡིན་པར་འཆི་བ་ནི་
ཡོད་དོ། །དགེ་སློང་དག་བྱང་གི་སྒྲ་མི་སྙན་གྱི་མི་རྣམས་ནི་ཡོངས་སུ་འཛིན་པ་མེད་ཅིང་ང་
ཡིར་མེད་ལ། ཚེ་ངེས་ཞིང་ཚེ་འཕོས་པའི་འོག་ཏུ་བདེ་འགྲོ་མཐོ་རིས་སུ་འགྲོ་སྟེ། དགེ་སློང་
དག་རྣམ་པ་འདིས་ན་བྱང་གི་སྒྲ་མི་སྙན་གྱི་མི་རྣམས་ཀྱི་ཚེའི་ཚད་ནི་ལོ་སྟོང་ངོ༌། །དུས་མ་
ཡིན་པར་འཆི་བ་མེད་དོ། །དེས་ན་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་
བཀའ་སྩལ་ཏོ། །འཇིག་རྟེན་བདེ་བ་གང་ཅུང་ཟད། །དེ་དག་སྔོན་གྱི་སྦྱིན་པའི་འབྲས། །སྒྲ་
མི་སྙན་པའི་མི་རྣམས་ནི། །ང་ཡིར་མེད་ཅིང་ཡོངས་འཛིན་མེད། །གོས་མཆོག་རབ་ཏུ་སྟོན་
བྱེད་པ། །འདི་ནི་སྔོན་གྱི་སྦྱིན་པའི་འབྲས། །དེ་དག་རྣམས་ལ་ནད་མེད་ཅིང་། །དེ་ན་གྲང་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དང་དྲི་བ་མེད། །གཟུགས་དང་ཁ་དོག་ཕུན་སུམ་ཚོགས། །འདི་ནི་སྔོན་གྱི་སྦྱིན་པའི་འབྲས། །
ཁ་དོག་དྲི་དང་རོ་ལྡན་པའི། །འབྲས་དག་རྟག་ཏུ་ལོངས་སྤྱོད་བྱེད། །རྫ་མ་གཅིག་ཏུ་བཅོས་
པ་ནི། །སྟན་ལས་མ་ལངས་གྱུར་གྱི་བར། །སྣོད་དུ་ཟད་པར་མི་འགྱུར་ཏེ། །དེ་དག་ཁྲོ་བ་
ཡོད་མིན་ཏེ། །ཕན་ཚུན་དག་ཏུ་བརྩེ་ཞིང་དགའ། །ཕྲག་དོག་སེར་སྣ་མེད་པ་དག །འདི་ནི་
སྔོན་གྱི་སྦྱིན་པའི་འབྲས། །དེ་དག་ཡོངས་སུ་འཛིན་མེད་དེ། །མ་ཡིས་བུ་ཡང་ངོ་མི་ཤེས། །
མྱ་ངན་མེད་ཅིང་དགའ་བ་སྟེ། །འདི་ནི་སྔོན་གྱི་སྦྱིན་པའི་འབྲས། །མ་ཡིས་ལམ་སྟོང་དག་ .
ཏུ་ནི། །བསྒྱུར་ནས་འགྲོ་བར་བྱེད་པ་ན། །མཛུབ་མོ་ལས་ནི་འོ་མ་འཛག །འདི་ནི་སྔོན་གྱི་
སྦྱིན་པའི་འབྲས། །ཞེས་སོགས་བཤད་དོ། །འོ་ན་དེ་དག་ནི་མི་རྣམས་ཀྱི་ཚེ་ཚད་ངེས་མ་
ངེས་ཡིན་གྱི། དམྱལ་བ་ནི་ཚེ་ཚད་ངེས་སམ་སྙམ་ན། མ་ཡིན་ཏེ། མདོ་ལས། དགེ་སློང་
དག་སེམས་ཅན་དམྱལ་བ་ཆེན་པོ་རབ་ཏུ་ཚ་བ་རྣམས་ཀྱི་ཚེའི་ཚད་ནི་བསྐལ་པ་ཕྱེད་དེ།
དུས་མ་ཡིན་པར་འཆི་བ་ནི་ཡོད་དོ་ཞེས་དང་། དེ་རུ་གང་གིས་སྐྱེ་སྙམ་ན། དེའི་འཕྲོ་ལས།
མི་འདོད་པ་ཡི་ལས་བྱེད་པ། །རབ་ཏུ་ཚ་བར་སྐྱེ་བར་འགྱུར། །དགེ་སྦྱོང་དག་དང་བྲམ་ཟེ་
དང༌། །ཕ་དང་མ་ལ་གནོད་པ་དང་། །དེ་བཞིན་བླ་མར་གནོད་བྱེད་པ། །རབ་ཏུ་ཚ་བར་སྐྱེ་
བར་འགྱུར། །ཞེས་དང་། །
: དགེ་སློང་དག་དམྱལ་བ་ཆེན་པོ་མནར་མེད་པ་རྣམས་ཀྱི་ཚེའི་ཚད་ནི། བསྐལ་པ་
གཅིག་ཡིན་ཏེ། དུས་མ་ཡིན་པར་འཆི་བ་ནི་ཡོད་དོ། །ཞེས་དང་། དེར་རྒྱུ་གང་གིས་སྐྱེ་
སྙམ་ན། དེའི་འཕྲོ་ལས། གང་གི་འཕགས་པའི་བསྟན་པ་དང༌། །ཆོས་ཀྱིས་འཚོ་བའི་
་ འཕགས་པ་ལ། །རབ་ཏུ་ཁྲོ་བར་བྱེད་པ་དང༌། །སྡིག་ཅན་ལོག་ལྟ་བྱེད་པ་དགོ །འབྲས་བུ་
རང་ལ་གནོད་པར་འགྱུར། །འདོད་པ་དག་ལས་མ་གྲོལ་ན། །སྡིག་པ་དག་ལས་གྲོལ་མི་
འགྱུར། །དེ་དང་དེ་ལས་མ་གྲོལ་ན། །ཕ་རོལ་དག་ཏུ་འཆིང་བར་འགྱུར། །དམྱལ་བའི་ལས་
དག་བྱས་པ་ཡིས། །མནར་མེད་དག་ཏུ་འགྲོ་བར་འགྱུར། །ཞེས་བཤད། དེ་ཡང་ཅུང་ཟད་



དྲིས་ལན་གནས་སྟོན་རབ་གསལ།
།
ཕྱེ་ན། སྤྱིར་ལས་ལ་ངེས་པའི་ལས་དང་མ་ངེས་པའི་ལས་གཉིས་ཡོད་ཅིང་། ངེས་པ་ལ་ཡང་།
མཐོང་ཆོས་ལ་མྱོང་འགྱུར་སོགས་གསུམ་ཡོད་པ་ལས། མཚམས་མེད་ལྔའི་ལས་ལྟ་བུ་སྐྱེས་
ནས་མྱོང་འགྱུར་གྱི་ལས་ཡིན་ལ། དེ་ལྔ་ཀའི་འབྲས་བུ་དམྱལ་བར་ངེས་མོད། དགེ་འདུན་
དབྱེན་གྱི་ལས་ཀྱིས་མནར་མེད་ཁོ་ནར་ངེས་པ་ཡིན་པས་དབྱེན་གྱི་མཚམས་མེད་ལྕི་ཞིང་།
དེ་ནས་བདེ་བར་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ། དགྲ་བཅོམ་བསད་པ།
མ་བསད་པ་རྣམས་རིམ་པས་ལྕི་ལ། ཕ་བསད་པ་ཡང་བར་བཤད་དོ། །
འོ་ན་ལྷས་སྦྱིན་ལྟ་བུ་མཚམས་མེད་ཀྱི་ལས་གསུམ་བྱས་པ་དེས་དམྱལ་བར་ལན་
གཅིག་ཁོ་ན་སྐྱེའམ། ལན་གྲངས་དུ་མར་སྐྱེ། གཅིག་ཁོ་ན་སྐྱེ་ན། མཚམས་མེད་གཅིག་
བྱས་པ་དང་། དུ་མ་བྱས་པ་འབྲས་བུ་ཁྱད་མེད་དུ་འགྱུར་ལ། དུ་མ་སྐྱེ་ན། མཚམས་མེད་ཀྱི་
ལས་ཐམས་ཅད་སྐྱེས་ནས་མྱོང་འགྱུར་དུ་བཤད་པ་དང་འགལ་ལོ་སྙམ་ན། ཆོས་མངོན་པ་
ལས་ནི། ལྷག་པས་གནོད་པ་ལྷག་པར་འགྱུར་ཞེས། དམྱལ་བར་ལན་གཅིག་སྐྱེ་ཡང་།
ལུས་ཉིས་འགྱུར་དང་། ཚོར་བ་སྡུག་བསྔལ་ཉིས་འགྱུར་སོགས་ཀྱི་སྡུག་བསྔལ་ལ་ལྷག་
པོར་མྱོང་ཞེས་ལན་འདེབས་ལ། མདོ་སྡེ་པ་དག །ལན་གྲངས་དུ་མར་སྐྱེ་ཡང་། སྐྱེས་ནས་
མྱོང་འགྱུར་དུ་བཤད་པ་ནི་མྱོང་བའི་མགོ་རྩོམ་པའི་དབང་དུ་བྱས་སོ་ཞེས་བཞེད་མོད། མདོ་
དང་འདུལ་བའི་དངོས་བསྟན་ལྟར་ན། མཚམས་མེད་ཀྱི་ལས་ལྕི་བ་ནི་མཐོང་ཆོས་ལ་མྱོང་
འགྱུར་དུ་མངོན་ཏེ། འདུལ་བ་ལུང་ལས་ཀྱང་། ལྷས་སྦྱིན་ལུས་འདི་ཉིད་ལ་དམྱལ་བའི་མེ་
འབར་བར་བཤད་ཅིང་། མདོ་ལས་ཀྱང་། གང་གི་ཕྱིར་སྐྱེས་བུ་རྨོངས་པ་ལྷས་སྦྱིན་གྱིས་དེ་
བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ་དང་། དགེ་སློང་མ་དགྲ་བཅོམ་མ་
བསད་པས་རང་གི་ལས་ཀྱིས་མནར་མེད་པར་སྐྱེས་སོ་ཞེས་བཤད་པས་སོ། །དེ་ལྟར་
དམྱལ་བར་ཚེ་ཚད་ངེས་པ་ཅན་མ་ཡིན་མོད། དམྱལ་བ་མྱོང་འགྱུར་གྱི་ལས་དེ་མ་ཟད་བར་
དུ་འཆི་འཕོ་བ་ནི་མེད་དེ། དམྱལ་བ་ན་སྲོག་གཅོད་ཀྱི་ལས་མེད་པའི་ཤེས་བྱེད་དུ། ལས་མ་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཟད་ན་བསད་ཀྱང་མི་འཆི་ཞེས་བཤད་པས་སོ། །དེས་ན་དམྱལ་བའི་ལས་ཟད་ན་ཚེ་ཚད་
མ་རྫོགས་པར་འཆི་འཕོ་ཞིང་། ལས་མ་ཟད་ན་ཚེ་དུ་མའི་བར་དུ་དམྱལ་བར་སྐྱེ་དགོས་པར་
མངོན་ལགས། འདི་ཡང་ཐེག་པ་ཐུན་མོང་བའི་ལུགས་ཏེ་ཐུན་མོང་མ་ཡིན་པ་ནི་འདིར་མ་
སྤྲོས་སོ། །
རྡོ་རྗེ་དམྱལ་བ་ནི། ཕ་རོལ་ཏུ་ཕྱིན་པ་མན་ཆད་ལ་མ་གྲགས་ཞིང་། རྡོ་རྗེ་ཐེག་པ་
པས་མནར་མེད་ཀྱི་དམྱལ་བ་ལ། མིང་དེ་ལྟར་གཏགས་པའམ། ཡང་མནར་མེད་ཀྱི་དམྱལ་
བ་གཞིར་བཞག་ནས། གནམ་ལྕགས་ཀྱི་རྡོ་རྗེ་མེ་འབར་བས་ལུས་ལ་འབིགས་པའི་སྡུག་
བསྔལ་ཡོད་དོ་ཞེས་གླེང་བའང་ཐོས་ལགས་མོད། ཡིད་ཆེས་ཀྱི་ལུང་གསལ་བར་མ་ཁུམས་
ལགས། ཡང་སྒྲུབ་སྡེ་ཁྱད་པར་ཅན་དང་དགེ་འདུན་གྱི་སྡེ་གསར་བཙུགས་བགྱིས་ན།
བསོད་ནམས་དགེ་ཚོགས་འཕེལ་བའི་ཆ་ཇི་ཙམ་ཡོང་གསུངས་པ་ནི། དེ་ལྟ་བུ་ལ་བསོད་
ནམས་གཞལ་དུ་མེད་པ་འབྱུང་བས། ཚད་འདི་ཙམ་ཞེས་གཟུང་བར་ནི་རྔོ་མི་ཐོགས་ཏེ།
མདོ་ལས། སྐུལ་བྱེད་རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་པོ་འདི་
དག་ནི་འབྲས་བུ་ཆེ་བ་ཕན་ཡོན་ཆེ་བ་གཟི་བརྗིད་ཆེ་བ་རྒྱ་ཆེ་བ་དག་སྟེ། གང་དང་ལྡན་ན་
རིགས་ཀྱི་བུའམ། རིགས་ཀྱི་བུ་མོ། འགྲོ་བ་དང་འདུག་པ་དང་གཉིད་ལོག་པ་དང་སད་པ་
ན་ཡང་རུང་། རྟག་ཏུ་རྒྱུན་མི་འཆད་པར་བསོད་ནམས་སྐྱེས་ཤིང་ཉེ་བར་འཕེལ་བ་སྟེ།
བདུན་གང་ཞེ་ན། རིགས་ཀྱི་བུའམ་བུ་མོ། ཕྱོགས་བཞིའི་དགེ་སློང་གི་དགེ་འདུན་ལ་ཀུན་
དགའ་ར་བ་འབུལ་བར་བྱེད་པ་འདི་ནི་དང་པོའོ། །
དེར་གཙུག་ལག་ཁང་བརྩིགས་པ་དང་། མལ་ཆ་དང་སྟན་དང་ཁྲི་དང་ཁྲིའུ་དང་སྟན་
གྲུ་བཞི་དང་། འཚོ་བ་ནར་མ་དང་། ནད་པ་དང་ནད་གཡོག་ལ་སྦྱིན་པ་བྱིན་པ་དང་། རླུང་ །
དང་གྲང་བའི་དུས་སུ་དགེ་སློང་ལ་བཟའ་བ་དང་བྱུག་པ་དང་སྐྱོ་མ་བྱིན་པ་ནི་བདུན་པ་སྟེ།
བསོད་ནམས་ཀྱི་འབྲས་བུ་རྣམ་པར་སྨིན་པ་ནི་འདི་ཙམ་མོ་ཞེས་ཚད་གཟུང་བར་མི་ནུས་ཏེ།
5)



དྲིས་ལན་གནས་སྟོན་རབ་གསལ།
འོན་ཀྱང་བསོད་ནམས་མང་ཞིང་བསོད་ནམས་ཀྱི་འབྲས་བུ་ཆེན་པོ་ཞེས་བྱ་བའི་གྲངས་སུ་
འགྲོའོ་ཞེས་བཤད་པས་སོ། །ཡང་རྣམ་པ་གཅིག་ཏུ་ན་བཤད་སྒྲུབ་ཀྱི་སྡེ་ཁྱད་པར་ཅན་གྱི་
སྲོག་གསར་དུ་བཙུགས་པའི་དགེ་བ་ནི། ཚངས་པའི་བསོད་ནམས་ཞེས་བྱ་བའི་གྲངས་སུ་
འགྲོ་ལ། དེ་ལྟ་བུའི་ཚངས་པའི་བསོད་ནམས་ནི་གང་། དེ་ལ་ཚད་དམ་ཕན་ཡོན་ཇི་ལྟ་བུ་
སྙམ་ན། མདོ་ལས། གང་ཟག་བཞི་པོ་འདི་ཚངས་པའི་བསོད་ནམས་བསྐྱེད་པ་སྟེ། བཞི་
གང་ཞེ་ན། གང་གིས་སྔོན་མ་བྱས་པའི་ཕྱོགས་སུ་དེ་བཞིན་གཤེགས་པའི་སྐུ་གདུང་དང་
བཅས་པའི་མཆོད་རྟེན་རབ་ཏུ་གནས་པར་བྱེད་པ་དང༌། སྔོན་མ་བྱས་པའི་ཕྱོགས་སུ་
ཕྱོགས་བཞིའི་དགེ་སློང་གི་དགེ་འདུན་གྱི་གཙུག་ལག་ཁང་རབ་ཏུ་གནས་པར་བྱེད་པ་དང་།
དེ་བཞིན་གཤེགས་པའི་ཉན་ཐོས་ཀྱི་དགེ་འདུན་གྱི་དབྱེ་བ་ཟླུམ་པ་དང་། གང་གིས་བྱམས་
པ་དང་ལྡན་པའི་སེམས་འཁོན་མེད་པ་འགྲན་ཟླ་མེད་པ་དང་སྙིང་རྗེ་སོགས་སྒོམ་པའོ་ཞེས་
བཤད་པའི་དགེ་བ་བཞི་པོ་དེ་ཚངས་པའི་བསོད་ནམས་ཡིན་ལ། དེ་ལ་ཚངས་པའི་བསོད་
ནམས་ཞེས་འདོགས་པའི་རྒྱུ་ནི། ཚངས་པ་མདུན་ན་འདོན་གྱི་ཚེ་བར་བསྐལ་གཅིག་ཐུབ་ལ།
འདིས་ཀྱང་བར་བསྐལ་གཅིག་གི་བར་མཐོ་རིས་སུ་བདེ་བ་ལ་ལོངས་སྤྱོད་བྱེད་ནུས་པས་
ཚངས་པའི་བསོད་ནམས་ཏེ། བསྐལ་པར་མཐོ་རིས་དགའ་གནས་ཕྱིར། །བཞི་ཡི་ཚངས་
པའི་བསོད་ནམས་ཡིན། །ཞེས་བཤད་པའོ། །
འོ་ན་བཤད་སྒྲུབ་ཀྱི་སྡེ་གཉིས་ལས། གང་ཞིག་བསོད་ནམས་འཕེལ་སྙམ་ན། དེ་ལྟ་
བུའི་སྡེ་གཉིས་ཚུགས་མཉམ་པའི་དབང་དུ་བྱས་ན། སྒྲུབ་པའི་སྡེ་བསོད་ནམས་ཆེ་བར་
མངོན་ཏེ། མདོ་ལས། ཁྱིམ་བདག་སྔོན་བྱུང་བ་འདས་པའི་དུས་ན་བྲམ་ཟེ་ཤིང་ས་ལ་ཆེན་
པོ་དུས་ཤེས་བྱ་བ་བྱུང་སྟེ། དེས་བྲམ་ཟེ་རྣམས་ལ་སྦྱིན་པ་འདི་ལྟ་སྟེ། གླང་པོ་ཆེ་བརྒྱད་ཁྲི་
བཞི་སྟོང་གསེར་གྱི་བརྒྱན་པ་དང་། དེ་བཞིན་དུ་རྟ་བརྒྱད་ཁྲི་བཞི་སྟོང་། ཤིང་རྟ་བརྒྱད་ཁྲི་
བཞི་སྟོང་། གསེར་དངུལ་གྱི་གཞོང་པ་བརྒྱད་ཁྲི་བཞི་སྟོང་གསེར་དངུལ་གྱིས་བཀང་པ་དང་།
51 -



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཞལ་ཡས་ཁང་བརྒྱད་ཁྲི་བཞི་སྟོང་། གདན། བུ་མོ་བརྒྱད་ཁྲི་བཞི་སྟོང་རྒྱན་གྱིས་བརྒྱན་
པས་བྲམ་ཟེ་རྣམས་ལ་སྦྱིན་པ་བཏང་ངོ་། །ཁྱིམ་བདག་དུས་ཀྱི་བྲམ་ཟེ་རྣམས་ལ་སྦྱིན་པ་
འདི་ལྟར་བྱིན་པ་བས། ཕྱིའི་དྲང་སྲོང་འདོད་ཆགས་དང་བྲལ་བ་བརྒྱ་ལ་ཟས་བྱིན་ན་དེ་
བས་འདི་འབྲས་བུ་ཆེའོ། །དེ་བས་ཛམ་བུའི་ཚལ་ན་འདུག་པའི་སྐྱེ་བོ་གཅིག་ལ་བྱིན་ན་དེ་ ་
ལས་འདི་འབྲས་བུ་ཆེའོ། ། ་་་་་
དེ་བཞིན་དུ་སྦྱར་ཏེ། རྒྱུན་བཞུགས་ཞུགས་པ་དང་། ཕྱིར་འོང་ཞུགས་པ་དང་། ཕྱིར་ ་
མི་འོང་བ་དང་། དགྲ་བཅོམ་པ་ཞུགས་པ་དང་དགྲ་བཅོམ་པ་གཅིག་ལ་བྱིན་ན་འདི་འབྲས་
བུ་ཆེའོ། །དགྲ་བཅོམ་བརྒྱ་ལ་བྱིན་པས༴ ཕྱོགས་བཞིའི་དགེ་འདུན་ལ་ཀུན་དགའ་ར་བ་
འབུལ་ན༴ དེ་བས་དེར་གཙུག་ལག་ཁང་བྱེད་ན༴ དེ་བས་དེ་ཉིད་དུ་མལ་ཆ་དང་སྟན་
འབུལ་ན༴ དེ་བས་དེ་ཉིད་དགེ་འདུན་ལ་འཚོ་བ་རྟག་ཏུ་འབུལ་ན༴ དེ་བས་ཀྱང་གང་གིས་
དཀོན་མཆོག་གསུམ་ལ་སྐྱབས་སུ་སོང་སྟེ་བསླབ་པའི་གཞི་ཡང་དག་པར་བླངས་ཏེ་
གནས་ན༴ དེ་བས་བྱམས་པ་དང་ལྡན་པའི་སེམས་བསྒོམས་ན༴ དེ་ལྟར་དེ་དག་ཐམས་
ཅད་པས་གང་གིས་འདུ་བྱེད་ཐམས་ཅད་མི་རྟག་པར་མཐོང་ཞིང་གནས་པ་དང་། འབད་
རྩོལ་དང་བཅས་པར་རྗེས་སུ་མཐོང་བ་དང་། འདོད་ཆགས་དང་བྲལ་བར་རྗེས་སུ་མཐོང་
བ་དང་། འགོག་པར་རྗེས་སུ་མཐོང་བ་དང་། སོ་སོར་བྱང་ཆུབ་པར་རྗེས་སུ་མཐོང་ཞིང་
གནས་ན༴ ཁྱིམ་བདག་འདི་ལྟར་བསླབ་པར་བྱའོ་ཞེས་བསོད་ནམས་ཀྱི་རིམ་པ་ཇི་ལྟར་
བཤད་པ་ལས་རྟོགས་ནུས་པ་ཡིན་ནོ། ། ་་།
རབ་དཀར་དད་པའི་གང་སྐུ་མདངས་བཀྲ་ཞིང་། །བླང་དོར་འབྱེད་པའི་བློ་མིག་སྟོང་
གསལ་བ། །རྒྱུད་མང་སྙན་པའི་སྒྲ་དབྱངས་ཀྱིས་འཚོ་བའི། །མི་ལ་དབང་བསྒྱུར་ལྷ་དབང་
རྒྱལ་གྱུར་ཅིག །དགེ་འདུན་གསོས་ཀྱི་གཟོས་སྦྱང་སྙིང་པོ་ལྟར། །གནས་མལ་སྦྱིན་པས་
མགོན་མེད་ཟས་སྦྱིན་བཞིན། །གཙུག་ལག་ཁང་གི་ཁྱིམ་བདག་ཟས་སྦྱིན་དཔེ། །འདོད་པ་
52



དྲིས་ལན་གནས་སྟོན་རབ་གསལ།
ཀུན་གྱིས་རབ་གནང་ཇི་བཞིན་དུ། །ཟས་དང་གནས་མལ་གནས་དང་བདོག་པ་ཀུན། །
བསྟན་པའི་ཆེད་དུ་འཕགས་པའི་དགེ་འདུན་ལ། །ཡོངས་སུ་བསྔོ་བའི་སྐྱེས་བུ་ཆེན་པོ་ནི། །
ལས་འབྲས་བསླུ་མེད་བདེན་པའི་རྟེན་འབྲེལ་གྱིས། །མཐོ་རིས་གནས་དང་ཐར་པའི་གྲོང་
མཆོག་ཏུ། །གདོན་མི་ཟ་ལ་ངེས་པའི་གཏན་ཚིགས་མཐོང་། །དེ་སྐད་སྨྲ་འདི་འཇམ་
དབྱངས་མ་ཏི་པའི། །ཞབས་རྡུལ་གཙུག་གིས་བསྟེན་པའི་ནཱ་གཱ་ཛྷས། །ས་སྐྱོང་མི་དབང་ནཱ་
ཐ་བི་ཛ་པའི། །བཀའ་མཆིད་སྤྱི་བོས་བླངས་ཏེ་གྲུབ་པར་སྦྱར། །མདོར་ན་གླང་ཆེན་རྐང་
རྗེས་དང་། །བླུན་པོ་ཁྱོད་རྗེས་མི་འདྲ་ཡིས། །དོན་མེད་བློ་སྤངས་བྱས་ཤིག་ན། །ངལ་བ་
ཐོབ་པར་འགྱུར་ཏ་རེ། །དོན་མེད་གཞི་དང་ལྡན་པ་ཡི། །ནོར་ནི་ཕུང་བར་བྱེད་པ་སྟེ། །གང་
གི་མགོ་ལ་གསེར་ཡོད་པའི། །བྱ་རོག་གིས་ནི་ཕུང་བྱེད་བཙལ། །
སངས་རྒྱས་བཅོམ་ལྡན་འདས་སྟེང་རྒྱས་ན་ཆུ་ཀླུང་ན་རེན་ཛ་རའི་འགྲམ་བྱང་ཆུབ་ཀྱི་
ཤིང་དྲུང་ན་བཞུགས་ཏེ། སངས་རྒྱས་ནས་རིང་པོ་མ་ལོན་པ་དཀྱིལ་ཀྲུང་གཅིག་གིས་ཞག་
བདུན་འདས་པར་མཛད་དེ། དེ་ལ་སུས་ཀྱང་བསོད་སྙོམས་མ་ཕུལ་བས། ཚོང་པ་གང་སོན་
དང་བཟང་པོས་སྦྲང་རྩི་དང་འདག་གྲུ་མང་དུ་ཕུལ་བས་བཀའ་སྩལ་པ། ཁྱོད་སངས་རྒྱས་
དང་ཆོས་དང་འབྱུང་བར་འགྱུར་བའི་དགེ་འདུན་ལ་ཡང་སྐྱབས་སོང་ཞིག །གང་གི་དོན་དུ་
སྦྱིན་པ་བཏང་། །དེའི་དོན་དུ་འགྱུར་བ་སྟེ། །བདེ་བའི་དོན་དུ་སྦྱིན་བཏང་ན། །དེ་ནི་བདེ་
བར་འགྱུར་བ་ཡིན། །བསོད་ནམས་རྣམ་སྨིན་བདེ་བ་དང་། །བསམ་པ་ཡང་ནི་འགྲུབ་པར་
འགྱུར། །མྱུར་དུ་ཞི་བ་དམ་པ་ཡི། །མྱ་ངན་འདས་པ་རྟོགས་པར་འགྱུར། །ཕ་རོལ་ལས་བྱུང་
གནོད་པ་ནི། །ལྷ་དང་བདུད་ཀྱི་རིགས་རྣམས་ཀྱིས། །བསོད་ནམས་ཁོ་ན་བྱེད་པ་ན། །བར་
ཆད་བྱ་བར་མི་ནུས་སོ། །
ཞི་གནས་ལྷས་མདོ་དྲངས་པར་ལུས་ཐོབ་པ་གང་ཞིག་བདག་ཉིད་འཆི་ཞིང་གཞན་
གྱིས་མི་གསོད་པ་ནི། བདག་གི་རྐྱེན་གྱིས་གནས་དེ་ནས་འཆི་འཕོ་བའོ། །དེ་ལས་ལྡོག་



གླུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པ་ནི། གཞན་རྐྱེན་གྱིས་གནས་དེ་ནས་འཆི་འཕོ་བའོ། །གཉིས་ཀ་ནི། གཉིས་ཀའི་རྐྱེན་
གྱིས་འཕོ་བའོ། །གཉིས་མིན་ནི་འདུས་ཤེས་མེད་འདུ་ཤེས་མེད་མིན་དུ་ཉེ་བར་འགྲོ་བའོ། །
དེ་ལ་ཁ་ཅིག་བདག་ཉིད་གནས་དེ་ནས་འཆི་འཕོ་སྟེ། འདུ་ཤེས་མེད་འདུ་ཤེས་མེད་མིན་སྐྱེ་
མཆེད་ཀྱི་རོ་མྱངས་པས། ལུས་ཞིག་པའི་འོག་ཏུ་འདུ་ཤེས་མེད་འདུ་ཤེས་མེད་མིན་སྐྱེ་
མཆེད་དུ་སྐྱེ། དེ་ནས་ཚེ་ཟད་པ་དང་འཆི་འཕོའོ། །ཁ་ཅིག་ཡོངས་སུ་མྱ་ངན་ལས་འདས་ཏེ་
སྙོམ་འཇུག་དེའི་རོ་མ་མྱངས་པར། ལུས་ཞིག་ནས་འདུ་ཤེས་མེད་འདུ་ཤེས་མེད་མིན་སྐྱེ་
མཆེད་དུ་སྐྱེ། ཚེ་གནས་པའི་འདུ་ཤེས་ཟད་པ་དང་མྱ་ངན་ལས་འདའོ། །ཞེས་བཤད་དེ་
དཀའ་གནད་ཆེའོ། །
དགོན་པ་གང་ཞེ་ན། རྡུལ་ཕྲ་རབ་དྲུག་ལ་རྡུལ་ཕྲ་མོ་གཅིག །དེ་བཞིན་དུ་ཆུ་རྡུལ།
ལྕགས་རྡུལ། རི་བོང་རྡུལ། ལུག་རྡུལ། གླང་རྡུལ། ཉི་ཟེར་རྡུལ། སྲོ་མ། ཤིག །ནས། ནས་
དྲུག་ལ་སོར་གཅིག །སོར་བཞི་པ་དྲུག་ལ་ཁྲུ་གང་ངོ༌། །ཁྲུ་ཕྱེད་བཞི་ལ་མི་སྲིད་དོ། ཁྲུ་བཞི་
ལ་གཞུའོ། །གཞུ་ལྔ་བརྒྱ་ལ་རྒྱང་གྲགས་གཅིག་གོ །གདིང་བ་ལ་བདེ་གཤེགས་ཀྱི་སྲིད་དུ་
མཐོ་དོ་སྟེ་ཁྲུ་གསུམ། ཞེང་དུ་མཐོ་ཕྱེད་དོ་སྟེ་སོར་དྲུག །སྲིད་དུ་མི་ཆོག་ན་མཐོ་གང་བསྣན་
ཏེ་ཁྲུ་ཕྱེད་དོ། །དེས་ན་ཁྲུ་ཕྱེད་ལྔའོ། །གཡན་པ་དགབ་ལ་སྲིད་དུ་མཐོ་བཞི་སྟེ་ཁྲུ་དྲུག །
ཞེང་དུ་མཐོ་དོ་སྟེ་ཁྲུ་གསུམ་མོ། །དབྱར་གྱི་རས་ཆེན་ལ་སྲིད་དུ་མཐོ་དྲུག་སྟེ་ཁྲུ་དགུའོ། །
ཞེང་དུ་མཐོ་ཕྱེད་གསུམ་སྟེ་ཁྲུ་གསུམ་དང་སོར་བཅོ་བརྒྱད་དོ། །བདེ་གཤེགས་ཀྱི་ཆོས་གོས་
ལ་སྲིད་དུ་མཐོ་བཅུ་སྟེ་ཁྲུ་བཅོ་ལྔའོ། །ཞེང་དུ་མཐོ་དྲུག་སྟེ་ཁྲུ་དགུའོ། །དེའི་ཚད་དམ་དེ་
ལས་ལྷག་པ་དགེ་སློང་ལ་མི་རུང་བར་བཤད་དོ། །ལས་ཀྱི་རྒྱུ་བ་ལུང་བསྟན་པ་དང་། ང་
ལས་ནུའི་སྐྱེ་རབས་སོགས་ནི་གཞིའི་ཁོ་པ་ནའོ། །
ཁྱིམ་བདག་ལུག་༼ལུགས་ ༽ནི་ག་པའི་སྨན་གཞི། འཚོ་བྱེད་ནི་གོས། ཟས་སྦྱིན་ནི་
གནས་མལ། མུ་སྟེགས་ཅན་ནི་རྩོད་པ་ཞི་བྱེད་དེ་ཁ་པ་ནའོ། །དེ་པ་ལས། རྣམ་པ་ལྔས་ནི་
54



དྲིས་ལན་གནས་སྟོན་རབ་གསལ།
བྱིན་ལེན་བྱས་པར་མི་འགྱུར་ཏེ། མ་བཏང་བཞིན་ལེན་པ་དང་། བཟའ་བར་མི་སེམས་པར་
ལེན་པ་དང་། གཞན་དུ་གཅིག་ཆར་ཤེས་ཏེ་ལེན་པ་དང་། འདུག་ན་མ་འདུག་པར་ལེན་པ་
དང་། རང་བཞིན་ཅན་མ་ཡིན་པ་ལས་བླངས་པའོ། ། །
གཞན་ཡང་བྱིན་ལེན་ལྔ་སྟེ། ཁྲིའི་སྟེང་དུ་བྱིན་ལེན་བྱ་བ་དང་། ཁྲིའུ་དང་། ཁྲིའུ་ཆུང་
ངུ་དང་། གུ་བ་དང་། ལྷུང་བཟེད་ཀྱི་གཞིར་གསལ་ལོ། །ཞེས་བཤད།། །།



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
༄༅། །ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་
ཟུར་བཀོལ་གཞན་ཕན་སྙིང་པོ་མཁས་པའི་
གཏམ་བྱ་རིན་ཆེན་ཕྲེང་བ་བཞུགས་སོ། །
སོ་ཐར་གསེར་གྱི་ཤིང་རྟ་ལ་ཆིབས་གནང་བཀག་འོད་དཀར་དྲ་བ་འགྱེད། །མཁྱེན་
དང་བརྩེ་བའི་དཀྱིལ་འཁོར་རབ་རྒྱས་སྲིད་ཞི་ལྕགས་རིའི་འཁོར་ཡུག་བསྐོར། །གཏི་མུག་
རབ་རིབ་བདུད་སྡེའི་ཚོགས་འཇོམས་སྐལ་བཟང་འགྲོ་ལ་ལམ་ཡང་སྟོན། །ཁོ་བོའི་འདྲེན་
མཆོག་ཤཱཀྱའི་རྒྱལ་པོ་ཨེ་མ་ཧོ་གནས་འདིར་ད་ལྟ་བྱོན། །ཆོས་འདུལ་གསེར་གྱི་བང་མཛོད་
ཁ་ཕྱེ་ནས། །གནང་བཀག་ཟབ་མོའི་སྦྱིན་གཏོང་ཨུ་པ་ལི། །ཡོན་ཤག་ཆོས་བཤེས་ལ་
སོགས་འཕགས་ཡུལ་གྱི། །འགྲེལ་མཛད་བརྒྱུད་པའི་བཤེས་ཀུན་ཕྱག་གི་གནས། །འབུམ་
ཕྲག་ཆོས་ཀྱི་སྒོ་འབྱེད་འབུམ་ཕྲག་གསུམ། །བསྟན་པའི་ཁུར་ཆེན་བསྟན་འཛིན་ལྕགས་
ཐང་པ། །བྱམས་པའི་བཤེས་མཆོག་མ་ཏི་རྣམ་རྒྱལ་སོགས། །མཉན་ཡོད་འདུལ་འཛིན་
མཁས་རྣམས་གཙུག་ན་དགེ །འདིར་ནི་ཆོས་འདུལ་སྦྲང་རྩིའི་བཅུད། །སྨན་བཞིའི་རྣམ་
གཞག་ཉེར་མཁོའི་གནད། །བློ་གསལ་བུང་བའི་སྙིང་ལམ་དུ། །དགའ་བས་སྦྱིན་ནོ་སྤྲོ་བས་
ལོང་། །ཞེས་བརྗོད་ནས། སྨན་བསྟེན་པར་བྱའོ། །ཞེས་སོགས་སྐབས་སུ་གསུམ་ལས།
དང་པོ་གཞན་དུ་འཆད། །
གཉིས་པ་ནི། འདིར་སྐབས་ཀྱི་སྨན་ནོ། །ཁྱོད་ལ་དབྱེ་ན་བཞི་ཡོད་དེ། དུས་རུང་གི་
56



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
སྨན་སོགས་བཞི་ཡོད་པའི་ཕྱིར་རོ། །གསུམ་པ་ལ། འདིར་སྐབས་ཀྱི་སྨན་ལ་མཚན་ཉིད།
དབྱེ་བ། ཁྱད་ཆོས་དང་གསུམ་མོ། །དང་པོ་ནི། དྲི་རོ་རེག་བྱ་གསུམ་གང་རུང་གིས་བསྡུས་
པའི་ཁམ་ཟས་དེ། སྨན་ཙམ་གྱི་ངོ་བོ་ཡིན་ཅིང་། དེ་དང་ཟས་བཞིའི་ཟླས་ཕྱེ་བའི་ཁམ་ཟས་
དོན་གཅིག་སྟེ། མཛོད་ལས། ཁམ་གྱི་ཟས་ནི་འདོད་པ་ན། །སྐྱེ་མཆེད་གསུམ་གྱི་བདག་
ཉིད་དོ། །གཟུགས་ཀྱི་སྐྱེ་མཆེད་མ་ཡིན་དེས། །རང་དབང་གྲོལ་ལ་མི་ཕན་ཕྱིར། །ཞེས་སོ། །
ཁམ་ཟས་གང་ཞིག །བཅས་ལྡན་དགེ་སློང་ལ་རུང་བའི་རིགས་སུ་གནས་པ་དེ། སྐབས་
འདིར་བསྟན་སྨན་གྱི་ངོ་བོ་ཡིན་ནོ་བྱས་པ་ལ་ཁོ་ན་རེ། བུ་རམ་ཆོས་ཅན། དྲི་རོ་རེག་བྱ་
གསུམ་པོ་གང་རུང་ཐལ། འདིར་སྐབས་ཀྱི་སྨན་ཡིན་པའི་ཕྱིར་ཏེ། ཞག་བདུན་པའི་སྨན་
ཡིན་པའི་ཕྱིར། འདོད་མི་ནུས་ཏེ། གཟུགས་ཀྱི་སྐྱེ་མཆེད་ཡིན་པའི་ཕྱིར། དེ་བཞིན་དུ་
བཟའ་བ་ལྔ་དང་བཅའ་བ་ལྔ་སོགས་མང་པོ་ཞིག་སྐྱོན་ལ་གནས་སོ་ཟེར་ན། སྐྱོན་མེད་དེ།
གཞུང་གི་དངོས་བསྟན་བུ་རམ་ཞག་བདུན་པའི་སྨན་གྱི་མཚན་གཞིར་བཟུང་བ་ནི། དངོས་
བཏགས་མ་ཕྱེ་བའི་རྣམ་གཞག་ཡིན་གྱི། ཕྱེ་ན་བུ་རམ་གྱི་ཚོགས་པ་ན་ཡོད་པའི་ཁམ་
ཟས་དེ། ཞག་བདུན་པའི་སྨན་གཞི་ཡིན་ཞེས་སོགས་གོང་འོག་ཀུན་ལ་སྦྱར་བས་དཀའ་
བའི་འཕྲང་ལས་གྲོལ་ལོ། །གནད་འདི་མ་རྟོགས་པར་ཆུ་བྱང་པ་ན་རེ། འདི་ནི་འཇིག་རྟེན་
ན་གྲགས་པ་དང་བསྟུན་པ་འདྲ་སྟེ། ཨ་རུ་ར་དང་བུ་རམ་སོགས་སྨན་དུ་གསུངས་པའི་ཕྱིར་
ཞེས་གསུངས་པ་ནི་ཞིབ་ཆ་མ་ཕྱེད་པའོ། །
གཉིས་པ་དབྱེ་ན། དུས་རུང་གི་སྨན། ཐུན་ཚོད་དུ་རུང་བའི་སྨན། ཞག་བདུན་པའི་
སྨན། ཇི་སྲིད་འཚོ་བཅང་གི་སྨན་ནོ། །དང་པོ་ལ་མཚན་ཉིད། དབྱེ་བ། སྒྲ་བཤད། བྱེད་
ལས་སོ། །དང་པོ་ནི། སྨན་བཞི་གང་རུང་གང་ཞིག །རབ་ཏུ་བྱུང་བས་སྔ་དྲོ་ཁོ་ན་ལོངས་
སྤྱོད་དུ་རུང་བའི་རིགས་གནས་དེའོ། །གཉིས་པ་དབྱེ་ན། ཚིག་ལེར། སྣ་ཚོགས་འབྲས་ཆན་
ཟན་དང་ཤ །ཕྱེ་དང་འཁུར་བ་བཟའ་བ་ལྔ། །ཞེས་པ་ལྟར་འབྲས་ཆེན། ཟན། ཕྱེ། འཁུར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བ་ལྔའི་ཚོགས་པ་ན་ཡོད་པའི་ཁམ་ཟས་སོ། །ཡང་ན་སུམ་བརྒྱ་པར། ནས་ཆན་སྣུམ་འཁུར་
འབྲས་ཆེན་ཉ་དང་ཤ །འདི་དག་སྲོག་གནས་བྱ་ཕྱིར་བཟའ་བར་བྱ། །ཞེས་པ་ལྟར་ལྔའམ།
ཡང་ན། རྣམ་འབྱེད་དང་། འགྲེལ་ཆེན་སོགས་སུ། འབྲས་ཆན། ཟན་དྲོན། ཤ་དང་། སྣུམ་
འཁུར། ལྡེ་གུ་དང་ལྔ་ལ་བཤད་པ་ལྟར་རོ། །དེ་དག་ཏུ་མ་འདུས་པ་ཐུད་དང་། ཕྱེ་མར། འོ་
འཛར། ཞོ་དང་། དར་བ། ཐུག་པ་ལ་སོགས་པ་རྣམས་ཀྱང་དུས་རུང་ཡིན་ལ། འདིར་ལྡེ་གུ་
ཞེས་པ་སྐྱོ་མ་དང་གནད་གཅིག་ཅིང༌། སྐྱོ་མ་ཐུག་པ་ཟན་དྲོན་གསུམ་གྱི་ཁྱད་པར་ནི།
བཟར་བུ་གྱེན་དུ་བསྒྲེངས་མི་ནུས་པ་ཐུག་པ་དང་། ནུས་པ་སྐྱོ་མ་ཡིན་ཞིང་། དེ་ལ་ཡང་སོར་
མོ་ལྔའི་རྗེས་དོད་པ་ཟན་དྲོན་དང་། མི་དོད་པ་སྐྱོ་མ་ཙམ་དུ་བཞག་གོ །ཁ་ཅིག་མར་གསར་
འདི་དུས་རུང་དུ་བཞེད་ཀྱང་ཚིག་ལེ་ལྟར་ན་ཞག་བདུན་པ་སྟེ། འབྲུ་མར་སྦྲང་རྩི་བུ་རམ་
དང༌། མར་ཡང་ཞག་བདུན་པར་བཤད་དེ། །ཞེས་བཤད་པས་སོ། །དེས་ན་བུ་རམ་བསྒར་
མ་ནི་ཅིས་ཀྱང་ཞག་བདུན་པ་ཡིན་པས། རབ་བྱུང་དག་གིས་ཀྱང་དགོང་དུས་སྤྲོ་བཞིན་
ལོངས་སྤྱོད་པས་ཆོག་པ་ཡིན་ནོ། །གཉིས་པ་བཅའ་བ་ལྔ་ནི། ཚིག་ལེར། རྩ་བ་སྡོང་བུ་མེ་
ཏོག་འབྲས། །ལོ་མ་ཡང་ནི་བཅའ་བ་ལྔ། །ཞེས་པ་ལྟར་ཡིན་ལ། དེ་ཡང་རྩ་བ་ནི་ཐུ་ལུ། ལ་
ཕུག །གྲོ་མ་སོགས་སོ། །སྡོང་བུ་ནི་བུ་རམ་ཤིང་སོགས་སོ། །མེ་ཏོག་ནི་ཨུཏྤལ་པདྨ་སོགས་
བཅའ་བར་ངོས་འཛིན་དུ་རུང་བ་རྣམས་སོ། །འབྲས་བུ་ནི་དགུན་འབྲུ་ཁམ་བུ་ཏར་ཁ་
སོགས་ཀྱི་ཁམ་ཟས་སོ། །ལོ་མ་ནི་ཐུ་ལུ་དང་ལ་ཕུག་སོགས་ཀྱི་ལོ་མའོ། །
་ གསུམ་པ་སྒྲ་བཤད་པ་ནི། རབ་བྱུང་དག་གིས་སྔ་དྲོའི་ཆ་ལ་ལོངས་སྤྱད་དུ་རུང་ཞིང་
ཕྱི་དྲོ་བཟར་མི་རུང་བས་དུས་རུང་ཞེས་བྱའོ། །གསུམ་པ་བྱེད་ལས་ནི། གཙོ་བོར་བཀྲེས་
པའི་ནད་སེལ་བར་བྱེད་པ་ཡིན་ནོ།། །།
གཉིས་པ་ཐུན་ཚོད་དུ་རུང་བའི་སྨན་ལ། མཚན་ཉིད། དབྱེ་བ། སྒྲ་བཤད། བྱེད་
ལས་སོ། །དང་པོ་ནི། སྨན་བཞི་གང་རུང་གང་ཞིག །ཐུན་ཚོད་ཀྱི་མཐའ་ཅན་དུ་བྱིན་གྱིས་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
བརླབ་ཏུ་རུང་བའི་རིགས་གནས་ཀྱི་བཏུང་བ་དེའོ། །གཉིས་པ་དབྱེ་ན། དུས་རུང་གི་རྒྱུ་
ལས་བྱུང་བ། ཐུན་ཚོད་དུ་རུང་བའི་རྒྱུ་ལས་བྱུང་བ། ཞག་བདུན་པའི་རྒྱུ་ལས་བྱུང་བ། འཚོ་
བཅང་གི་རྒྱུ་ལས་བྱུང་བའི་ཐུན་ཚོད་དུ་རུང་བའི་སྨན་དང་བཞིའོ། །དང་པོ་ནི། ཚགས་ཀྱིས་
བཙགས་པའི་རྩམ་ཐང་ཤིན་ཏུ་སླ་བ་དང་། རུས་ཐང་ཤིན་ཏུ་སླ་བ་བཞིན་གྱི་གཟུགས་བརྙན་
སྣང་བ་ལྟ་བུའོ། །གཉིས་པ་ནི། དར་སིང་ཆུར་ཁུ་སོགས་ཆུ་དང་འདྲེས་པའི་དངས་མ་
ཚགས་ལ་བཙགས་པ་ལྟ་བུའོ། །གསུམ་པ་ནི། སྦྲང་བུར་གྱི་དངས་མ་ཤིན་ཏུ་སླ་བ་ལྟ་བུའོ། །
བཞི་པ་ནི། ཨ་བར་སྐྱུར་གསུམ་སོགས་ཀྱི་ཁུ་བ་ཤིན་ཏུ་སླ་བ་ལྟ་བུའོ། །གསུམ་པ་སྒྲ་
བཤད་ནི། དགེ་སློང་རྣམས་ཀྱིས་ཐུན་ཚོད་ཀྱི་མཐའ་ཅན་དུ་བྱིན་གྱིས་བརླབས་ནས་ལོངས་
སྤྱོད་རུང་བས་དེ་སྐད་ཅེས་བྱའོ། །བཞི་པ་བྱེད་ལས་ནི་གཙོ་བོར་སྐོམ་པའི་ནད་སེལ་བར་
བྱེད་དོ། །
གསུམ་པ་ཞག་བདུན་པའི་སྨན་ལ་མཚན་ཉིད་སོགས་བཞི་ལས། དང་པོ་ནི། སྨན་
རྣམ་བཞི་གང་རུང་གང་ཞིག །ཞག་བདུན་གྱི་མཐའ་ཅན་དུ་བྱིན་གྱིས་བརླབ་ཏུ་རུང་བའི་
རིགས་གནས་དེའོ། །འདི་ལ་པཎ་ཤག་པ་གོང་བུའི་རྫས་ཡིན་པ་ཞིག་དགོས་གསུངས་པ་ནི་
མ་ངེས་ཏེ། ཞུན་མར་འབྲུ་མར་བུ་རམ་ཁུ་བ་སླ་བ་མ་ཡིན་པ་རྣམས་ཀྱང་ཞག་བདུན་པ་ཡིན་
པའི་ཕྱིར་རོ། །གསུམ་པ་དེའི་དབྱེ་བའམ་མཚན་གཞི་ནི། འབྲུ་མར། ཞུན་མར། བུ་རམ།
སྦྲང་རྩི། མར་གསར། ཧྭགས་རྣམས་སོ། །ཧྭགས་དེ་ནི་བུ་རམ་སྐོལ་བའི་རླངས་པའི་ཟིལ་
པ་བསགས་པའི་ཁནྡྲའོ་ཞེས་བཤད་དོ། །གསུམ་པ་སྒྲ་བཤད་ནི། ཞག་བདུན་གྱི་བར་དུ་
བྱིན་གྱིས་བརླབ་ནས་ལོངས་སྤྱོད་རུང་བས་ན་དེ་སྐད་ཅེས་བྱའོ། །བཞི་པ་བྱེད་ལས་ནི་གཙོ་
བོར་རླུང་ནད་སེལ་བར་བྱེད་དོ། །བཞི་པ་འཚོ་བཅང་གི་སྨན་ལ་མཚན་ཉིད་སོགས་བཞི་
ལས། དང་པོ་ནི། སྨན་བཞི་གང་རུང་གང་ཞིག །ཇི་སྲིད་འཚོའི་བར་དུ་བྱིན་གྱིས་བརླབ་ཏུ་
རུང་བའི་རིགས་གནས་དེའོ། །སྤྱིར་ཞག་བདུན་གྱི་བར་དུ་བྱིན་གྱིས་བརློབས་པའི་སྨན་ལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ། །
ཞག་བདུན་པ་སོགས་ཀྱིས་མ་ཁྱབ་སྟེ། ཞག་བདུན་པ་དང་ཇི་སྲིད་འཚོ་བཅང་གི་རྒྱུ་ལས་
བྱུང་བའི་ཐུན་ཚོད་ཀྱི་བཏུང་བ་རྣམས། ཞག་བདུན་དང་ཇི་སྲིད་འཚོ་བཅང་གི་བར་དུ་བྱིན་
གྱིས་བརླབས་ཀྱང་ཆོག་པའི་ཕྱིར་ཏེ། གཞུང་ཉིད་ལས། དེ་དུས་སུ་རུང་བ་ཉིད་ཡིན་ན་ཐུན་
ཚོད་ཀྱི་མཐའི་མཐའ་ཡིན་ནོ། །གཞན་ཉིད་ཡིན་ན། དེའི་གང་ཡིན་པའོ་ཞེས་དུས་རུང་གི་
རྒྱུ་ལས་བྱུང་བ་ཐུན་ཚོད་ཀྱི་མཐའ་ཅན་དང་། ཞག་བདུན་པ་དང་འཚོ་བཅང་གི་རྒྱུ་ལས་བྱུང་
བ་རང་རང་གི་མཐའ་ཅན་དུ་བྱིན་རླབས་བྱས་པས་ཆོག་པར་བཤད་པའི་ཕྱིར་རོ། །
གཉིས་པ་དབྱེ་ན། འཇིག་རྟེན་ན་སྨན་དུ་གྲགས་པའི་རྩ་བ། སྡོང་བུ། ལོ་མ། མེ་ཏོག
འབྲས་བུ་དང་ལྔའོ། །དང་པོ་ནི། གླ་སྒང་དང༌། ཤུ་དག་དང༌། བོང་བ་དཀར་པོ་ལྟ་བུ།
གཉིས་པ་ནི། ཙན་དན་དང་། ཤུག་པ་དང༌། སླེ་ཏྲེས་ལྟ་བུའོ། །གསུམ་པ་ནི། བ་ཤ་ཁ་དང་།
ནིམ་པའི་ལོ་མ་ལྟ་བུའོ། །བཞི་པ་ནི། ནིམ་པ་དང་། བཤ་ཀ་དང་། ཀླུ་ཤིང་གི་མེ་ཏོག་ལྟ་
བུའོ། །ལྔ་པ་ནི། ཨ་བར་སྐྱུར་གསུམ་དང༌། ན་ལེ་ཤམ་སོགས་ལྟ་བུའོ། །གསུམ་པ་སྒྲ་
བཤད་ནི། ཇི་སྲིད་མ་ཤིའི་བར་དུ་བྱིན་གྱིས་བརླབ་ཏུ་རུང་བས་དེ་སྐད་ཅེས་བྱའོ། །བཞི་པ་
བྱེད་ལས་ནི་གཙོ་བོར་འདུས་པའི་ནད་སེལ་བར་བྱེད་པའོ། །སྨན་བཞི་པོ་དེ་དག་ཀྱང་།
དུས་རུང་ལ་ནི་བྱིན་བརླབས་མེད་ལ། བྱིན་ལེན་བྱས་ན་སྔ་དྲོའི་དུས་ཁོ་ན་ལོངས་སྤྱོད། ཕྱི་
མ་གསུམ་ནི། དུས་དང་དུས་མིན་ཐམས་ཅད་དུ་ལོངས་སྤྱོད་དུ་རུང་བ་ཡིན་མོད། ཐུན་ཚོད་
དུ་རུང་བ་བྱིན་གྱིས་མ་བརླབས་ན། སྔ་དྲོ་བྱིན་ལེན་བྱས་པ་དེ་གུང་ཚིགས་ཚུན་ལ་ལོངས་
སྤྱོད། དེ་ལས་འདས་ན་གསོག་འཇོག་ཏུ་འགྱུར། ཕྱི་དྲོ་བྱིན་ལེན་བྱ་བ་དེ་ཐུན་ཚོད་ཀྱི་
མཐའ་ཚུན་ཆད་དུ་ལོངས་སྤྱོད། དེ་ལས་འདས་ན་གསོག་འཇོག་ཏུ་འགྱུར། བྱིན་གྱིས་
བརླབས་ན་བྱིན་བརླབས་ཀྱི་དུས་སྔ་དྲོ་ཡིན་པས། སྔ་དྲོ་དུས་དེ་ནས་ཐུན་ཚོད་ཀྱི་མཐའ་
ཚུན་ཆད་དུ་ལོངས་སྤྱད་པས་ཆོག །དེ་ལས་འདས་ན་གསོག་འཇོག་དང་སྤང་ལྟུང་གཉིས་
ཆར་འབྱུང་། ཞག་བདུན་པའི་སྨན་བྱིན་གྱིས་མ་བརླབས་ན། སྔ་དྲོ་བྱིན་ལེན་བྱས་པ་གུང་
60



པ
ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ཚིགས་ཚུན་དང༌། ཕྱི་དྲོ་བྱིན་ལེན་བྱས་པ་ཐུན་ཚོད་ཀྱི་མཐའ་ཚུན་ཆད་དུ་ལོངས་སྤྱོད།
མཐའ་དེ་གཉིས་ལས་འདས་ན་གསོག་འཇོག་སྟེ། བྱིན་གྱིས་བརླབས་ན། བྱིན་རླབས་བྱས་
པའི་སྔ་དྲོ་ནས་བཟུང་ཞག་བདུན་དུ་ལོངས་སྤྱད་པས་ཆོག །བརྒྱད་པའི་སྐྱ་རེངས་ཤར་ན་
གསོག་འཇོག་དང་། གསོག་འཇོག་བྱས་པའི་སྤང་ལྟུང་གཉིས་ཀ་འབྱུང་། ཇི་སྲིད་འཚོ་
བཅང་ལ་ཡང་བྱིན་གྱིས་མ་བརླབས་པར་སྔ་དྲོ་དང་ཕྱི་དྲོ་བྱིན་ལེན་བྱས་ན། གུང་ཚིགས་
དང་ཐུན་ཚོད་ལས་འདས་པའི་ཚེ་ན་གསོག་འཇོག་ཏུ་འགྱུར་ལ། འཚོ་བཅང་བྱིན་གྱིས་
བརླབས་ན་ཇི་སྲིད་མ་ཤིའི་བར་དུས་ཐམས་ཅད་དུ་ལོངས་སྤྱད་དུ་རུང་བས་འདི་ལ་གསོག་
འཇོག་དང་། གསོག་འཇོག་གི་སྤང་ལྟུང་གཉིས་ཀ་མི་འབྱུང་བ་འདྲའོ། །ཁ་ཅིག །ནད་ལས་
གྲོལ་ནས་བཅངས་ན་གསོག་འཇོག་འབྱུང་ཞེས་པ་དང་། ཁ་ཅིག་ནད་ཇི་སྲིད་འཚོའི་བར་དུ་
བྱིན་གྱིས་རློབས་ཞེས་གསུངས་ཏེ། འདི་ལ་ལུང་གིས་ཟིན་ཟོ་མེད་པ་འདྲའོ། །རྣམ་དབྱེ་
འདི་ཙམ་གྱིས་ཀྱང་བཅས་ལྡན་དགེ་སློང་དག་ལ་མིག་ཁ་ཕྱེ་བ་ལྟ་བུའི་ཕན་ཡོན་འབྱུང་བར་
སེམས་སོ། །
དེས་ན་བཅས་ལྡན་དགེ་སློང་གིས་གནང་བའི་དུས་ཀྱི་དམིགས་བསལ་མེད་པར་
མཐའ་དེ་དག་ལས་འདས་པར་འཆང་ན་གསོག་འཇོག་དང་། དེ་ཟོས་ན་གསོག་འཇོག་ཅན་
ཟོས་པའི་ལྟུང་བྱེད་འཕོག་པས་དེ་དག་ལས་མ་འདས་པར་ལོངས་སྤྱོད་པའམ། ཡང་ན་
གཞན་ལ་སྦྱིན་པའམ། ཡང་ན་བྱིན་ལེན་དང་བྱིན་བརླབས་ཞིག་པར་བྱས་ཏེ། གསོག་
འཇོག་བསྲུང་བའི་ཐབས་བླ་ན་མ་མཆིས་པའོ། །གསུམ་པ་སྨན་གྱི་ཁྱད་ཆོས་ལ། ཟས་ལ་
བརྟེན་པའི་སྨན་གྱི་ལྟུང་བ་བསྲུང་བའི་ཚུལ་དང་། ཟས་དེ་བསྟེན་པའི་ཚུལ་ལོ། །དང་པོ་ལ་
ཐུན་མོང་བ་རུང་ཆུའི་རྣམ་གཞག །ཐུན་མོང་མིན་པ་བསྲུང་ཚུལ་སོ་སོར་བཤད་པའོ། །དང་
པོ་ལ། གང་ལ་རུང་ཆུ་འཐོར་བའི་གཞི། གང་འཐོར། གང་གིས་འཐོར་བ། ཚུལ་ཇི་ལྟར།
ནམ་གྱི་ཚེ་འཐོར། དེ་ལྟར་སྟོར་བའི་དགོས་པའོ། །དང་པོ་ནི། སྨན་གྱི་མ་གསུམ་རུང་བ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཚད་ལྡན་ཏེ། སློབ་དཔོན་སྦྲང་མའི་རྐང་པ་ཅན་གྱིས་སོ་ཐར་ཊིཀར། མི་རུང་བ་དང་དུས་
རུང་དང་། །ཁོལ་བའི་གནས་སྐབས་རྣམས་ལ་ནི། །རུང་ཆུ་གདབ་པར་མི་བཞེད་དོ། །ཞེས་
བཤད་པས་སོ། །གཉིས་པ་ནི། ཟན་དང་མ་འདྲེས་པའི་ཆུ་གཙང་མ་སྐོལ་གྲང་མིན་པའི་
རང་བཞིན་གྱིས་གྲང་བའོ། །གསུམ་པ་ནི། རང་ལ་ལྟོས་པའི་བསྙེན་པར་མ་རྫོགས་པས་
འཐོར་ཏེ། འོན་ཀྱང་རྫོགས་པས་གོ་ནི་ཆོད་དོ། །བཞི་པ་ནི། ཀུ་ཤ་ལ་སོགས་པས་ཆུ་འཐོར་
བའི་ཐ་སྙད་བྱས་པ་ཙམ་མོ། །ལྔ་པ་ནི། སྨན་བྱིན་རླབས་བྱེད་ན། ཚ་བའི་གོང་དུ་སྟེ། བྱིན་
བརླབས་ཚ་བའི་གོང་དུ་བྱེད་དགོས་ཤིང་། དེའི་སྔོན་དུ་བྱིན་ལེན་དང་། བྱིན་ལེན་གྱི་སྔོན་དུ་
་རུང་ཆུ་དགོས་པའི་ཕྱིར་རོ། །བྱིན་གྱིས་མི་རློབ་ན་ཉི་མ་ཕྱེད་ཡོལ་ནས་སྐྱ་རེངས་མ་ཤར་གྱི་
བར་དུའོ། །བྱ་བ་ཇི་ཙམ་བྱེད་ན། བྱིན་གྱིས་བརླབས་ན་བྱིན་རླབས་མ་ཞིག་བར་དང་། མ་
་ བརླབས་ན་ཉིན་ཞག་གཅིག་ཏུ་བྱ་བ་བྱེད་ཅེས་འཆད་མོད། ཁོ་བོ་ནི། བྱིན་ལེན་མི་བྱེད་ན་
རུང་ཆུའི་དགོས་པ་ཡང་མེད་ལ། ཕྱི་དྲོ་རུང་ཆུ་དང་བྱིན་ལེན་བྱས་ནས་ཐུན་ཚོད་ཀྱི་མཐའ་
་་ ཚུན་ཆད་དུ་བྱ་བ་བྱེད་དེ། དེ་ལས་འདས་པར་འཆང་བ་ལ་གསོག་འཇོག་འབྱུང་བས་རུང་
ཆུའི་བྱ་བ་མི་བྱེད་པའི་ཕྱིར་སྙམ་མོ། །
་ ་ ཐུན་ཚོད་ཀྱི་མཐའ་ནི། འགའ་ཞིག་ཞག་གཅིག་ཅེས་དང་། ཁ་ཅིག །མཚམས་ཀྱི་
དམར་འོད་ཀྱི་མཐའ་ཚུན་ཞེས་དང་། ཁ་ཅིག །སྲོད་ཐུན་གྱི་མཐའ་ཚུན་ཞེས་དང་། ཁ་ཅིག་
ཉིན་མོའི་ཐུན་ཚོད་གྱི་མཐའ་ཉིན་མོའི་ཐུན་གསུམ་པ་དང༌། མཚན་མོའི་ཐུན་ཚོད་ཀྱི་མཐའ་
མཚན་མོའི་ཐུན་གསུམ་པ་སྐྱ་རེངས་འཆར་ཁ་ཚུན་ཞེས་སོགས་བཞེད་པ་མི་འདྲ་བ་མང་
ཡང་། འདིར་འབུམ་ཕྲག་གསུམ་པའི་དགོངས་པ་སྲོད་ཐུན་གྱི་མཐའ་འདས་མ་འདས་ལ་
བཞེད་ཅིང་། ཁ་ཅིག་མཚམས་ཀྱི་འོད་དམར་བསྲུང་བའི་ལག་ལེན་བྱེད་ཀྱང༌། དེ་ལ་
བཤད་ཁུངས་གསལ་པོ་མེད་དོ་ཅེས་པཎ་ཆེན་ཐམས་ཅད་མཁྱེན་པ་གསུང་ངོ༌། །འོ་ན་ནད་
པ་ལ་མཚན་གུང་སྐོམ་ནད་བྱུང་ན་ཇི་ལྟར་བྱེད་སྙམ་ན། དེའི་ཚེ་བྱིན་ལེན་བྱས་ནས་ཐུན་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་བག་ཏམ་བྱ་རིན་ཆེན་ཕྲེང་བ།
ཚོད་ཀྱི་སྨན་ལོངས་སྤྱད་པས་ཆོག་གོ་ཞེས་རོང་སྟོན་གྱི་ཚིག་ལེའི་ཊིཀྐར་བཤད་དོ། །དེས་
ན་རབ་བྱུང་རྣམས་ཀྱིས་སྨན་ཕྱི་མ་གསུམ་རུང་བ་ཚད་ལྡན། ཉི་མ་ཕྱེད་ཡོལ་ནས་ལོངས་
སྤྱོད་པའི་ཚེ་སྔོན་ལ་རུང་ཆུ་དང་དེ་ནས་བྱིན་ལེན་བྱས་ནས་ལོངས་སྤྱོད་པར་བྱེད་དགོས་པ་
ཡིན་ནོ། །དྲུག་པ་དགོས་པ་ནི། སྨན་ཕྱི་མ་གསུམ་ཕྱི་དྲོ་རུང་ཆུ་མ་བཏབ་པར་ལོངས་སྤྱད་ན།
བསྙེན་པར་རྫོགས་པ་ལ་བཤགས་བྱའི་ཉེས་བྱས་དང་། མ་རྫོགས་པ་ལ་བསྡམ་བྱའི་ཉེས་
བྱས་འབྱུང་བས་དེ་ཁེགས་པ་ཡིན་ཞིང་། ངེས་ཚིག་ནི། དུས་མིན་དུ་ལོངས་སྤྱོད་དུ་རུང་བ་
ལ་རུང་བར་ངེས་པའི་ཆུ་ཡིན་པས་རུང་ཆུ་ཞེས་བྱ་བ་ཡང་ཡིན་ནོ། །མདོར་ན་དངོས་ཀྱི་
དགོས་པ་ཉེས་པ་དེ་ཁེགས་པ་དང༌། བརྒྱུད་པའི་དགོས་པ་ཕྱི་དྲོ་དང་མཚན་མོ་ལོངས་སྤྱོད་
དུ་རུང་མི་རུང་གི་བཅས་པའི་མཚམས་ཟིན་པའི་ཆེད་ཡིན་ནོ། །
འོ་ན་སྨན་བྱིན་རླབས་ཀྱི་ཆོ་ག་ཇི་ལྟ་བུ་སྙམ་ན། དུས་རུང་གི་སྨན་ལ་ནི་བྱིན་རླབས་
ཀྱི་ཆོ་ག་མེད་ལ། ཕྱི་མ་གསུམ་བྱིན་གྱིས་རློབ་པའི་ཚེ། ཡུལ་དགེ་སློང་ཞིག་གི་དྲུང་དུ་རང་
ལས་བསླབ་པ་རྒན་ན་ཕྱག་བྱས་ནས། སྨན་བྱིན་བརླབས་ཀྱི་ཆོ་ག་ལ་ཐུགས་གཏད་པར་ཞུ།
ཡུལ་དེས་ཆོས་བཞིན་འདུལ་བ་བཞིན་མཛད་པར་ཞུ་ཞེས་བརྗོད། དེ་ནས་མཁན་པོའམ་
སློབ་དཔོན་ནམ་བཙུན་པ་དགོངས་སུ་གསོལ། །བདག་མིང་འདི་ཞེས་བྱ་བའི་ཐུན་ཚོད་དུ་
རུང་བའམ། ཞག་བདུན་པའམ། འཚོ་བཅང་གི་སྨན་འདི་བདག་དང་ཚངས་པ་མཚུངས་
པར་སྤྱོད་པ་རྣམས་ཀྱི་ཐུན་ཚོད་དུ་རུང་བའམ། ཞག་བདུན་པར་རུང་བའམ། ཇི་སྲིད་འཚོ་
བཅང་དུ་རུང་བར་བྱིན་གྱིས་བརླབ་བོ། །ལན་གསུམ་དང་། ཐབས་ལེགས་བྱ། ཞུ་མཁན་
དེས། སྨན་བྱིན་རླབས་ཀྱི་ཆོ་ག་ལ་ཐུགས་གཏད་པ་བཀའ་དྲིན་ཆེ། ཡུལ་དེས་ཆོས་བཞིན་
འདུལ་བ་བཞིན་མཛད་པ་ངོ་མཚར་ཆེ་ཞེས་བརྗོད། སྤྱོད་ལམ། ཡུལ་དེའི་མདུན་དུ་ཙོག་
པུར་འདུག་སྟེ། སྨན་དེ་གཉིས་ཆར་ལག་པ་གཡོན་པའི་མཐིལ་དུ་བཞག །གཡས་པས་སྟེང་
ནས་བཀབ་སྟེ་བྱ་བ་ཡིན་ནོ། །དེ་ལྟར་བྱིན་གྱིས་བརླབས་པའི་དགོས་པ་ནི། གསོག་འཇོག་
་
63



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཏུ་སོང་བའི་ཉེས་པ་ཁེགས་པ་དང༌། དགེ་སློང་ནད་པས་ཡང་ཡང་བྱིན་ལེན་བྱ་མི་དགོས་
པར་ཚེགས་ཆུང་ངུས་བདེ་བ་ལ་རེག་པར་གནས་པ་དང་། བཅས་པའི་འཚམས་ཟིན་པའི་
ཆེད་ཡིན་ནོ། །དེས་ན་སྨན་བྱིན་རླབས་ནི་གཙོ་ཆེར་ནད་པའི་དབང་དུ་བྱས་ལ། འཚོ་
བཅང་ལ། ཚིག་ལེ་ལས། ཇི་སྲིད་འཚོ་བར་བསྒྲུབ་ན་ནི། །བྱིན་གྱིས་མ་བརླབས་མི་
འཆང་ངོ༌། །ཞེས་ངེས་པར་བྱིན་རླབས་དགོས་པ་ལྟར་བཤད་འདུག་ནའང་། མདོ་རྩ་རྒྱ་
ཆེར་འགྲེལ་སོགས་ལྟར་ན་དེ་ལྟར་མ་ངེས་ཏེ། འཚོ་བཅང་གི་སྨན་བྱིན་གྱིས་བརླབས་པ་ནི་
དུས་ཐམས་ཅད་དུ་ལོངས་སྤྱོད་དུ་རུང་ལ། བྱིན་གྱིས་མ་བརླབས་པ་བྱིན་ལེན་མེད་པར་
སྤྱད་ན་བྱིན་ལེན་མ་བྱས་པར་ཟ་བའི་ལྟུང་བྱེད་སྐྱེད་ལ། བྱིན་ལེན་བྱས་པ་ཡིན་ན་སྔ་དྲོ་དང་
གུང་ཚིག་ཚུན་དང་། ཕྱི་དྲོ་ནས་ཐུན་ཚོད་ཀྱི་མཐའ་ཚུན་ཆད་དུ་ལོངས་སྤྱད་དུ་རུང་ལ། དེ་
ལས་འདས་ན་གསོག་འཇོག་སྐྱེས་པས་འཆང་དུ་མི་རུང་ཞིང་ཟོས་ན། གསོག་འཇོག་བྱས་
པ་ཟོས་པའི་ལྟུང་བྱེད་སྐྱེད་པ་ཡང་ཡིན་པའི་ཕྱིར་རོ། །གནད་འདི་སྨན་གཞན་གཉིས་ལ་
ཡང་དྲན་དགོས་སོ།། །།
གཉིས་པ་སྨན་ལ་བརྟེན་པའི་ལྟུང་བ་བསྲུང་ཚུལ་ལ། གསོག་འཇོག་གི་སྤང་ལྟུང་
བསྲུང་ཚུལ། བྱིན་ལེན་མ་བྱས་པར་ཟ་བའི་ལྟུང་བྱེད་བསྲུང་ཚུལ། དུས་མིན་དུ་ཟ་བའི་ལྟུང་
བྱེད་བསྲུང་ཚུལ། སྤངས་པ་ཟ་བའི་ལྟུང་བྱེད་བསྲུང་ཚུལ། གསོག་འཇོག་བྱས་པ་ཟ་བའི་
ལྟུང་བྱེད་བསྲུང་ཚུལ། དེ་ལས་གཞན་ཡང་བསྲུང་ཚུལ་ལོ། །དང་པོ་ནི། བཅས་ལྡན་དགེ་
སློང་གིས་གསོག་འཇོག་བྱས་ན་སྤང་ལྟུང་འབྱུང་བས་དེ་བསྲུང་དགོས་ལ། འོ་ན་གསོག་
འཇོག་སྤངས་ལྟུང་གི་ཚད་ཇི་ལྟ་བུ་སྙམ་ན། འདི་ལ་གཞི་བསམ་པ་སྦྱོར་བ་མཐར་ཐུག་གི་
ཡན་ལག་དང་བཞི། དང་པོ་གཞི་ནི་སྨན་རྣམ་བཞི་གང་རུང་། རུང་བ་ཚད་དང་ལྡན་པ། ངོ་
བོ་ཡོངས་སུ་རྫོགས་པ། རང་ཉིད་དབང་ཞིང་གནས་སྐབས་དབང་བྱར་ཡོད་པ། རང་ངམ་
རང་དང་འདྲ་བས་བྱིན་ལེན་བྱས་ལ་མ་ཞིག་པ། ལྷའི་བདུད་རྩིའི་མིན་པའོ། །འདིར་རུང་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
བ་ཞེས་པ་ནི་རང་གི་ལག་ཉར་སོང་བ་ནི་མི་རུང་བའི་ཟས་ཡིན་ལ། དེ་ལྟ་བུ་ལ་སོགས་པ་
མིན་པའོ། །ཚད་དང་ལྡན་པ་ནི་མགུལ་དུ་མིད་རིན་ཆོག་པའོ། །ངོ་བོ་རྫོགས་པ་ནི། ཚ་ཆུ།
འགྱུར་བྱེད་ཀྱི་ཆུ། རྙོག་ཆུ་སོགས་ནི་ཟས་ཀྱི་ཆེད་ཡིན་པས་མ་རྫོགས་པའོ། །རང་དང་འདྲ་
བ་འོག་ཏུ་འཆད། ལྷའི་བདུད་རྩི་གནང་བ་ཡིན་ཞིང་། དེ་དང་འདྲ་བའི་དཀོན་ཟས་འགའ་
ཞིག་ལ་ཡང་མཚུངས་སམ་སྙམ་ན། སྨན་ཕྱི་མ་གསུམ་ལ་ནི། བྱིན་གྱིས་བརླབས་པའམ་མ་
བརླབས་ཀྱང་། ཤན་རྗེས་སུ་འབྲེལ་བ་དགོས་ཏེ། དེ་གསུམ་བྱིན་གྱིས་མ་བརླབས་པར་
བྱིན་ལེན་བྱས་ནས་རང་དུས་ལས་འདས་ཏེ་གསོག་འཇོག་ཏུ་སོང་བ་ལ་ནི། ཉེས་བྱས་ཙམ་
ཞིག་འབྱུང་གི །སྤང་ལྟུང་མི་འབྱུང་བའི་ཕྱིར་དང༌། སྨན་བཞིའི་བྱིན་བརླབས་མ་བྱས་པར་
འཆང་བ་ཙམ་ལ་ཉེས་པ་མ་བཅས་པ་འདྲ་ནའང་། བྱིན་ལེན་མ་བྱས་པར་ཟ་བ་ལ་ལྟུང་བྱེད་
འབྱུང་བའི་ཕྱིར་རོ། །གནད་འདི་ཡང་དྲན་དགོས་སོ། །བདག་ཉིད་ནི་དགེ་སློང་ཕ་མ་དང་
དགེ་སློབ་མ་གསུམ་གང་རུང་ཡིན་པ་སྟེ། དགེ་སློབ་མ་ལ་གསོག་འཇོག་གི་སྤང་ལྟུང་མ་
བཅས་ཀྱང་གསོག་འཇོག་གི་ལྟུང་བ་བཅས་འདུག་པའི་ཕྱིར་རོ། །བསམ་པ་ལ་འདུ་ཤེས་མ་
འཁྲུལ་ཞིང་ཟ་བའི་ཆེད་དུ་རང་དུས་འདས་ནས་ཀྱང་འཆང་འདོད་ཀྱི་བསམ་པ་རྒྱུན་མ་ཆད་
པའོ། །སྦྱོར་བ་དེ་ལྟར་འཇོག་པར་རྩོམ་པ། མཐར་ཐུག་རང་རང་གི་དུས་ལས་འདས་པ་ན་
གསོག་འཇོག་སྤང་ལྟུང་གི་དངོས་གཞི་གྲུབ་བོ། །
འོ་ན་རང་དུས་ཇི་ལྟ་བུ་སྙམ་ན། དུས་རུང་གི་སྨན་ལ་བྱིན་རླབས་མི་དགོས་པས། སྔ་
དྲོ་བྱིན་ལེན་བྱས་ཏེ་མ་ཞིག་པར་གུང་ཚིག་ལས་འདས་པའི་ཚེ་ན་སྨན་དེ་གསོག་འཇོག་ཏུ་
སོང་བ་ཡིན་ཞིང་། གསོག་འཇོག་གི་སྤང་ལྟུང་ཡང་སྐྱེད་དོ། །ཐུན་ཚོད་དུ་རུང་བའི་སྨན་སྔ་
དྲོ་བྱིན་ལེན་དང་བྱིན་རླབས་བྱས་ཏེ་མ་ཞིག་པར་ཐུན་ཚོད་ལས་འདས་པའི་ཚེ་དང་། ཞག་
བདུན་པའི་སྨན་སྔ་དྲོ་བྱིན་ལེན་དང་བྱིན་རླབས་བྱས་ཏེ་མ་ཞིག་པར་ཞག་བརྒྱད་པའི་སྐྱ་
རེངས་ཤར་བའི་ཚེ་གསོག་འཇོག་ཏུ་སོང་བས་སྤང་ལྟུང་སྐྱེད་ཅིང་། འཚོ་བཅང་གི་སྨན་སྔ་དྲོ་



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བྱིན་ལེན་བྱས་ཏེ་ནད་ལས་གྲོལ་བའི་ཚེ་གསོག་འཇོག་ཏུ་སོང་ཞེས་འཆད་པ་དག་སྣང་ཡང་།
ཁོ་བོ་ཅག་ནི་མི་བཞེད་དེ། དེའི་ཚེ་རང་དུས་ལས་འདས་པ་མ་ཡིན་པའི་ཕྱིར། དེས་ན་འཚོ་
བཅང་གི་སྨན་བྱིན་གྱིས་བརླབས་པ་དེས་སྤང་ལྟུང་མི་སྐྱེད་དེ། མ་ཤི་བར་དུ་རང་དག་ལས་
འདས་པ་མིན་ལ། ཤི་ནས་རྟེན་བོར་བས་སྤང་ལྟུང་མི་སྐྱེད་པའི་ཕྱིར་རོ། །འོ་ན་སྨན་ཕྱི་མ་
གཉིས་བྱིན་གྱིས་མ་བརླབས་པས་སྤང་ལྟུང་གཏན་ནས་མི་བསྐྱེད་དམ་སྙམ་ན། མ་ཡིན་ཏེ།
ཚེས་གཅིག་ལ་བུ་རམ་གྱི་སྨན་གཅིག་རྙེད་ནས་བྱིན་གྱིས་རླབས། དེའི་ཉིན་ནམ་ཚེས་
གཉིས་ནས་བདུན་གྱི་བར་ལ་བུ་རམ་གྱི་སྨན་གཞན་རྙེད་པ་བྱིན་གྱིས་མ་བརླབས་ཀྱང་ཞག་
བརྒྱད་པའི་སྐྱ་རེངས་ཤར་བའི་ཚེ། དེ་ཐམས་ཅད་ཀྱི་སྤང་ལྟུང་སྐྱེད་པའི་ཕྱིར་ཏེ། བྱིན་གྱིས་
བརླབས་པས་རང་སྟོབས་དང་། །མ་བརླབས་པ་རྣམས་ལ་ཤན་དེ་འདྲེས་པའི་སྐྱོན་གྱི།
ཤན་སྟོབས་ཀྱི་སྤང་ལྟུང་བསྐྱེད་པའི་ཕྱིར་རོ། །དེ་ནི་ཤན་འདྲེས་པའི་སྐྱོན་ནོ། ། །
མཁས་མཆོག་ཤཱཀྱ་མཆོག་ལྡན་གྱི་འདུལ་སྤྱི་ལས། བྱིན་གྱིས་བརླབས་པ་དེ་ལྟར་
ཡིན་ཡང་མ་བརླབས་པའི་ཚེ་སྨན་བཞི་པོ་གང་ཡིན་ཡང་། སྔ་དྲོ་བྱིན་ལེན་བྱས་པ་གུང་
ཚིགས་ལས་འདས་པ་དང་། ཕྱི་དྲོ་བྱིན་ལེན་བྱས་པ་འོད་དཀར་གྱི་མཐའ་ལས་འདས་པ་
དང༌། དེར་བྱིན་རླབས་བྱས་པ་སྲོད་ཐུན་ལས་འདས་པ་དང་། དེར་བྱིན་ལེན་བྱས་པ་ཐུན་ཐ་
མ་ལས་འདས་པའི་ཚེ་གསོག་འཇོག་གི་སྤང་ལྟུང་བསྐྱེད་ཅེས་གསུངས་པ་ནི། བརྟག་
དགོས་ཏེ། རྒྱ་ཆེར་འགྲེལ་ལས། བྱིན་གྱིས་མ་བརླབས་པ་ནི། ཞག་བདུན་ལས་འདས་
པར་འཆང་དུ་ཟིན་ཀྱང་ཉེས་པ་མེད་དེ། རུང་བའི་ཕྱིར་གསེར་ལ་སོགས་པ་དང་འདྲའོ་ཞེས་
སྨན་ཕྱི་མ་གསུམ་བྱིན་གྱིས་མ་བརླབས་ན། བྱིན་ལེན་བྱས་ནས་རང་དུས་འདས་ཀྱང་རང་
སྟོབས་ཀྱིས་སྤང་ལྟུང་མི་བསྐྱེད་པར་བཤད་པ་ཡིན་པའི་ཕྱིར། གཞན་ཡང་། ཚེས་གཅིག་
ལ་བུ་རིམ་གྱི་སྨན་གཉིས་རྙེད་པ་གཅིག་བྱིན་གྱིས་བརླབས། གཅིག་བྱིན་གྱིས་མ་བརླབས་
པར་ཟ་བྱེད་ཀྱི་བྱིན་ལེན་ཙམ་བྱས་པ་དེ། ཞག་བརྒྱད་པའི་སྐྱ་རེངས་ཤར་བའི་ཚེ། སྔ་མས་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
རང་སྟོབས་དང་ཕྱི་མས་ཤན་སྟོབས་ཀྱི་སྤང་ལྟུང་དུ་སྐྱེད་པར་བཤད་པ་དེ་མི་འཐད་པར་
ཐལ། བྱིན་གྱིས་མ་བརླབས་པ་བྱིན་ལེན་ཅན་དེ་གུང་ཚིགས་ཡོལ་ནས་གསོག་འཇོག་གི་
སྤང་ལྟུང་བསྐྱེད་པའི་ཕྱིར། རྟགས་དངོས་ཁྱབ་པ་ཁོ་བོས་མཁས་པའི་མདུན་སར་བཅས།
འདོད་མི་ནུས་ཏེ། རྒྱ་ཆེར་འགྲེལ་ལས། དགེ་སློང་གི་ཚེས་གཅིག་ལ་སྨན་ཞིག་བྱུང་ལ།
ཚེས་གཉིས་ལ་ཡང་སྨན་ཕྱི་མ་ཞིག་བྱུང་སྟེ། དགེ་སློང་དེས་ཉི་མ་བདུན་པ་དེ་ཉིད་ཀྱི་ནང་དུ་
སྔ་མ་ཤོས་བྱིན་གྱིས་བརླབས་པར་བྱ་ཞིང་ཕྱི་མ་ཤོས་གཏང་བར་བྱའམ། གཞན་ལ་སྦྱིན་
པར་བྱའོ། །ཡང་ན་ཕྱི་མ་ཤོས་བྱིན་གྱིས་བརླབས་པར་བྱ་ཞིང་། སྔ་མ་ཤོས་གཏང་བར་
བྱའམ་གཞན་ལ་སྦྱིན་པར་བྱའོ། །བྱིན་གྱིས་བརླབས་པར་མི་བྱའམ། གཏོང་བར་མི་བྱེད་
དམ། གཞན་ལ་སྦྱིན་པར་མི་བྱེད་ན་ཉི་མ་བརྒྱད་པའི་སྐྱ་རེངས་ཤར་ནས་སྤངས་པའི་ལྟུང་
བྱེད་དོ། །ཞེས་ཚེས་གཅིག་ལ་སྨན་བྱིན་གྱིས་བརླབས་པ་དེས་ཚེས་གཉིས་ལ་རྙེད་པའི་སྨན་
བྱིན་ལེན་བྱས་པ་དེ་ལ་ཤན་འདྲེས་ནས་ཚེས་བརྒྱད་ལ་སྤང་ལྟུང་སྐྱེད་པར་བཤད་འདུག་
པའི་ཕྱིར་རོ། །གལ་ཏེ་ལུང་དེའི་དོན། ཚེས་གཅིག་ལ་རྙེད་པའི་སྨན་བྱིན་གྱིས་བརླབས་པ་
དེས། ཚེས་གཉིས་ལ་རྙེད་པའི་སྨན་བྱིན་ལེན་མ་བྱས་པ་དེ་ལ་ཤན་རྡེག་པའི་དོན་ནོ་སྙམ་ན།
ཁྱེད་རང་ལ་ནང་འགལ་ཏེ། སྨན་ལ་ཤན་བརྡེག་བྱ་རྡེག་བྱེད་གཉིས་ཀ་བྱིན་གྱིས་བརླབས་
པ་ཞིག་དགོས་པར་ཁས་བླངས་པའི་ཕྱིར་རོ། །་ ་
གཞན་ཡང་ཁྱེད་ཀྱི་ལུགས་ལ་ཚེས་གཅིག་ལ་བུ་རམ་གྱི་སྨན་གཉིས་རྙེད། ནས་སྔ་དྲོ་
གཅིག་བྱིན་གྱིས་བརླབས། གཅིག་ཟ་ཆེད་ཀྱི་བྱིན་ལེན་ཙམ་བྱས་ནས། གུང་ཚིགས་ཡོལ་
བའི་ཚེ་ན་བྱིན་གྱིས་མ་བརླབས་པ་བྱིན་ལེན་ཙམ་བྱས་པ་དེས་རང་སྟོབས་དང་། བྱིན་གྱིས་
བརླབས་པ་དེས་ཤན་སྟོབས་ཀྱིས་གསོག་འཇོག་གི་སྤང་ལྟུང་སྐྱེད་རིགས་པར་ཐལ། དེའི་
ཚེ་བྱིན་ལེན་ཙམ་བྱས་པ་དེས་སོག་འཇོག་གི་སྤང་ལྟུང་སྐྱེད་པའི་ཕྱིར། རྟགས་དངོས།
འདོད་པར་ག་ལ་ནུས་ཏེ། གོས་ཀྱི་ཤན་རྡེག་བྱེད་བྱིན་གྱིས་མ་བརླབས་པ་ཁོ་ན་དང་། སྨན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གྱི་ཤན་རྡེག་བྱེད་བྱིན་གྱིས་བརླབས་པ་ཁོ་ན་དགོས་ཞེས་འདུལ་བའི་གླེགས་བམ་ཀུན་ན་རི་
མོར་གསལ་བའི་ཕྱིར་རོ། །དེས་ན་སྨན་ལ་ཤན་རྡེག་བྱེད་བྱིན་གྱིས་བརླབས་པ་ཞིག་དགོས་
པའི་གནད་རྟོགས་ན་དཀའ་བའི་གནད་ལས་རང་གྲོལ་ཏེ། རང་སྟོབས་ཀྱིས་གསོག་འཇོག་
གི་སྤང་ལྟུང་བསྐྱེད་པ་ལ། སྨན་བྱིན་གྱིས་བརླབས་པ་ཞིག་དགོས་པའི་གནད་ཀྱི་ཡིན་པའི་
ཕྱིར་རོ། །གནད་འདི་རྟོགས་པ་ཁོ་བོ་ཙམ་མོ། །འོ་ན་ཐུན་ཚོད་ཀྱི་མཐའ་ཇི་ལྟར་སྙམ་ན།
ཁ་ཅིག་ཉིན་ཞག་གཅིག་ཚུན་དང་། ཁ་ཅིག་ཉིན་མོའི་ཐུན་ཚོད་ཀྱི་མཐའ་འོད་དམར་ཚུན་
དང་། མཚན་མོའི་ཐུན་ཚོད་ཀྱི་མཐའ་སྐྱ་རེངས་ཤར་ཚུན་ལ་བྱེད་པ་སོགས་སྣང་ཡང་། རང་
རེའི་འབུམ་ཕྲག་གསུམ་པའི་དགོངས་པ་སྲོད་ཐུན་ཚུལ་ལ་མཛད་པ་ལུང་གིས་གྲུབ་སྟེ།
སྨན་གཞིར། བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་རྩལ་པ། དགེ་སློང་དག་
བཏུང་བ་བརྒྱད་པོ་འདི་དག་ནི། དུས་སུ་བྱིན་གྱིས་བརླབས། དུས་སུ་མཉེས། དུས་སུ་
བཙགས། དུས་སུ་བྱིན་གྱིས་བརླབས་ནས་དུས་སུ་ལོངས་སྤྱད་པར་བྱ་ཞིང་། དུས་མ་ཡིན་
པར་ཡང་ལོངས་སྤྱད་པར་བྱ་སྟེ། ནམ་གྱི་ཐུན་དང་པོ་ཐལ་ནས་ནི་ལོངས་སྤྱད་པར་མི་བྱའོ་
ཞེས་བཤད་པའི་ཕྱིར་རོ། །འོ་ན་ནད་པ་ལ་མཚན་མོའི་ཐུན་ཕྱི་མ་གཉིས་ལ་སྐོམ་པའི་ནད་
བྱུང་ན་ཇི་ལྟར་བྱ་སྙམ་ན། དེའི་ཚེ་སྲོད་ཐུན་འདས་ནས་ཀྱང་བྱིན་བརླབས་བྱས་ཏེ་ལོངས་
སྤྱད་པས་རུང་ངོ་ཞེས་རོང་སྟོན་གྱི་ཚིག་ལེའི་ཊིཀྐར་བཤད་པ་ལྟར་ལེགས་སོ། །
འོ་ན་རང་དང་འདྲའོ་ཞེས་པ་དེ་གང་ལ་ངོས་བཟུང་སྙམ་ན། འདི་ལ་ལྔ་སྟེ། ཆོ་གའི་
སྒོ་ནས་འདྲ་མི་འདྲ། དེ་བཞིན་དུ་སྡོམ་པ། ལྟ་བ། མཚན། མཆོག་དང་མཆོག་མ་ཡིན་པའི་
སྒོ་ནས་འདྲ་མི་འདྲའི་ཐ་སྙད་བཞག་པའོ། །དང་པོ་ནི། འདུལ་བའི་ལག་ལེན་ཚུལ་བཞིན་
བྱེད་པ་རྣམས་འདྲ། དེ་བྱེད་པ་དང་མི་བྱེད་པ་རྣམས་མི་འདྲ་བའོ། །གཉིས་པ་ནི། བསྙེན་
པར་རྫོགས་པ་རྣམས་ནང་ཕན་ཚུན་འདྲ། རྫོགས་པ་དང་མ་རྫོགས་པ་མི་འདྲ་བའོ། །
གསུམ་པ་དང་བཞི་པ་ནི། མཚན་དང་ལྟ་བ་མཐུན་པ་རྣམས་འདྲ། མཐུན་པ་དང་མི་མཐུན་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
པ་རྣམས་མི་འདྲ་བའོ། །ལྔ་པ་ནི། དགེ་སློང་ཕམ་པས་མ་གོས་པ་རྣམས་ཕན་ཚུན་འདྲ།
གོས་མ་གོས་མི་འདྲ་བའོ། །དེ་ལྟ་བུའི་འདྲ་བ་ལྔ་ཆར་ཚང་ན་འདྲ་བའི་ཐ་སྙད་ཐོབ་ལ། མི་
འདྲ་བ་ལ་གང་རུང་གཅིག་མི་འདྲ་བས་ཆོག་གོ་ཞེས་འདུལ་འཛིན་སྔ་མ་དག་བཞེད་དོ། །
འོན་ཀྱང་འདྲ་བ་ལ་འདྲ་བ་ལྔ་ཆར་ཚང་དགོས་པའི་ངེས་པ་ནི་མེད་དེ། དམིགས་བསལ་
འོག་ནས་འཆད་དོ། །གཞུང་དུ་མཆོག་དང་མཆོག་མ་ཡིན་པར་རོ། །ཞེས་པའི་མཆོག་དང་
མཆོག་མིན་གྱི་ངོས་འཛིན་དང་། འདིར་སྐབས་ཀྱི་མཆོག་དང་མཆོག་མིན་ནི་ངོས་འཛིན་མི་
འདྲ་སྟེ། རྒྱ་ཆེར་འགྲེལ་གྱི་དགོངས་པ་འོག་ནས་འབྱུང་བའི་ཕྱིར་རོ།། །། །
གཉིས་པ་བྱིན་ལེན་མ་བྱས་པར་ཟ་བའི་ལྟུང་བྱེད་བསྲུང་ཚུལ་ལ། བཅས་ལྡན་དགེ་
སློང་གིས་རང་བཟའ་བའི་ཆེད་དུ་གཞན་གྱིས་བྱིན་ལེན་བྱེད་མཁན་མེད་པར་རང་ཉིད་ཀྱིས་
སྨན་རྣམ་བཞི་ཟོས་ན། བྱིན་ལེན་མ་བྱས་པར་ཟ་བའི་ལྟུང་བྱེད་འབྱུང་བས་དེ་བསྲུང་
དགོས་ལ། དེ་བསྲུང་བ་ལ། ལྟུང་བའི་རྣམ་གཞག་དང་། བྱིན་ལེན་གྱི་རྣམ་གཞག་གཉིས།
དང་པོ་གཞི་བསམ་སྦྱོར་བ་མཐར་ཐུག་གོ །དང་པོ་ནི། སྨན་རྣམ་བཞི་རུང་བ་ཚད་དང་
ལྡན་པ། རང་ངམ་རང་དང་འདྲ་བས་བྱིན་ལེན་བྱས་པ་མ་ཞིག་པ་མིན་པ་སྟེ། བྱིན་ལེན་
བྱས་ལ་མ་ཞིག་པ་ལ་བྱིན་ལེན་བསྐྱར་མ་མི་རུང་བ་མ་ཡིན་ཡང་བྱ་མི་དགོས་པས་སོ། །
བདག་ཉིད་དགེ་སློང་ཕ་མ་གང་རུང་ཡིན་པ་སྟེ། དགེ་སློང་མ་ལའང་བྱིན་ལེན་དགོས་ཀྱང་།
བྱིན་ལེན་མ་བྱས་པར་ཟ་བའི་ཉེས་བྱས་ལས་ལྟུང་བྱེད་མི་འབྱུང་བའི་ཕྱིར་རོ། །གནང་བའི་
དུས་ཅན་མིན་པ་སྟེ་ལམ་རྒྱགས་ལྟ་བུ་བྱིན་ལེན་བྱེད་མཁན་མེད་པའི་སྐབས་སུ་དེ་མ་བྱས་
ཀྱང་ལྟུང་བ་དེ་མེད་པའི་ཕྱིར་རོ། །གནས་སྒྲ་མི་སྙན་མིན་པ་སྟེ་དགེ་སློང་མ་ལའང་བྱིན་
ལེན་དགོས་ཀྱང་། བྱིན་ལེན་མ་བྱས་པར་ཟ་བའི་ཉེས་བྱས་ལས་ལྟུང་བྱེད་མི་འབྱུང་བའི་
ཕྱིར་རོ། །དེར་ཡང་བྱིན་ལེན་མི་དགོས་པའི་ཕྱིར་རོ། །གཞན་ཡང་བྱིན་ལེན་མཁན་མེད་
པར་སྦྱིན་བདག་གིས་བསམ་པ་དག་པས་བཏང་བ་རང་གིས་ཟ་བ་དང་། ཟན་གཅོད་ཀྱི་ཆོ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ག་བྱས་པ་དང་། ན་བ་དང་མུ་གེའི་དུས་སུའང་བྱིན་ལེན་མི་དགོས་ཏེ། དེ་ལྟར་བྱས་ཆོག་པ་
གནང་བའི་ཕྱིར་རོ། །འོ་ན་ཟན་གཅོད་ཀྱི་ཆོ་ག་ཇི་ལྟ་བུ་སྙམ་ན། བྱིན་ལེན་སྟོབ་མཁན་
གཏན་ནས་མ་རྙེད་པའི་ཚེ་ཉི་མ་གཅིག་ཟན་བཅད་པར་བྱའོ། །དེ་ནས་ཉི་མ་དང་པོ་ལ་སྤར་
བ་གང་བཟའོ། །ཉི་མ་གཉིས་པ་ལའང་སྤར་བ་གང་བཟའོ། །གསུམ་པ་ཕན་ཆད་ཇི་ཙམ་
གྱིས་ཆོག་པ་བཟའ་བ་ལ་བྱིན་ལེན་བྱེད་མི་དགོས་པ་ཡིན་ནོ། །
འདི་ལྟ་བུའི་ཟན་གཅོད་ཀྱི་ཆོ་ག་ནི། དགེ་སློང་མཚམས་དམ་པོ་ལ་ཐུགས་དམ་
བཞུགས་པ་འདུལ་བ་ལ་གཅེས་སྤྲས་བྱེད་པ་དག་ལ་ཉེ་བར་མཁོ་ཤིང་ཆོ་ག་འདི་བྱས་ནས་
ཤིན་ཏུ་བཀྲེས་པའི་ཚེ། ཤིང་ཐོག་རུང་བ་མ་ཡིན་པ་དང་། དུས་མིན་ཟ་བ་སོགས་ཀྱང་
གནང་བ་ཡིན་ཏེ། རྒྱ་ཆེར་འགྲེལ་ལས། དགེ་སློང་ཟན་བཅད་པ་བྱས་པས་དགུན་
འབྲུམ་ལ་སོགས་པའི་ཤིང་ཏོག་རུང་བ་མ་བྱས་པ་དང་། བྱིན་ལེན་མ་བྱས་པ་དང་།
ལག་ཉར་བླངས་པ་དག་ཀྱང་དུས་མ་ཡིན་པར་ཡང་བཟའ་བར་བྱ་བ་ཉིད་ཡིན་ནོ་ཞེས་
བཤད་པས་སོ། །
གཉིས་པ་བྱིན་ལེན་གྱི་རྣམ་གཞག་ལ། བྱིན་ལེན་དངོས། བྱིན་ལེན་གྱི་དབྱེ་བ། བྱིན་
ལེན་འཇིག་པའི་རྒྱུ་ངོས་བཟུང་བ་དང་གསུམ་མོ། །དང་པོ་ལ། སྤྱིར་བཏང་བ་དང་།
དམིགས་ཀྱི་བསལ་བའོ། །དང་པོ་ལ་གཞི་བསམ་སྦྱོར་བ་མཐར་ཐུག་གོ །དང་པོ་ལ་ཡང་
བྱིན་ལེན་བྱ་བའི་དངོས་པོ་ནི། ཆུ་དང་སོ་ཤིང་མ་གཏོགས་པའི་སྨན་རྣམ་བཞི་རུང་བ་ཚད་
ལྡན་ནོ། །དེ་ཡང་ཁ་བཤལ་བའི་ཆུ་ལྟ་བུ་ལ་བྱིན་ལེན་མི་དགོས་ཀྱི། སྐོམ་པས་བཏུང་བར་
བྱ་བ་ཡིན་ན་ནི་བྱིན་ལེན་དགོས་པར་སྣང་སྟེ། རྒྱ་ཆེར་འགྲེལ་ལས། དེ་ཡང་ཁ་སྦྱང་བའི་
ཕྱིར་དེ་སྐད་སྨྲས་པ་ཡིན་གྱི། མགུལ་དུ་མིད་པའི་ཕྱིར་ནི་མ་ཡིན་ནོ། །མགུལ་དུ་མིད་པ་ལ་
ནི་ལྟུང་བྱེད་ཁོ་ནར་འགྱུར་རོ་ཞེས་བཤད་པས་སོ། །ངོ་བོའི་སྒོ་ནས་མི་རུང་བ། ཙོང་སྒོག་
ཤ་རྗེན་པ། རྟ་ཤ །ཁོང་ཤ །གླང་པོ་ཆེའི་ཤ་སོགས་དང་། ཆོ་གའི་སྒོ་ནས་མི་རུང་བ། ལག་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ཉ་ཅན། མཚམས་གཙོས། ཞག་ལོན། རྗེན་བཙོས། གསོག་འཇོག་ཏུ་སོང་བའི་ཟས་
སོགས་ལ་བྱིན་ལེན་མི་དགོས་ཏེ། བྱས་ཀྱང་མི་ཆགས་པའི་ཕྱིར་རོ། །ཆུ་བྱང་པ། མི་རུང་
བའི་ཟས་ལ་བྱིན་ལེན་མི་ཆགས་ཀྱང་། ཟ་བར་འདོད་ན་བྱ་དགོས་ཏེ། བསྟན་པ་རྣམ་དག་
བསྲུང་དགོས་པའི་ཕྱིར་གསུང་མོད། ཁོ་བོ་ནི་མི་འཐད་དེ། བྱིན་ལེན་ཆགས་པ་ལ་བྱེད། མི་
ཆགས་པ་ལ་མི་བྱེད་པ་དེ་བསྟན་པ་དང་མཐུན་པ་ཡིན་པའི་ཕྱིར་རོ། །མཁས་པ་པཎ་ཤཱཀ་
པས་སྨན་ངོ་བོ་དང་ཆོ་གའི་སྒོ་ནས་མི་རུང་བ་ཞིག་ལ་བྱིན་ལེན་ཆགས་ཀྱང་། དེ་ལ་བྱིན་
ལེན་བྱས་པའི་ཚེ་ཉེས་པ་གཅིག་ཁེགས་ཀྱང་གཅིག་ཤོས་བསྐྱེད་པས། བྱིན་ལེན་བྱ་རྒྱུ་དེ་ལ་
རུང་བ་ཅིག་དགོས་པར་བཤད་པ་ཡིན་ཞེས་འཆད་མོད། འཐད་པར་མི་སེམས་ཏེ། སྨན་དེ་
ལ་བཟའ་ཆེད་ཀྱི་བྱིན་ལེན་བྱས་ཀྱང་བཟར་མི་རུང་བ་སྟེ་དེ་ལ་བྱིན་ལེན་མི་ཆགས་པའི་
གནད་ཀྱི་གཙོ་བོ་ཡིན་པའི་ཕྱིར་དང་། ཚིག་ལེ་ལས་ཀྱང་
། རེག་ནས་བྱིན་ལེན་མི་བྱ་སྟེ།
ཉམ་ང་བ་ན་མ་གཏོགས་སོ། །ཞེས་རང་གི་ལག་ཉར་སོང་བའི་ཟས་དེ་ལ་བྱིན་ལེན་མི་བྱེད་
པར་བཤད་འདུག་པའི་ཕྱིར་དང་། གཞན་དུ་ན་བྱིན་ལེན་ཆགས་པ་དང་མི་ཆགས་པའི་རྣམ་
དབྱེ་མེད་པར་ཐལ་བའི་སྐྱོན་ཡོད་པའི་ཕྱིར་རོ། །བྱིན་ལེན་སྟོབ་པ་པོའི་ངོས་འཛིན་ནི།
སྤྱིར་བསྙེན་པར་མ་རྫོགས་པ། བྱིན་ལེན་སྟོབ་པར་འོས་པ། ཞེ་ཐག་པ་ནས་བྱིན་ལེན་སྟོབ་
པར་འདོད་པ། ཟས་དེ་གྱེན་དུ་འདེགས་ནུས་པ། བྱིན་ལེན་ནོད་པ་པོའི་གློ་གཡས་གཡོན་
རྒྱབ་དང་། དེ་ལས་མཐོ་བར་བསྡད་པ་མིན་པ། ལག་པ་གཉིས་གྱེན་དུ་བཀན་པ་དང་
བཅས་པའོ། །
བྱིན་ལེན་ནོད་པ་པོ་ནི། དགེ་སློང་ཕ་མ་དགེ་སློབ་མ་དང་གསུམ་གང་རུང་ཡིན་པ་
ལངས་པ་མིན་པར་ས་ལ་འདུག་བཞིན་པ། ལག་པ་གཉིས་གྱེན་དུ་བཀན་པས་ལེན་པ།
དེ་གཉིས་ཀྱི་བར་དུ་རགས་པ་མཚམས་གཞན་གྱི་བར་མ་ཆོད་པར་མཚམས་གཅིག་གི་ནང་
དུ་ཆུད་པའོ། །བྱིན་ལེན་སྟོབ་པ་པོ་ས་ལ་བསྡད་པས་ཀྱང་བྱིན་ལེན་ཆགས་མོད། མ་གུས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པ་སྤང་པའི་ཕྱིར་ལངས་པ་དགོས་ཞེས་བསྡམས་སོ། །བསམ་པ་ལ། འདུ་ཤེས་མ་འཁྲུལ་
ཞིང་རང་ངམ་རང་དང་འདྲ་བ་ཟ་བའི་ཕྱིར་དུ་སྟོབ་འདོད་དང་ལེན་འདོད་ཀྱི་བསམ་པ་རྒྱུན་
མ་ཆད་པ། སྦྱོར་བ་ལག་པ་གཉིས་གྱེན་དུ་བཀན་པས་སྟོབ་པའམ་ལེན་པར་བརྩམ་པ།
མཐར་ཐུག་ལེན་པ་པོའི་ལག་པའམ་ལག་པ་དང་འབྲེལ་བའི་སྣོད་དུ་ཐོབ་ཅིང་། སྟོབ་པ་
པོའི་ལག་པ་སོགས་དང་འབྲེལ་བ་ཆད་པའི་ཚེ་བྱིན་ལེན་ཆགས་པ་ཡིན་ནོ། །འོ་ན་བྱིན་
ལེན་སྟོབ་པར་འོས་པ་ལ་ཇི་ལྟ་བུ་དགོས་སྙམ་ན། མི་མཉམ་པ་རྣམས་ཀྱིས་མཉམ་པ་ལ་
འོས་ཤིང་། མཉམ་པས་མཉམ་པ་དང་མི་མཉམ་པ་ལ་མི་འོས་ཞེས་སྔ་མ་དག་འཆད་དོ། །འོ་
ན་རགས་པ་མཚམས་གཞན་ཇི་ལྟ་བུ་སྙམ་ན། རྡོ་བ། དབྱུག་པ། རྩིག་པ། བར་མཚམས་ཀྱི་
བུ་ག་ནམ་མཁའ། སྲོག་ཆགས། གོས་ལ་སོགས་པ། ཞེང་དང་དཔངས་སོར་བཞི་ཡན་དང་།
དཀྱུས་ཁྲུ་གང་ཡན་གྱིས་བར་ཆོད་ན་བྱིན་ལེན་མི་ཆགས་པའོ། །འོ་ན་ཅོག་རྩེ་སོགས་ཀྱི་
སྟེང་དུ་ཡང་མི་ཆགས་སམ་ཞེ་ན། བྱིན་ལེན་ནོད་པའི་གཞི་ཡིན་ན་བྱིན་ལེན་ཆགས་ཏེ། ཁྲི་
དང་ཁྲིའུ་སོགས་ཀྱི་སྟེང་དུ་བྱིན་ལེན་ཆགས་པར་བཤད་པའི་ཕྱིར་རོ། །འདི་ལ་རགས་པ་
མཚམས་གཞན། མེ། ཆུ། ནམ་མཁའ། བདག་པོ་མཚམས་གཞན་དང་བཞི་ཡོད་ཅེས་པཎ་
ཤཱཀ་པས་གསུངས་སོ། ། །
གཉིས་པ་དམིགས་བསལ་ནི། འོ་ན་བྱིན་ལེན་སྟོབ་པ་པོ་བསྙེན་པར་མ་རྫོགས་པ་
ཞིག་ངེས་པར་དགོས་སམ་སྙམ་ན། མི་དགོས་ཏེ། བསླབ་བྱིན་དགེ་སློང་གིས་དགེ་སློང་
རྣམ་དག་ལ་བྱིན་ལེན་ཆགས་པའི་ཕྱིར་རོ། །བསླབ་པ་སྦྱིན་པ་ནི་འདྲ་བ་ཉིད་དོ་ཞེས་བཤད་
པས་སོ། །འོ་ན་དགེ་སློང་རྣམ་དག་ནང་ཕན་ཚུན་དུ་བྱིན་ལེན་མི་ཆགས་སམ་སྙམ་ན། དེ་
ཡང་མ་ཡིན་ཏེ། དགེ་སློང་ཕ་མ་རྣམ་དག་ཕན་ཚུན་བྱིན་ལེན་ཆགས་པའི་ཕྱིར་ཏེ། མདོར།
སྐྱེས་པ་དང་བུད་མེད་དག་ནི་ཕན་ཚུན་ཁྱིམ་པ་དང་འདྲའོ་ཞེས། དགེ་སློང་ཕ་མ་གཉིས་པོ་
དེ་ཕན་ཚུན་གཅིག་ལ་གཅིག་ལྟོས་ཏེ་བསྙེན་པར་རྫོགས་པ་ཁྱིམ་པ་ལྟ་བུ་ཡིན་ཞེས་བཤད་
2



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
པས་སོ། །འོ་ན་དགེ་སློང་ཕ་མ་རྣམ་དག་ནང་ཕན་ཚུན་དུ་བྱིན་ལེན་མི་ཆགས་སམ་ཞེ་ན། དེ་
ཡང་མ་ངེས་ཏེ། ཕ་མ་རྣམ་དག་བསླབ་པ་གཡེལ་བས་མི་གཡེལ་བ་ལ་ཆགས་པ་དང་། ལྟ་
བ་ཐ་དད་པས་ཆགས་པ་དང་། མཆོག་མིན་པས་མཆོག་ལ་ཆགས་པའི་ཕྱིར་ཏེ། གཡེལ་
བས་ལག་ཉར་བླངས་པ་དང་། བྱིན་ལེན་བླངས་པ་ཉིད་ནི་མ་ཡིན་ནོ། །སྡོམ་པས་མཉམ་པ་
ལྟ་བ་ཐ་མི་དད་པ་དག་གིས་གསོག་འཇོག་བྱས་པ་དང་། བྱིན་ལེན་བྱས་པ་དང་། ལག་ཉར་
བླངས་པ་ནི་གཅིག་པ་ཉིད་ཡིན་ནོ། །མཆོག་དང་མཆོག་མ་ཡིན་པར་རོ། །ཞེས་བཤད་
པས་སོ། ། །
འོ་ན་ལུང་དེས་དོན་དེ་སྟོན་པར་མི་ནུས་སམ་སྙམ་ན། ཚིག་ཟིན་ལ་མ་བསྟན་ཡང་།
དོན་གྱི་སྙིང་པོར་བསྟན་ཏེ། བསླབ་པ་གཡེལ་བས་ལག་ཉར་བླངས་པའི་ཟས་དང་། དེ་ལ་
བྱིན་ལེན་བྱས་པའི་ཟས་ཏེ། བསླབ་པ་མི་གཡེལ་བ་ལ་ལག་ཉ་དང་བྱིན་ལེན་བྱས་པར་མི་
འགྱུར་ཞེས་དངོས་སུ་བསྟན་པའི་ཤུགས་ལ། བསླབ་པ་གཡེལ་བ་དེ་མི་གཡེལ་བ་ལ་ལྟོས་
ཏེ་བསྙེན་པར་མ་རྫོགས་པ་ཡིན་པས་དེས་དེ་ལ་བྱིན་ལེན་སྟབས་ན་ཐོབ། རེག་ན་འཇིག་
ཅིང་། གཡེལ་བ་ལ་ལག་ཉར་སོང་བའི་ཟས་ཏེ། མི་གཡེལ་བ་ལ་ལག་ཉར་སོང་བ་ཡང་
མིན་པས་དེ་ལ་རུང་བའི་ཟས་ཡིན་པའི་ཕྱིར་ན། མི་གཡེལ་བས་དེ་བྱིན་ལེན་བྱས། ཟོས་
ཀྱང་རུང་ངོ་ཞེས་བསྟན་འདུག་པའི་ཕྱིར་དང་། སྡོམ་པས་མཉམ་པའི་དགེ་སློང་ཕ་རྣམ་དག་
ལྟ་བ་ཐ་མི་དད་པ་རྣམས། ཕན་ཚུན་གཅིག་གིས་གསོག་འཇོག་བྱས་པ་དང་། ལག་ཉ་བྱས་
པ་དེ་གཞན་ལ་ཡང་དེར་སོང་བས་བཟར་མི་རུང་བ། གཅིག་ལ་བྱིན་ལེན་བྱས་པ་དེ་གཞན་
ལ་ཡང་བྱིན་ལེན་བྱས་པར་སོང་བས་བཟར་རུང་ཞིང་། སྡོམ་པས་མཉམ་ཡང་ལྟ་བས་ཐ་
དད་པ་ལ་དེ་ལས་ལྡོག་སྟེ་བསྟན་པའི་ཤུགས་ཀྱིས། ཕ་རྣམ་དག་ལྟ་བ་ཐ་དད་ན་ཕན་ཚུན་
བྱིན་ལེན་ཆགས་པས་བསྟན་འདུག་པའི་ཕྱིར་རོ། །གཞན་ཡང་། མཆོག་དང་མཆོག་མ་
ཡིན་པར་རོ་ཞེས་པའི་དོན་ཡང་། ཕམ་པ་བྱུང་མ་བྱུང་ལ་མཆོག་མིན་པ་དང་། མཆོག་ཏུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བཞག་པ་མ་ཡིན་གྱི། སྡོམ་པ་མཆོག་དམན་ཡིན་པས་སྡོམ་པ་མཆོག་དང་ལྡན་པའི་དགེ་
སློང་མ་རྣམ་དག་དང་། སླབ་སྦྱིན་དགེ་སློང་མས་གསོག་འཇོག་བྱས་པ་ནི། སྡོམ་པ་མཆོག་
མ་ཡིན་པ་དང་ལྡན་པའི་དགེ་སློང་མས་གསོག་འཇོག་བྱས་པར་འགྱུར་ལ། དགེ་སློབ་མས་
གསོག་འཇོག་བྱས་པ་ནི། དགེ་སློང་མ་རྣམ་དག་དང་བསླབ་སྦྱིན་དགེ་སློང་མས་གསོག་
འཇོག་བྱས་པ་མ་ཡིན་ཞེས་བསྟན་པའི་ཤུགས་ཀྱིས། དགེ་སློང་མ་རྣམ་དག་གཅིག་གིས་
དགེ་སློང་མ་རྣམ་དག་དང་། བསླབ་སྦྱིན་དགེ་སློང་མ་ལ་བྱིན་ལེན་ཆགས་ལ། དེ་གཉིས་
ཀྱིས་དེ་ལ་བྱིན་ལེན་མི་ཆགས་ཞེས་བསྟན་པ་ཡིན་པའི་ཕྱིར་རོ། །སྐལ་པ་ཡོད་ན་སྙིང་ལམ་
དུ་བཅང་བར་བྱོས་ཤིག །དེ་ལྟར་ཡིན་པར་ཅིས་ཤེས་ན། ལུང་ལས་ཏེ། རྒྱ་ཆེར་འགྲེལ་
ལས། འདི་སྐད་བསྟན་ཏེ། སྡོམ་པ་མཆོག་དང་ལྡན་པའི་དགེ་སློང་མ་དང་བསླབ་པ་བྱིན་པ་
མོ་དང་། སྡོམ་པ་མཆོག་མ་ཡིན་པ་དང་ལྡན་པའི་དགེ་སློབ་མར་ནི་གསོག་འཇོག་བྱས་པ་ལ་
སོགས་པ་གཅིག་པ་ཉིད་ཡིན་ལ། སྡོམ་པ་མཆོག་མ་ཡིན་པ་དང་ལྡན་པའི་དགེ་སློབ་མ་དང་།
སྡོམ་པ་མཆོག་དང་ལྡན་པའི་དགེ་སློང་མ་དང་། བསླབ་པ་བྱིན་པ་མོར་ནི། གསོག་འཇོག་
བྱས་པ་ལ་སོགས་པ་གཅིག་པ་ཉིད་མ་ཡིན་ནོ། །
འདིར་གཞུང་ནི། དགེ་སློང་མ་དང་བསླབ་པ་བྱིན་པ་མོས་གསོག་འཇོག་བྱས་པ་ནི།
དགེ་སློབ་མས་གསོག་འཇོག་བྱས་པ་ཉིད་ཡིན་ལ། དགེ་སློབ་མས་གསོག་འཇོག་བྱས་པ་ནི་
དེ་གཉིས་ཀྱིས་གསོག་འཇོག་བྱས་པ་ཉིད་མ་ཡིན་ནོ། །ཞེས་གསུངས་པ་ཡིན་ནོ། །ཞེས་
བཤད་པས་སོ། །དེས་ན་འདིར་སྐབས་ཀྱི་མཆོག་དང་མཆོག་མ་ཡིན་པ་ནི་དགེ་སློང་མ་དང་
དགེ་སློབ་མ་ལ་སྡོམ་པ་མཆོག་དམན་ཡོད་པས་དེ་གཉིས་ལ་བྱ་བ་ཡིན་གྱི། དགེ་སློང་ཕ་
དང་དགེ་ཚུལ་ཕ་ལྟ་བུ་ལ་སྡོམ་པ་མཆོག་དམན་ཡོད་ཀྱང་། འདིར་ངོས་བཟུང་བ་མ་ཡིན་ཏེ།
དགེ་ཚུལ་ལ་གསོག་འཇོག་མ་བཅས་པའི་ཕྱིར་རོ། །དགེ་ལྡན་ཊིཀ་ཆེན་ལས། དགེ་སློང་
ཕམ་པ་བྱུང་མ་བྱུང་གཉིས་ལ་ངོས་བཟུང་བ་ནི་མི་རིགས་ཏེ། རྒྱ་ཆེར་འགྲེལ་མ་གཟིགས་
4



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
པའི་སྐྱོན་ཡིན་པའི་ཕྱིར་རོ། །ཡང་བྱིན་ལེན་སྟོབ་པ་པོས། མཐོ་ས་ནས་སྟོབ་ཀྱང་ཐོབ་པའི་
དམིགས་བསལ་ཡོད་དེ། སྤྲེའུ་དང་གླང་པོ་ཆེ་ཅང་ཤེས་ལྟ་བུས་མཐོ་ས་ནས་སྟབས་ཀྱང་
ཐོབ་པའི་ཕྱིར་རོ། །ཡང་བྱིན་ལེན་སྟོབ་པ་པོས་ནོད་པ་པོ་རང་གི་མདུན་ན་ཡོད་ན། རྒྱབ་
དང་གློ་གཡས་གཡོན་དང་། ལག་པ་གཉིས་ཀས་མི་བདེ་ན་གཅིག་གིས་སྟབས་ཀྱང་ཆོག་པ་
དང༌། ཐག་ཉེ་བ་ནས་མི་བདེ་ན་རིང་བ་ནས་སྟབས་ཀྱང་ཆོག་པའི་དམིགས་བསལ་ཡང་
འདོད་དགོས་ཏེ། ཚིག་ལེ་ལས། བྱིན་ལེན་བྱའོ། །མི་བདེ་ན་རྒྱང་རིང་ནས་ཀྱང་རུང་བ་ཉིད་
ཅེས་དང་། འདི་ལ་ཅང་ཤེས་གླང་པོ་རྟ། །སྤྲེའུ་ཡིས་ཀྱང་རུང་བ་ཉིད། །ཅེས་བཤད་པའི་
ཕྱིར་རོ། །འོ་ན་མདོར། མངོན་སུམ་དུ་ཐོབ་པའི་ཕྱོགས་ན་གནས་པས་ལག་པ་བཀན་པས་
ལུས་སམ་དེ་དང་འབྲེལ་བས། གྱེན་དུ་འདེགས་ནུས་པ། རྫོགས་པར་མ་བསྙེན་པ། མི་མ་
ཡིན་པ་ལས་སྦྱིན་པར་འདོད་པས་ཡན་ལག་གིས་སམ། དེ་དང་འབྲེལ་བས་བྱིན་པ་ནོས་པ་
ནི་བྱིན་ལེན་ཡིན་ནོ། །ཞེས་དང་། རྒྱ་ཆེར་འགྲེལ་ལས། མངོན་སུམ་དུ་ཞེས་བྱ་བ་ནི། བྲང་
ཐད་ནས་བླངས་ན་བྱིན་ལེན་ཡིན་གྱི། གློའམ་རྒྱབ་ནས་བླངས་པ་ནི་བྱིན་ལེན་མ་ཡིན་ནོ་
ཞེས་གསལ་བར་བཤད་པ་དང་འགལ་བ་མ་ཡིན་ནམ་སྙམ་ན། འདི་ནི་སྤྱིར་བཏང་བ་སྟེ།
དེ་ལྟ་མ་ཡིན་ན་རྩ་བར་རྫོགས་པར་མ་བསྙེན་པ། ཞེས་དང་། དེའི་འགྲེལ་པར། རྫོགས་
པར་མ་བསྙེན་པ་ཞེས་བྱ་བ་ནི། རྫོགས་པར་མ་བསྙེན་པ་ལས་ནོས་ན་བྱིན་ལེན་ཡིན་གྱི་
དགེ་སློང་ལས་ནི་མ་ཡིན་ནོ། །ཞེས་བཤད་པ་དེ་ཡང་ངེས་པ་ཅན་དུ་ཁས་བླང་དགོས་པ་
ལས། དགེ་སློང་ནང་ཕན་ཚུན་དུ་བྱིན་ལེན་ཆགས་པའི་དམིགས་བསལ་གོང་དུ་ཇི་སྙེད་
བཤད་ཟིན་པ་དེས་གནོད་པའི་ཕྱིར་རོ། །ཕྱོགས་གཅིག་ལ་ཨ་མཐས་མ་ཡིན་པར་རྒྱ་
འབག་ལྟར་འཕྲུལ་ཆགས་པ་གཅིག་སྙིང་ལ་གཅེས་སོ། །
ཡང་དགེ་འདུན་ལ་ཟན་སྟོབ་པའི་ལག་བདེ་བ་དགེ་སློང་གིས་བྱེད་ཆོག་པའི་
དམིགས་བསལ་ཡང་ཡོད་དེ། དགེ་སློང་དེ་ལ་ཟས་རྣམས་བསྙེན་པར་མ་རྫོགས་པ་ཞིག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གིས་བྱིན་ལེན་བྱས་ནས། དགེ་སློང་དེས་དགེ་འདུན་ལ་ཟས་རྣམས་འབྲིམ་པར་བཤད་པའི་
ཕྱིར་ཏེ། རྩ་བར་དགེ་སློང་བྱིན་ལེན་བྱས་པས་བྲིམ་པ་ཉིད་ནི་རུང་བ་ཉིད་ཡིན་ནོ་ཞེས་
བཤད་པས་སོ། །དེས་ན་དེང་སང་གི་མཁན་སློབ་ཆེན་པོར་གྱུར་པ་དག་ལ་བསྙེན་པར་མ་
རྫོགས་པ་གསོལ་བྱ་བའི་འོས་མེད་ན། དགེ་སློང་ཞིག་གིས་བྱེད་ཆོག་པའི་ལག་ལེན་
བཤད་པར་བྱ་སྟེ། གསོལ་གྱི་བཟའ་བཅའ་བཞེས་རུང་གི་འོས་རྣམས། མ་རྫོགས་པ་
གཞན་ཞིག་གིས་དགེ་སློང་གསོལ་དཔོན་དེ་ལ་བྱིན་ལེན་སྟབས་ནས། དགེ་སློང་དེས་
མཁན་སློབ་དེ་ལ་བྱིན་ལེན་སྟོབ་པའི་ཚུལ་ལམ། ཡང་ན་མདུན་དེར་བསྒྲིགས་པ་ཙམ་གྱིས་
ཆོག་པ་ཡིན་ཏེ། རང་དང་འདྲ་བ་བྱིན་ལེན་བྱས་ལ་མ་ཞིག་པ་ཡིན་པའི་ཕྱིར་རོ། །དེང་སང་
སྡེར་ནོན་དུ་གྲགས་པའི་ཤ་དམར་རྗེན་པ་རྣམས་ནི། བྱིན་ལེན་བྱ་ཡང་མི་དགོས་ཏེ། དེ་
དག་ཟས་མི་རུང་བ་ཡིན་པའི་ཕྱིར་རོ། །མཁན་སློབ་རང་གི་ལྷག་མ་དེ་དག་སྤངས་ཟིན་ནས་
རང་གི་གནས་མལ་དུ་རང་གིས་བཟའ་བར་བྱེད་ན་ནི། ལྷག་བོར་གྱི་ཆོ་ག་དགོས་པར་
སྣང་སྟེ། དེ་མ་བྱས་ན་སྤངས་པ་ཟ་བའི་ལྟུང་བྱེད་དམ། ཉེས་བྱས་གང་རུང་གིས་རེག་པར་
འགྱུར་བས་སོ། ། །
གཉིས་པ་བྱིན་ལེན་འཇིག་པའི་རྒྱུ་ནི། ལུང་བར་སྡོམ་ལས། འཕྲོགས་དང་འབྲེལ་
དང་རེག་པ་དང་། །བསྔོས་དང་དགེ་སློང་མིན་གྱུར་དང༌། །དངོས་པོ་གྱུར་དང་སྐྱེ་བར་གྱུར། །
དོར་བར་ཀྱང་ནི་བྱིན་ལེན་འཇོག ཅེས་པ་ལྟར། བྱིན་ལེན་བྱས་པའི་ཟས་དེ་ཕན་ཚུན་ཀྱལ་
ཀ་ཙམ་གྱིས་ཀྱང་འཕྲོགས་མཐེན་བྱས་པ་དང་། སྟན་ལས་མ་ལངས་པར་ལག་པས་མི་
སྙོགས་པའི་སར་འབྲིལ་བ་དང་། རང་གིས་རེག་བཞིན་པ་མ་ཡིན་པར་བསྙེན་པར་མ་
རྫོགས་པ་གཞན་ལ་སྦྱིན་པ་ལ་སོགས་པའི་སྒོ་ནས་མ་རྫོགས་པ་ལ་བསྔོས་པ་དང༌། རང་
ཉིད་མཚན་གཉིས་པ་ལ་སོགས་པའི་སྒོ་ནས་དགེ་སློང་མ་ཡིན་པར་གྱུར་པ་དང་། དངོས་པོ་
དེ་རོ་དང་སླ་བ་གཞན་དུ་གྱུར་པ་དང་། བྱིན་ལེན་ནོད་པ་པོ་རང་ཉིད་སྐྱེ་བ་གྱུར་པ་སྟེ་ཤི་



ཆ་
ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
འཕོས་པ་དང༌། ཟས་དེ་སོར་བཞི་ཙམ་གྱི་ནམ་མཁའ་ལ་དོར་བས་འཇིག་པ་སྟེ་བརྒྱད་
ཡོད་ལ། ལུང་གཞན་ལས་སྤང་ལྟུང་ཕྱིར་བཅོས་ཀྱི་ཚེ་ཟས་དེ་སྤངས་པ་དང༌། མེ་ཆུ་ལ་
སོགས་པས་ཟས་དེ་བརླགས་པས་ཀྱང་འཇིག་པར་བཤད་དེ། བསྡོམས་པས་འཇིག་རྒྱུ་བཅུ་
ཡོད་དོ། །
གསུམ་པ་བྱིན་ལེན་གྱི་དབྱེ་བ་ལ། ལུང་ལས། བྱིན་ལེན་ནི་ལྔ་སྟེ། ལུས་ཀྱིས་ལུས་
ལ་བྱ་བ་ལུས་དང་འབྲེལ་བས་ལུས་ལ་བྱ་བ། ལུས་དང་འབྲེལ་བས་ལུས་དང་འབྲེལ་བ་ལ་
བྱ་བ། གཞན་པའི་བྱིན་ལེན་ནོ། །ཞེས་ལྔ་འབྱུང་བའི་དང་པོ་ནི། སྟོབ་པ་པོའི་ལག་པས་
ནོད་པ་པོའི་ལག་པར་བྱིན་ལེན་བྱས་པ་ལྟ་བུ། གཉིས་པ་ནི། སྟོབ་པ་པོའི་ལྷུང་བཟེད་ལ་
སོགས་པའི་སྣོད་ཀྱི་ནང་ནས། ནོད་པ་པོའི་ལག་པར་བྱིན་ལེན་བྱས་པ་ལྟ་བུ། གསུམ་པ་ནི།
སྟོབ་པ་པོའི་ལག་པས་ནོད་པ་པོའི་ལག་པར་བཟུང་བའི་ལྷུང་བཟེད་དང་། ཅོག་རྩེ་སོགས་
སུ་བྱིན་ལེན་བྱས་པ་ལྟ་བུ། བཞི་པ་ནི། སྟོབ་པ་པོའི་ལག་པས་བཟུང་བའི་སྣོད་ཀྱི་ནང་ནས་
ནོད་པ་པོའི་ལག་པར་བཟུང་བའི་སྣོད་ཀྱི་ནང་དུ་བྱིན་ལེན་བྱས་པ་ལྟ་བུ། ལྔ་པ་ནི། རིགས་
ངན་ཤན་པ་ལྟ་བུའི་བཟའ་བཅའ་སོགས་དྲངས་པ་ན། དཀྱིལ་འཁོར་རམ་རྒྱུག་རིས་སོགས་
བཞག་པའི་གཞི་བསྟན་ཏེ་འདིར་ཞོག་ཅེས་སྨྲ་སྟེ། དེ་ནས་རང་གིས་བླངས་ནས་ཟོས་པ་ལྟ་
བུ་ལ་བྱེད། ཡང་། མཁས་གྲུབ་དཔལ་ལྡན་སངས་རྒྱས་དང་། པཎ་ཆེན་ཤཱཀྱ་མཆོག་ལྡན་
སོགས། བྱིན་ལེན་འདི་ལག་ཉ་འགོག་བྱེད་ཀྱི་བྱིན་ལེན་དང་། བཟའ་ཆེད་ཀྱི་བྱིན་ལེན་
གཉིས་ཡོད་ཅིང་། དང་པོ་ནི། དགེ་འདུན་ནམ། མཁན་སློབ་སོགས་ཀྱི་དོན་དུ་སྦྱིན་བདག་
གིས་ཕུལ་བའི་ནས་ཀྱི་བང་བ་དང་། ཙམ་ཚུགས། ཇ་གསིག །མར་དང་བུ་རམ་གྱི་ཏང་རྩེ།
སྨན་ཛཱ་ཏི་དང་གུར་གུམ་གྱི་རྐྱལ་པ་སོགས་ལ་བྱིན་ལེན་བྱས་པ་ལྟ་བུ་ཡིན་ལ། གཉིས་པ་ནི་
རང་ངམ་རང་དང་འདྲ་བ་ཟ་བའི་ཆེད་དུ་བྱིན་ལེན་བྱས་པ་ལྟ་བུའོ། །དེས་ན་དུས་རུང་གི་ཁ་
ཟས་སྔ་དྲོ་ལག་ཉ་འགོག་བྱེད་ཀྱི་བྱིན་ལེན་བྱས་པ་དེ། གུང་ཚིགས་འདས་ནས་བཅངས་
77



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཀྱང་གསོག་འཇོག་ཏུ་མི་འགྱུར་ཏེ། དེ་བཟའ་ཆེད་དུ་བྱིན་ལེན་བྱས་པ་མིན་པའི་ཕྱིར་ཞེས་
གསུངས་ཤིང་། ཨ་ཏི་ཤ་ཆེན་པོའི་ཕྱག་ལེན་ལ་ཡང་དེ་ལྟར་ཡོད་ཅེས་གྲགས་སོ། །
འདི་ནི་བརྟག་པ་བྱ་བའི་གནས་ཏེ། འདི་ལ་ལུང་རིགས་ཀྱིས་དཔྱད་བཟོད་པ་ཡོད་ན།
དགེ་སློང་རྣམས་ལ་བཟའ་བཅའ་རྣམས་ལ་ཐོག་མར་ལག་ཉ་འགོག་བྱེད་ཀྱི་བྱིན་ལེན་བྱས།
དེ་མ་ཞིག་བར་ལ་རང་གིས་རེག་ཀྱང་ལག་ཉར་མི་འགྱུར་ཞིང་། ཕྱིས་ཟ་ཆེད་ཀྱི་བྱིན་ལེན་
བྱས་ནས་ལོངས་སྤྱད་པས་ཆོག་པར་སྣང་བས། དགེ་སློང་རྣམས་ལ་ཤིན་ཏུ་གུ་ཡངས་ཀྱི་
ཕན་ཡོན་ཆེ་བར་འདུག་གོ །འོན་ཀྱང་དེ་ལྟར་བདེན་ན། དགེ་སློང་རྣམས་ལམ་ལ་ཉི་མ་
སྦྲེལ་ནས་འགྲོ་བའི་ལམ་རྒྱགས་ལ་ལག་ཉ་འགོག་བྱེད་ཀྱི་བྱིན་ལེན་བྱས་པས་ཆོག་པར་
སྣང་བ་ལ། ལམ་རྒྱགས་དུས་རུང་གི་སྨན་ལ་བྱིན་ལེན་བྱས་ནས། གུང་ཚིགས་ཡོལ་ན་
གསོག་འཇོག་ཏུ་འགྲོ་བར་དགོངས་ནས། ལམ་རྒྱགས་ལ་ལག་ཉ་ཉེས་མེད་དུ་གནང་བ་
འདི་ཇི་ལྟར་རིགས་ཏེ། ལག་ཉ་འགོག་བྱེད་ཀྱི་བྱིན་ལེན་གྱིས་ཆོག་པའི་ཕྱིར་རོ། །དེ་ལྟར་
ཡང་ཡིན་ཏེ་ཆུ་ཀླུང་སྒལ་བའི་ཕྱིར་རམ། ཁུར་རྩ་བ་རྣག་པའི་ཕྱིར། ལག་ཉར་བླངས་པའི་
ལམ་རྒྱགས་རུང་སྟེ། ཆོ་ག་མ་འབྱོར་རམ། ལམ་རྒྱགས་གཞན་མེད་ནའོ། །ཞེས་དགེ་སློང་
རང་གིས་ཁུར་བའི་ལམ་རྒྱགས་ཏེ། བཏུབ་ན་གཞན་དང་བརྗེ་པོ་བྱེད་ཅིང་བཟའ། མ་
བཏུབ་ན་དེ་ཉིད་ཟས་པས་ཆོག་གོ་ཞེས་གནང་འདུག་པའི་ཕྱིར་རོ། །དེ་ལ་མཁས་པ་ཆེན་པོ་
ན་རེ། ལམ་རྒྱགས་ལ་ལག་ཉ་འགོག་བྱེད་ཀྱི་བྱིན་ལེན་མི་བྱེད་དེ། དེ་ལམ་དུ་བཟའ་རྒྱུ་
ཡིན་པའི་ཕྱིར་ཞེས་གསུངས་སོ། །འོ་ན་དགེ་འདུན་རྣམས་དུས་ཉེ་བར་བཟའ་རྒྱུའི་ཞིབ་
ཀྱལ་ཇ་གསིག་ལ་སོགས་པ་ཡང་ལག་ཉ་འགོག་བྱེད་ཀྱི་བྱིན་ལེན་མི་རིགས་པར་ཐལ། དེ་
དག་དགེ་འདུན་རྣམས་ཉེ་བར་བཟའ་རྒྱུ་ཡིན་པའི་ཕྱིར་རོ་ཞེས་མཚུངས་སོ། །མཁས་པ་
ཆེན་པོ་ལམ་རྒྱགས་ལ་ལན་དེ་མིན་ཡོད་ན་གསུངས་ཤིག །ཁོ་བོ་ཅིག་ཀྱང་རྗེས་སུ་
འབྲང་ངོ༌། །
Q



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
གཞན་ཡང་། ཚིག་ལེ་ལས། ཁ་རུ་མིད་པ་མ་ཡིན་ལ། །བྱིན་ལེན་བྱ་བ་མ་ཡིན་ཞིང་།
ཞེས་བཤད་པ་འདིས་ཀྱང་ཟ་ཆེད་མ་ཡིན་པ་བྱིན་ལེན་མི་བྱེད་པར་བསྟན་པ་མ་ལགས་
སམ། འདི་ལ་རོང་སྟོན་ཆེན་པོས། ཁར་མིད་པ་མ་ཡིན་པ་ཁ་གཤལ་བའི་ཆུ་ལ་བྱིན་ལེན་
མི་བྱེད་ཅེས་འབྲུ་སྣོན་གནང་འདུག་ཀྱང་། འོ་ན། ཆུ་དང་སོ་ཤིང་མ་གཏོགས་སོ། །ཞེས་
སྤྱིར་ཆུ་ཙམ་ལ་བྱིན་ལེན་མི་དགོས་པར་བཤད་པ་དེ་འཐད་དམ་མི་འཐད། འཐད་ན། ཁ་
གཤལ་བའི་ཆུ་ལ་བྱིན་ལེན་མི་དགོས་ཞེས་དམིགས་བསལ་ཅི་དགོས། ཅི་སྟེ་ཁར་འཐུང་རྒྱུ་
ཡིན་ན་ཆུ་ལ་ཡང་བྱིན་ལེན་དགོས་སྙམ་ན། བཟའ་བཏུང་གི་ཆེད་ཡིན་ན་བྱིན་ལེན་དགོས་
པ་དང་། དེ་མ་ཡིན་ན་བྱིན་ལེན་མི་དགོས་པར་དངོས་ཤུགས་ལ་གྲུབ་པ་མ་ལགས་སམ།
མཁས་པ་ཆེན་པོ་དགོངས་ཤིག །ཁོ་བོ་ཅག་ནི། ལམ་ཐག་རིང་བགྲོད་པ་དང་། མཚམས་
དམ་པོ་སྤྱོད་པ་དང་། བྱིན་ལེན་སྟོབ་མཁན་མེད་པའི་ཚེ། ཟན་གཅོད་ཀྱི་ཆོ་ག་འདི་
མངགས་པར་གོ་སྟེ། དེ་བྱས་ན་གསོག་འཇོག་སྤང་ལྟུང་། ལག་ཉ། གསོག་འཇོག་ཟོས་
པའི་ལྟུང་བྱེད་རྣམས་དང་། བྱིན་ལེན་མ་བྱས་པར་ཟ་བའི་ལྟུང་བྱེད་རྣམས་མི་འབྱུང་ངོ་ཞེས་
འདུལ་འཛིན་སྔ་མ་ཁ་ཅིག་གསུང་བ་ལྟར་ལེགས་པ་ཡིན་པའི་ཕྱིར་དང་། ལག་ཉ་འགོག་
བྱེད་ཀྱི་ཆོ་ག་ཞིག་ཡོད་པར་བཤད་པ་དེ་ཡང་འདི་ཉིད་ཡིན་པར་སེམས་ཏེ། ཆོ་ག་མ་འབྱོར་
ཏམ་ཞེས་པའི་རྒྱ་ཆེར་འགྲེལ་ལས། བྱིན་གྱིས་བརླབས་པའི་ཆོ་ག་དེས་རང་གི་ལུས་སམ།
རང་གི་ལུས་དང་འབྲེལ་བའི་ཐག་པ་ལ་སོགས་པ་ནས་འཛིན་པར་བྱེད་པའི་རུང་བར་བྱེད་
པས་རེག་ན་ལག་ཉར་བླངས་པ་ཉིད་དུ་མི་འགྱུར་བ། དེ་ལྟ་བུའི་ཆོ་ག་མ་འབྱོར་ན་དགེ་སློང་
དེ་ཉིད་ཀྱིས་ཆུ་ཀླུང་བརྒལ་བར་བྱ་བ་དང་། གནས་གང་ན་ཁུར་རྩ་བ་འདུག་པ་དེར། དགེ་
སློང་དེ་ཉིད་ཀྱིས་བཀུར་བར་བྱའོ་ཞེས། ལག་ཉེར་མི་འགྱུར་བའི་ཆོ་ག་བྱེད་སྐབས་མ་
བྱུང་ན། དགེ་སློང་རང་གིས་ལམ་རྒྱགས་ཁུར་ནས་རུང་བ་གཞན་དང་བརྗེ་བོ་བྱེད་པའམ།
དེ་ཡང་མ་འབྱོར་ན། རང་གིས་ཁུར་བ་དེ་ནས་བཟའ་བར་བྱ་ཞེས་བཤད་འདུག་པའི་ཕྱིར་



ཕྱིར་རོ། །
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དང༌། ལག་ཉ་འགོག་བྱེད་ཀྱི་བྱིན་ལེན་ཡོད་ན། དེ་ལྟ་བུའི་དཀའ་གནས་བྱ་མི་དགོས་པའི་
དེ་ལྟར་ན་ལག་ཉ་འགོག་བྱེད་ཀྱི་ཆོ་ག་ནི། ཟན་གཅོད་ཀྱི་ཆོ་ག་འདི་ཡིན་པར་ངེས་ཏེ།
ཚིག་ལེ་ལས། ལམ་དུ་སོང་ཚེ་ལམ་རྒྱགས་དག །ཁུར་འཁྱེར་སུ་ཡང་མེད་པ་ན། །བརྗེ་བ་
ཡི་ནི་འདུ་ཤེས་ཀྱི། །རང་ཉིད་ཀྱིས་ནི་འཁུར་བར་བྱ། །བརྗེ་བ་གཞན་དག་མེད་པ་ན། །ཉི་
མ་དང་པོ་ཟན་བཅད་བྱས། །གཉིས་པ་ལ་ནི་སྤར་གང་ཙམ། །བཟའ་ཡི་དེ་ལས་ལྷག་པ་
མིན། །ཉི་མ་གསུམ་པ་སྤར་བ་གཉིས། །དེ་ལས་ཕར་ནི་ཅི་བདེར་བྱ། །ཞེས་གསལ་བར་
བཤད་པས་སོ། །ཡང་ཟན་གཅོད་ཀྱི་ཆོ་ག་མ་བྱས་ཀྱང་། སྦྱིན་བདག་གིས་བསམ་པ་དག་
པ་ནས་བཏང་བའི་བཟའ་བཅའ་རྣམས་བྱིན་ལེན་མ་བྱས་པར་དུས་མིན་དུ་ཡང་། སྒྲ་མི་
སྙན་པའི་དུས་དྲན་བྱས་པའི་སྒོ་ནས་བཟར་རུང་བ་ཡིན་ཏེ། ཚིག་ལེ་ལས། དགེ་སློང་རྣམས་
ལ་སྦྱིན་བདག་གིས། །གལ་ཏེ་བཟའ་བཅའ་བོར་ན་ནི། །སྒྲ་མི་སྙན་པའི་དབང་བྱས་ཏེ། །
དུས་ཡོལ་ནས་ཀྱང་བཟའ་བར་བྱ། །ཞེས་དང་། མདོ་རྩ་བར། དེ་སྦྱིན་བདག་གིས་བསམ་
པ་དག་པས་བཏང་བ་ཡིན་ན་རང་གིས་བླངས་ཏེ་བཟའ་བར་བྱའོ། །ཞེས་དང༌། འགྲེལ་
ཆེན་ལས། བྱིན་ལེན་མ་སྟབས་པར་ཟ་བ་ཐམས་ཅད་ལ། སྒྲ་མི་སྙན་པའི་དུས་སུ་བྱིན་གྱིས་
བརླབ་པར་བྱའོ་ཞེས་ཐམས་ཅད་དུ་ཤེས་པར་བྱའོ། །ཞེས་དང་། བྱིན་ལེན་བྱས་པའི་ཟས་
གཞན་མེད་དམ། བྱིན་ལེན་སྟོབས་པའི་མི་ལ་སོགས་པ་མེད་ན་ཞེས་སོགས་དང་གང་ཡང་
རུང་བ་ཞིག་ཡོད་ན་ནི། ཉེས་པ་ཁོ་ནར་འགྱུར་རོ་ཞེས་བཤད་པས་སོ། ། །
གཞན་ཡང་མུ་གེ་ལ་སོགས་པའི་དུས་དང་། ཤིན་ཏུ་བཀྲེས་པའི་དུས་སུ་ཡང་ལག་ཉ་
སོགས་ཆོ་གའི་སྒོ་ནས་མི་རུང་བའི་ཟས་དང་། བྱིན་ལེན་མ་བྱས་པའི་ཟས་དང་། དུས་རུང་
གི་ཝས་དུས་མིན་དུ་བཟའ་བ་སོགས་ཀྱང་སྒྲ་མི་སྙན་པའི་དུས་དྲན་བྱས་པའི་སྒོ་ནས་བཟའ་
རུང་བ་འདྲ་སྟེ། མདོ་རྩར། བྱིན་ལེན་མ་སྟབས་པ་དང་། རུང་བ་མ་བྱས་པ་དང་། དུས་མ་
8



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ཡིན་པར་ཟ་བ་ལ་སོགས་པ་རུང་བར་བྱ་བ་དག་ལ་རྩོམ་འདོད་པ་ན། བྱང་གི་སྒྲ་མི་སྙན་ན་
གྲགས་པའི་ཡིད་ལ་བྱེད་པ་བྱའོ་ཞེས་དང་། འགྲེལ་ཆེན་དུ། དགེ་སློང་ཟན་མེད་པ་ཤིན་ཏུ་
བཀྲེས་པ་ཉིད་ན་བྱིན་ལེན་མ་སྟབས་པ་དང་། རུང་བ་མ་བྱས་པ་དང་། དུས་མ་ཡིན་པར་ཟ་
བ་ལ་སོགས་པ་རུང་བར་བྱ་བ་དག་ལ་རྩོམ་འདོད་པ་ན་བྱང་གི་སྒྲ་མི་སྙན་ན་གྲགས་པའི་
ཡིད་ལ་བྱེད་པ་བྱའོ་ཞེས་དང་། འགྲེལ་ཆེན་དུ། དགེ་སློང་ཟན་མེད་པ་ཤིན་ཏུ་བཀྲེས་པ་
ཉིད་ན་བྱིན་ལེན་མ་སྟབས་པ་དང༌། རུང་བ་མ་བྱས་པ་དང་། དུས་མ་ཡིན་པར་ཟ་བ་ལ་
སོགས་པ་རུང་བར་བྱ་བ་དག་ལ་རྩོམ་པའི་མདུན་རོལ་དུ་རྩོམ་འདོད་པའི་ཚེ་ན། དགེ་སློང་
དེས་བྱང་སྒྲ་མི་སྙན་ན་གྲགས་པའི་ཡིད་ལ་བྱེད་པ་བྱ་སྟེ་ཞེས་སོགས་བཤད་པས་སོ། །
མཁས་གྲུབ་དཔལ་ལྡན་སངས་རྒྱས་པའི་གསུང་ལས། བྱང་སྒྲ་མི་སྙན་པའི་ཡིད་བྱེད་དེས་
བྱིན་ལེན་མ་བྱས་པར་ཟ་བའི་ཉེས་པ་ཁེགས་པ་ཡིན་གྱི། དུས་མ་ཡིན་པར་ཟ་བའི་ཉེས་པ་
ཁེགས་པ་མ་ཡིན་ཏེ། སྟོན་པ་འཁོར་བཅས་གླིང་འདིར་གཤེགས་དུས་གང་དུ་ཡང་། ཕྱི་དྲོ་
དུས་རུང་ཉེས་མེད་དུ་གསོལ་བ་མ་ཚོར་བའི་ཕྱིར་ཞེས་བཤད་པ་ནི། མཁས་པའི་གཏམ་མ་
ཡིན་ཏེ། སྒྲ་མི་སྙན་པའི་དབང་བྱས་ཏེ། །དུས་ཡོལ་ནས་ཀྱང་བཟའ་བར་བྱ། །ཞེས་དང༌།
མདོར། བྱིན་ལེན་མ་སྟབས་པ་དང་། རུང་བ་མ་བྱས་པ་དང་། དུས་མ་ཡིན་ཟ་བ་དག་ལ།
ཞེས་སོགས་དེ་དག་གི་དུས་རུང་དུས་མིན་དུ་ཟ་ཆོག་པ་ཞིག་ཡོད་པར་བསྟན་པའི་ཕྱིར་དང་།
ལུང་དེ་དག་གི་དོན་ཡང་སྒྲ་མི་སྙན་པའི་ཡིད་བྱེད་བྱས་ཙམ་གྱིས་བྱིན་ལེན་མ་བྱས་པར་ཟ་
བའི་ཉེས་པ་དང༌། ཕྱི་དྲོ་ཟ་བའི་ཉེས་པ་ཁེགས་ཞེས་པ་མ་ཡིན་གྱི། བྱིན་ལེན་མ་བྱས་པར་
ཟ་བ་དང་། དུས་རུང་དུས་མིན་དུ་ཟ་བའི་སྐབས་ཡོད་པ་དེ་དག་ཏུ་ཡང་སྒྲ་མི་སྙན་པའི་དུས་
དྲན་བྱེད་དགོས་ཞེས་པའི་དོན་ཡིན་པའི་ཕྱིར་རོ། །ཐུགས་རྣམ་དཔྱོད་ཞིབ་དགོས་སོ། །
འོ་ན་སྒྲ་མི་སྙན་པའི་དུས་དྲན་ཇི་ལྟར་བྱེད་སྙམ་ན། བྱང་སྒྲ་མི་སྙན་ན་བདག་གཞན་
གྱི་དབྱེ་བ་མེད་པ་ལྟར། བདག་གིས་ཀྱང་བྱའོ་སྙམ་པའི་སྒོ་ནས་སྒྲ་མི་སྙན་གྱི་དུས་སམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གནས་སྐབས་ཡིད་ལ་དྲན་པར་བྱེད་པ་སྟེ། འགྲེལ་པར། བསམ་པ་དྲང་ཞིང་དགེ་བ་ཡིན་
པའི་ཕྱིར་བདག་གི་ཞེའམ་གཞན་གྱི་ཞེའམ། །གཞན་ལ་བསླང་བར་བྱ་བ་དེ་ལྟ་བུ་ལ་
སོགས་པའི་བྱེ་བྲག་ཏུ་རྟོག་པ་དེ་ན་མེད་པ་ཁོ་ན་ཡིན་པས་དགེ་སློང་དེས་ཀྱང་དེའི་ཚེ། བྱིན་
ལེན་མ་སྟབས་པ་ལ་སོགས་པ་དེ་དག་ཐམས་ཅད་ལ་དེ་ལྟ་བུའི་བསམ་པས་རང་གིས་བྱའོ། །
ཞེས་བཤད་པས་སོ། །གཞན་ཡང་། ནད་པ་ལ་ནི་མཁས་པའི་ལུང་ཉིད་དུས། ཕོངས་པ་ལ་
ནི་དུས་མིན་མེད་པ་ཉིད། ཅེས་པ་འདིས་ཀྱང་། ནད་པ་ལ་སྨན་པའི་ངག་བཞིན་ཕྱི་དྲོ་
བཟར་རུང་བ་དང་། ཕོངས་པའི་ཚེ་སྔ་དྲོ་དང་ཕྱི་དྲོ་སོགས་ནམ་རྙེད་པའི་ཚེ་དུས་རུང་དུས་
མིན་དུ་ཡང་ལོངས་སྤྱད་པས་ཆོག་པར་ཤེས་པར་གྱིས་ཤིག ། །
གསུམ་པ་དུས་མིན་ཟ་བའི་ལྟུང་བྱེད་བསྲུང་ཚུལ་ལ། བཅས་ལྡན་དགེ་སློང་གིས་
དུས་རུང་གི་ཁ་ཟས་རང་གླིང་གི་ཉི་མ་ཕྱེད་ཡོལ་ནས་ཟས་པ་ལ་ལྟུང་བྱེད། མ་རྫོགས་པའི་
རབ་བྱུང་གསུམ་ལ་བཤགས་བྱའི་ཉེས་བྱས་རེ་འབྱུང་བས་དེ་བསྲུང་དགོས་ལ། འོ་ན་དུས་
མིན་དུ་ཟ་བའི་ལྟུང་བྱེད་ཇི་ལྟ་བུ་སྙམ་ན། འདི་ལ་ལྟུང་བ་རྣམ་གཞག །ལྟུང་བྱེད། བསླབ་
བྱ་དང་གསུམ་མོ། །དང་པོ་ལ་གཞི་བསམ་སྦྱོར་བ་མཐར་ཐུག་བཞི་ལས། དང་པོ་ལ། སྨན་
རྣམ་བཞི་ལས། དུས་རུང་གི་ཁ་ཟས་རུང་བ་ཚད་ལྡན། མིད་པ་གཉིས་པའི་སྦྲེགས་པ་བཞི་
པ་ཚུན་ཆད་མ་ཡིན་པ། དུས་རུང་གི་ཉི་མ་ཕྱེད་ཡོལ་ནས་སྐྱ་རེངས་མཤར་གྱི་བར་ཡིན་ལ།
མུ་གེ་དང་མུ་གེ་དང་འདྲ་བའི་དུས་མིན་པ། བདག་ཉིད་དེས་ཕན་པའི་ནད་ཅན་མིན་པའོ། །
བསམ་པ་ལ། འདུ་ཤེས་གཙོ་བོར་གྱུར་ཅིང་། ཀུན་སློང་ཟ་འདོད་ཀྱི་བསམ་པ་རྒྱུན་མ་ཆད་པ།
སྦྱོར་བ་བཟའ་བར་རྩོམ་པ། མཐར་ཐུག་མགུལ་དུ་མེད་པ་ན་མཐར་ཐུག་གྲུབ་ཅིང་། དེ་
ཡང་ཁམ་མིད་ཐེངས་རེ་ལ་ལྕགས་ཀྱི་གོང་བུ་རེ་ཟ་བའི་ཉེས་པ་དང་བཅས་པ་སྟེ། རང་གླིང་
སྐྱ་རེངས་དང་པོ་སོགས་བཟུང་ནས། ཉི་མ་ཕྱེད་དང་དུས་རུང་ཟས་ཡིན་ཏེ། །དེ་ཡོལ་གང་
ཞིག་དུས་མིན་ཟ་བྱེད་པ། །ཉེས་བྱས་ལྕགས་ཀྱི་གོང་བུའི་ཟས་རྣམས་ཟ། །ཞེས་བཤད་
82



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
པས་སོ། །
འདི་ལ་འདུ་ཤེས་གཙོ་ཆེ་བའི་གནད་ཀྱིས་འདུ་ཤེས་མུ་དྲུག་འབྱུང་བ་ཡིན་ཏེ། དུས་
མ་ཡིན་པ་ལ་མ་ཡིན་པར་འདུ་ཤེས་པ་དང་། དེ་ལ་ཡིད་གཉིས་ཟ་བས་ཟོས་ན་དངོས་
གཞིའི་མུ་གཉིས། དུས་ཡིན་པ་ལ་མ་ཡིན་པར་འདུ་ཤེས་པ་དང༌། དེ་ལ་ཡིད་གཉིས་ཟ་བས་
ཟོས་ན་ཉེས་བྱས་ཀྱི་མུ་གཉིས། དུས་ལ་དུས་སུ་འདུ་ཤེས་པ་དང༌། དུས་མ་ཡིན་པ་ལ་དུས་
སུ་འདུ་ཤེས་པས་ཟོས་ན་ཉེས་མེད་ཀྱི་མུ་གཉིས་འབྱུང་བ་ཡིན་པའི་ཕྱིར། འོ་ན་འདི་སྐབས་
ཀྱི་རང་གླིང་ཞེས་པ་དེ་རང་སྐྱེས་པའི་གླིང་དང་གནས་པའི་གླིང་གང་ལ་ངོས་བཟུང་སྙམ་ན།
འདི་ལ་ཕལ་ཆེར་རང་གནས་པའི་གླིང་ཁོ་ན་དང༌། འགའ་ཞིག་རང་སྐྱེས་པའི་གླིང་ཁོ་ན་
དང་། གཞན་དག་དེ་གཉིས་ཀ་མིན་གྱི་རང་ཚེ་འབྱིད་པའི་གླིང་ཡིན་ཟེར་བའི་ལུགས་
གསུམ་སྣང་བ་ལས། ལུགས་དང་པོ་དེར་མཐའ་གཅིག་ཏུ་མ་ངེས་ཏེ། སུམ་བརྒྱ་པའི་
འགྲེལ་པ་སློབ་ཕན་དུ། གང་ཞིག་འཛམ་བུ་གླིང་དུ་སྐྱེས་པ་དེ་གླིང་གཞན་དུ་འགྲོ་ན་ཡང་།
རང་གི་གླིང་གི་དུས་ཀྱི་དབང་གིས། མཚན་ཕྱེད་དང་ཉི་མ་ནུབ་པའི་དུས་སུ་ཡང་བཟའ་
བར་བྱ་སྟེ། འདི་ལ་འགྱོད་པར་མི་བྱའོ། །ཞེས་དང་།
དྲི་བའི་ཚིག་ལེར། ཁ་ཟས་བཅའ་བར་བྱ་བ་སོགས། རུང་བ་དུས་མིན་ཟ་བྱེད་པ། །
ཇི་ལྟར་དག་པ་ཞེས་གསུངས་པ། །ཐེ་ཚོམ་གཏན་ལ་འབེབ་བྱེད་ཡིན། །ཞེས་པའི་འགྲེལ་
པར། འདི་ལ་ཐེ་ཚོམ་བཅད་པ་ནི་འདི་ཡིན་ཏེ། དེ་ནི་གླིང་གཞན་དུ་སོང་བ་དུས་མ་ཡིན་
པར་ཟ་བའི་རྒྱུ་མཚན་ལ་བརྟེན་ནས་གསུངས་པ་ཡིན་ཏེ། བཙུན་པ་དགེ་སློང་གིས་དུས་མ་
ལགས་པར་བཟའ་བ་དང་བཅའ་བ་འཚལ་ཞིང་འཆའ་ན། ལྟུང་བར་མི་འགྱུར་བ་ལྟ་མཆིས་
སམ། ཉེ་བ་འཁོར་ཡོད་དེ། འཛམ་བུ་གླིང་པའི་དུས་ཀྱི་དུས་མ་ཡིན་པར་ཟ་ནའོ། །ཞེས་
པའི་ཞུ་བའི་ལུང་དེ་དྲངས་ནས་བཤད་ཅིང་། དེའི་དོན་ཡང་འཛམ་བུ་གླིང་དུ་སྐྱེས་པའི་དགེ་
སློང་གིས་གླིང་གཞན་གསུམ་གང་རུང་དུ་ཕྱིན་ནས་གླིང་དེའི་དུས་མིན་དུ་ཟོས་ཀྱང་། འཛམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བུ་གླིང་པའི་གུང་ཚིགས་མ་ཡོལ་བའི་དུས་ཡིན་ན། ཉེས་པ་མི་སྐྱེད་ཅེས་རང་གང་སྐྱེས་ཀྱི་
གླིང་གཙོ་ཆེ་བར་བཤད་འདུག་པའི་ཕྱིར་རོ། །ལུགས་གཉིས་པ་དེ་ཡང་མཐའ་གཅིག་ཏུ་མ་
ངེས་ཏེ། གཏམ་གྱི་གཞི་ལས། བཙུན་པ་རེ་ཤིག་དགེ་སློང་གིས། ཤར་གྱི་ལུས་འཕགས་
གླིང་དུ་འཚལ་ན། དེ་དུས་གང་གིས་འཚལ་བར་བགྱི། དེ་རྣམས་ཀྱི་དུས་གང་ཡིན་པའོ། །
ཞེས་བཤད་ཅིང་། དེ་གླིང་གཞན་གཉིས་ལ་ཡང་སྦྱར་བས། སྒྲ་མི་སྙན་པའི་དགེ་སློང་དེས་
སྒྲ་མི་སྙན་པའི་དུས་མ་ཡོལ་བར་བཟའ་དགོས་པར་སོང་ལ། དེའི་ཚེ་སྒྲ་མི་སྙན་པའི་རྟེན་
ལ་སྡོམ་པ་སྐྱེ་བ་མེད་པས། གླིང་གཞན་དུ་སྐྱེས་པའི་དགེ་སློང་སྒྲ་མི་སྙན་དུ་གནས་པ་ཞིག་
ལས་མ་འདས་པའི་ཕྱིར་རོ། །
འོ་ན་ལུང་ཞུ་བ་དང་གཏམ་གཞིའི་ལུང་གཉིས་ཀྱང་འགལ་བ་ལྟར་སྣང་བས་དེ་ཇི་
ལྟར་བྱ་སྙམ་ན། ཉོན་ཅིག །ཁོ་བོ་ཅག་ནི། སྤྱིར་བཏང་དམིགས་བསལ་དུ་འཆད་དེ། རང་
སྐྱེས་པ་གཙོ་ཆེ་བར་བྱས་པ་ཞུ་བའི་ལུང་དེ་ནི་སྤྱིར་བཏང་བ་ཡིན་ལ། འོན་ཀྱང་འཛམ་བུ་
གླིང་དུ་སྐྱེས་ཀྱང་སྒྲ་མི་སྙན་སོགས་གསུམ་དུ་གཞི་ཆགས་པའི་དགེ་སློང་ཞིག་ཡིན་ན། སྒྲ་
མི་སྙན་པའི་དུས་སོགས་དང་བསྟུན་དགོས་སོ་ཞེས་པ་གཏམ་གཞིའི་ལུང་དེ་ནི་དམིགས་
བསལ་ཡིན་པའི་ཕྱིར་རོ། །ལེགས་པར་བཤད་པའི་དགའ་སྟོན་མིན་ནམ་སོམས་ཤིག །
གཉིས་པ་ལྟུང་མེད་ནི། སྨན་གཞན་གསུམ་ཕྱི་དྲོ་ཟོས་ཀྱང་ཉེས་པ་མེད་ལ་མུ་གེའི་དུས་དང་།
ནད་པ་ལ་དུས་རུང་དུས་མིན་དུ་ཟོས་པ་ལ་ཉེས་པ་མེད་དེ། གནང་བའི་ཕྱིར་རོ། །ནད་པ་ལ་
ཡང་དེས་ཕན་པ་ཞིག་ཡིན་ན་ཉེས་པ་མེད་ལ། དེ་ལྟ་མིན་ན། ཆོ་ག་བཙན་པོ་ལ་བརྟེན་དུ་
ཡོད་བཞིན་དུ་བག་ཡངས་ལ་བརྟེན་པའི་ཉེས་པར་འགྱུར་སྲིད་དོ་ཞེས་འདུལ་འཛིན་སྔ་མ་
དག་འཆད་དེ། ཆོ་ག་བཙན་པོ་ནི་སྤྱིར་བཏང་ཡིན་ལ། བག་ཡངས་ནི་དམིགས་བསལ་ཡིན་
པས། དམིགས་པསལ་ལ་བརྟེན་དགོས་པའི་དགག་དགོས་ཁྱད་པར་ཅན་བྱུང་ན་མ་
གཏོགས། སྤྱིར་བཏང་ནས་བསླབ་པ་བཅས་པ་བཞིན་བསྲུང་དགོས་ཞེས་གདམས་པར་
84



=
=
ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
མཛད་པ་ནི་མེད་པར་སྣང་སྟེ། དེ་ལྟ་མ་ཡིན་ན་ཧ་ཅང་བག་ཡངས་སུ་ཤོར་བའི་སྐྱོན་འབྱུང་
སྲིད་པས་སོ། །
གསུམ་པ་བསླབ་བྱ་ནི། གནས་བརྟན་བ་ལང་བདག་ལྟར་མིད་པ་གཉིས་པ་ཡིན་ན།
བསྒྲིགས་པ་གསུམ་པ་མན་ཆད་བོར་ནས་ཁ་བཤལ། དེ་ནས་ཅི་དགར་མིད་པར་བྱའོ། །
དེའི་དོན་ཡང་མིད་པ་གཉིས་པ་ཅན་མིད་པ་གཅིག་ནས་སྐྱུག་པ་ཡང་ཡང་ཟ་བ་གཅིག་
ཡིན་ན། སྐྱག་པ་གསུམ་པ་མན་ཆད་ཕྱི་དྲོ་བཟར་མི་རུང་ལ། དེ་ཕན་ཆད་ཕྱི་དྲོ་གནང་ཞེས་
པའི་དོན་ཡིན་པར་སེམས་སོ། །དེས་ན་དུས་རུང་དུས་མིན་དུ་ཟོས་ཆོག་པའི་དམིགས་
བསལ་འགའ་ཞིག་ཡོད་ཀྱང་། ཕལ་ཆེར་གོང་དུ་སོང་ཟིན་ལ། འདུལ་ལུང་ལས། དགེ་སློང་
རྣམས་མཆོད་རྟེན་གྱི་ལས་བྱེད་ཚེ་གུང་ཚིགས་ཡོལ་བ་ན། ལས་དེ་ལྟ་བུའི་ཚེ་ཕྱི་དྲོ་གནང་བ་
ཡང་ཡོད་དོ།། །།
བཞི་པ་སྤངས་པ་ཟ་བའི་ལྟུང་བྱེད་བསྲུང་ཚུལ་ལ། བཅས་ལྡན་དགེ་སློང་གིས་སྟན་
ཐོག་གཅིག་ཏུ་ཟས་ཆོག་པར་བཟོས་ཏེ། ངག་གི་སྒོ་ནས་དེ་ཉིད་ཟས་གཞན་མི་ཟ་བའི་ཚིག་
སྨྲ་ཤིང་། སྟན་ལས་ལངས་ཏེ། ལུས་ངག་གཉིས་ཆར་གྱིས་སྤངས་པ་ཞིག་གིས་ལྷག་བོར་གྱི་
ཆོ་ག་མ་བྱས་པར། དེ་ཉིན་དུས་རུང་གི་ཟས་གཞན་ཟོས་ན་སྤངས་པ་ཟ་བའི་ལྟུང་བྱེད་
འབྱུང་བས་དེ་བསྲུང་དགོས་སོ། །འདི་བསྲུང་བ་ལ་སྤྱངས་པ་ཟ་བའི་ལྟུང་བྱེད། དགོས་
སྤངས་པའི་ཚད། ལྷག་བོར་གྱི་ཆོ་ག །ཞར་བྱུང་རྩོམ་ཙམ་ལྡང་ངོས་བཟུང་བ་དང་བཞིའོ། །
དང་པོ་གཞི་བསམ་སྦྱོར་བ་མཐར་ཐུག་གོ །དང་པོ་ལ། བཟའ་བྱའི་དངོས་པོ་སྨན་རྣམ་བཞི་
ལས། དུས་རུང་གི་བཟའ་བཅའ་རུང་བ་ཚད་ལྡན་ལྷག་བོར་གྱི་ཆོ་ག་བྱས་པ་མིན་པ། སྐྱོ་མ་
དང་ཐུག་པའམ། དེ་དང་འདྲ་བ་གཞན་ཡང་མིན་པ། དཀོན་ཟས་ཀྱང་མིན་པའོ། །བདག་
ཉིད་ནི་སྤངས་པ་ཡོངས་སུ་རྫོགས་ཤིང་ནད་པ་མིན་པའོ། །དུས་ནི་སྤངས་པའི་ཉིན་མཚན་
གཅིག་པོ་དེ་ཉིད་ཡིན་པ། མུ་གེ་དང་མུ་གེ་དང་འདྲ་བའི་དུས་མ་ཡིན་པའོ། །བསམ་པ་ལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འདུ་ཤེས་མ་འཁྲུལ་ཤིང་། ཀུན་སློང་ཟ་འདོད་རྒྱུན་མ་ཆད་པ། སྦྱོར་བ་ཟ་བར་རྩོམ་པ།
མཐར་ཐུག་མགུལ་དུ་མིད་པའི་ཚེ་ན་སྤངས་བའི་ལྟུང་བྱེད་དངོས་གཞི་གྲུབ་པ་ཡིན་ནོ། །
གཉིས་པ་ནི། འོ་ན་སྤངས་ཟའི་ཁ་ཟས་སྤངས་པའི་ཚད་ཇི་ལྟ་བུ་ཞེ་ན། འདི་ལའང་གཞི་
བསམ་སྦྱོར་བ་མཐར་ཐུག་བཞི་ལས། དང་པོ་ནི། དཀོན་ཟས་སམ་སྐྱོ་ཐུག་ལས་གཞན་
པའི་དུས་རུང་གི་ཁ་ཟས་རུང་བ་ཚད་ལྡན། བྱིན་ལེན་སྟོབ་པར་འོས་པས། ལུས་སམ་དེ་
དང་འབྲེལ་བ་གང་རུང་གིས་བྱིན་ལེན་སྟོབ་བཞིན་པའི་ཁ་ཟས་བཟའ་བ་དང་བཅའ་བ་
གང་རུང་ངོ་། །གང་ལ་སྤོང་བའི་ཡུལ་ནི། བྱིན་ལེན་སྟོབ་བཞིན་པའི་གང་ཟག་དེ་ལའོ། །
དུས་ནི་མུ་གེ་དང་མུ་གེ་དང་འདྲ་བའི་དུས་མ་ཡིན་ཞིང་། ཉིན་ཞག་གཅིག་པོ་དེ་ལའོ། །
བདག་ཉིད་ནི་ཟས་ཟ་བའི་མུ་ཡིན་པ་ལས་སྟན་དེ་ལས་མ་ལངས་པའོ། །བསམ་པ་ལ་འདུ་
ཤེས་མ་འཁྲུལ་ཞིང་། ཀུན་སློང་མི་ཟའོ་སྙམ་པའི་སྒོ་ནས་སྤོང་འདོད་རྒྱུན་མ་ཆད་པའོ། །
སྦྱོར་བ་ཚིག་ལྷག་མ་མེད་པ་ལྔ་གང་རུང་སྨྲ་བར་རྩོམ་ཞིང་། སྟན་ལས་ལྡང་བར་བརྩམ་
པའོ། །མཐར་ཐུག་ལངས་པ་སོགས་ཟ་བའི་གནས་བཏང་ཞིང་། ཚིག་ལྷག་མ་མེད་པ་ལྔ་
གང་རུང་སྨྲས་ན། དགེ་སློང་དེས་ཉིན་ཞག་དེ་ལ་ཟས་སྤངས་པ་ཞེས་པའི་མཐར་ཐུག་གྲུབ་
པ་ཡིན་ནོ། ། །
ཚིག་ལྷག་མ་མེད་པ་གཉིས་ཇི་ལྟ་བུ་སྙམ་ན། གསོལ་ཅིག །སོང་ཞིག །འཚལ་
ལགས་སོ། །ཆོག་གོ །མི་ཟའོ་ཞེས་པ་སྟེ། དེ་ཡང་ཁྱེད་རང་གསོལ་ཅིག་བདག་མི་ཟའོ་
ཞེས་དང་། ཟས་དེ་ཕར་སོང་ཅིག་ཁོ་བོ་རག་མི་ཟ་ཞེས་སོགས་ཀྱི་དོན་ཡིན་ནོ། །རེ་ཤིག་
གསོལ་ཅིག་ཅེས་སོགས་སྦྱར་ན་ཚིག་ལྷག་མ་མེད་པར་མ་སོང་བས། ངག་གི་སྒོ་ནས་
སྤངས་པར་མ་སོང་ཤིང་། ལུས་ངག་གཉིས་ཆར་གྱི་སྤངས་པ་མ་ཚང་ན། སྤངས་པ་ཡོངས་
རྫོགས་སུ་མ་སོང་བས་ལྷག་བོར་མ་བྱས་པར་ཟོས་ཀྱང་། སྤངས་ཟའི་ལྟུང་བྱེད་མི་འབྱུང་
བར་སེམས་སོ། །དེ་ཡང་བཟའ་བ་ལྔ་གང་རུང་ཅིག་སྤངས་ན་བཟའ་བཅའ་ཐམས་ཅད་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
སྤངས་པར་འགྱུར་ཏེ། གཙོ་བོ་ཡིན་པའི་ཕྱིར་རོ། །བཅའ་བ་ལྔ་གང་རུང་ཅིག་སྤངས་ན་
བཅའ་བ་ཐམས་ཅད་སྤངས་པར་སོང་གི་བཟའ་བ་གང་ཡང་སྤངས་པར་མ་སོང་སྟེ། གཙོ་བོ་
མ་ཡིན་པའི་ཕྱིར་རོ། །མཁས་པ་ཁ་ཅིག །བཟའ་བ་གང་ཡང་མི་འདོད་ཅེས་སྨྲས་ན་བཟའ་
བ་ཐམས་ཅད་སྤངས་པར་འགྱུར་ལ། བཟའ་བ་ལྔ་ལས་འདི་མི་འདོད་ཅེས་སྨྲས་ན་ངེས་
བཟུང་གི་ཚིག་ཡིན་པས། བཟའ་བ་གཞན་རྣམས་ཀྱང་སྤངས་པར་མི་འགྱུར་ཞིང་། བཅའ་
བ་ལ་ཡང་དེ་བཞིན་ཞེས་འཆད་དོ། །སྐྱོ་ཐུག་ལ་སོགས་པ་ལ་འདི་མི་འཚལ་ལོ་ཞེས་སོགས་
སྨྲས་པས་ནི་ཁོ་རང་ཡང་སྤངས་པར་མ་སོང་སྟེ། ཁོ་ལ་སྤངས་ཟའི་ལྟུང་བ་མ་བཅས་པའི་
ཕྱིར་རོ། །དེས་ན་རེ་ཤིག་མི་ཟའོ་ཞེས་སོགས་ཚིག་ལྷག་མ་དང་བཅས་ནས་སྨྲ་ཞིང་། བཟའ་
བཅའ་ཕྱིས་བྱུང་བ་རྣམས་ཀྱང་བཟའ་བར་བྱའོ་སྙམ་པའི་བསམ་པ་སྔོན་དུ་བཏང་ན་སྤངས་
པ་བསྲུང་བའི་ཐབས་སུ་འགྱུར་བ་ཡིན་ནོ། ། ་་་
འོ་ན་ཟས་ཀྱི་གྲལ་དུ་འཁོད་ནས་ཟས་དེ་མ་བླངས་པར་མི་ཟའོ་ཞེས་སྟན་ལས་
ལངས་པ་ཞིག་གིས། སླར་ཉིན་ཞག་དེའི་གུང་ཚིགས་མ་ཡོལ་བ་ལ་ཟས་གཞན་ཞིག་ཟོས་
ན་ཇི་ལྟར་འགྱུར་སྙམ་ན། སྤངས་པ་ཡོངས་རྫོགས་མ་ཡིན་པས། སྤངས་ཟའི་ལྟུང་བྱེད་མི་
སྐྱེད་ཅིང་། གཞན་ཡང་ཟས་སྔ་མ་ཆོག་པར་ཟོས་ནས་ཡིད་ཀྱིས་མི་ཟའོ་ཞེས་དམ་བཅས་པ་
ལ་ཡང་སྤངས་ཟའི་ལྟུང་བྱེད་མི་འབྱུང་ཡང་ཉེས་བྱས་ཙམ་ཞིག་འབྱུང་ཞེས་གསུངས་ཏེ་དེ་
ཡང་དཔྱད་པར་རིགས་སོ།། །།
་ གསུམ་པ་ལྷག་པོར་ནི། དེ་ལྟར་སྤངས་པ་ཡོངས་རྫོགས་ཀྱི་དགེ་སློང་ཞིག་གིས་དེ་
ཉིན་བཟའ་བཅའ་ཟ་བར་འདོད་ན། ཟས་དེ་ལ་ལྷག་བོར་གྱི་ཆོ་ག་བྱེད་དགོས་ཏེ། མ་བྱས་
པར་ཟོས་ན་སྤངས་ཟའི་ལྟུང་བྱེད་འབྱུང་བའི་ཕྱིར་རོ། །འོ་ན་ལྷག་པོར་ཇི་ལྟར་བྱ་སྙམ་ན།
བདག་ཉིད་སྤངས་པ་ཡོངས་རྫོགས་ཡིན་པ་ཞིག་ངེས་པར་དགོས་ཤིང་། མིན་ནའང་ཟས་དེ་
ཉིན་མི་ཟ་བར་ཡིད་དམ་བཅས་པ་ཞིག་གིས་ཀྱང་ལྷག་བོར་བྱས་པ་ལ་འགལ་བ་མེད་དམ་
87



རྗེ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ། །
བསམ། བདག་ཉིད་ན་བའི་དུས་དང་
། མུ་གེའི་དུས་སོགས་ནི་མ་ཡིན་པའོ། །དངོས་པོ་
དཀོན་ཟས་དང་། སྐྱོ་ཐུག་ལས་གཞན་པའི་དུས་རུང་གི་བཟའ་བཅའ་རུང་བ་ཚད་ལྡན་ནོ། །
བསམ་པ་ཞེ་དག་པ་ནས་ལྷག་པོར་བྱེད་འདོད་པ། སྦྱོར་བ་དང་པོར་བྱིན་ལེན་བྱས། ཡུལ་
དེ་རྒན་ན་ཕྱག་བྱ། ཙོག་པུར་འདུག་སྟེ། གཉིས་ཀའི་ལག་པ་གཡོན་གྱི་མཐིལ་དུ་བཞག
གཡས་པས་སྟེང་ནས་བཀབ་སྟེ། ལྷག་བོར་གྱི་ཆོ་ག་ལ་ཐུགས་གཏད་པར་ཞུ་ཞེས་བརྗོད།
ཡུལ་དེས་ཆོས་བཞིན་འདུལ་བ་བཞིན་མཛད་པར་ཞུ་ཞེས་སྨྲས། དངོས་གཞི་བཙུན་པ་
དགོངས་སུ་གསོལ། །བདག་དགེ་སློང་མིང་འདི་ཞེས་བགྱི་བ། འཚལ་མ་འཚལ་ལགས་
ཤིང་སྤངས་ཏེ་ཡོངས་སུ་རྫོགས་ཤིང་མཐར་ཐུག་པར་བགྱིས་པ་ལས། བཟའ་བ་དང་བཅའ་
བ་རྙེད་ཅིང་འཚལ་བར་འཚལ་ན། ལྷག་བོར་བགྱིས་ཏེ་བདག་ལ་སྩལ་དུ་གསོལ། །ཐབས་
ལེགས་བརྗོད། ཡུལ་དེས་ཟས་ཁམ་གཉིས་གསུམ་ཟོས་ནས། ཁྱོད་ཀྱིས་འགྱུར་གྱི་བཞུད་
ཅིག་ཅེས་བརྗོད། ཟས་དེ་ཡིད་ཀྱིས་སྤངས་པ་ཞིག་ཡིན་ན་ཟ་མི་དགོས། ཚིག་དེ་བརྗོད་དེ།
ལྷག་མ་གཏད་དོ། །ལྷག་བོར་གྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་ཞེས་རང་གིས་
བརྗོད། ཡུལ་དེས་ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ་ཞེས་བརྗོད་དོ། །དེས་
ན་ལུས་ངག་གཉིས་ཆར་གྱི་སྤངས་པ་མ་ཚང་ཤིང་། གང་རུང་ཞིག་ཚང་བ་དང་། གང་རུང་
གི་སྤངས་པ་མ་ཚངས་ཡང་ཡིད་ཀྱི་མི་ཟ་བར་དམ་བཅས་པ་ཙམ་ལ། ཉེས་བཅས་ཅི་འབྱུང་
ཞེས་སྔ་མ་དག་གསུངས་པས། དེ་དག་གིས་ལྷག་བོར་བྱས་ཀྱང་ཆོག་ལ། མ་བྱས་ཀྱང་
འགལ་བ་ཆེར་མེད་དམ་བསམ་མོ། །
ལྷག་བོར་བྱ་བའི་ཡུལ་དེ་ལ་དགེ་སློང་ཆོས་དྲུག་ལྡན་ཞིག་དགོས་ཞེས་སྤམ་མེ་
བཞག་པ་ནི། ཐུགས་གཞིག་མ་ཆུད་པ་སྟེ། དེའི་ཡུལ་དེ་ལ་ཟས་ཟ་བའི་མུ་དང་བཅས་ཤིང་
སྟན་དེ་ལས་མ་ལངས་པ། སྤངས་པ་ཡོངས་རྫོགས་སུ་མ་སོང་བའི་དགེ་སློང་ཞིག་ངེས་པར་
དགོས་པའི་ཕྱིར་ཏེ། མདོ་རྩ་བར། གནས་མ་བཏང་བས་བྱ་བ་ཉིད་དོ། །ཞེས་དང༌། ཚིག་
88



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ལེ་ལས། འདུག་པ་མ་དོར་དགེ་སློང་གིས། །གང་ཟོས་དེ་ནི་ལྷག་བོར་ཡིན། ཞེས་ཟས་ཟ་
བའི་འདུག་ས་མ་བཏང་བ་ཅིག་དྲུང་དུ་ལྷག་བོར་བྱ་བར་བཤད་འདུག་པའི་ཕྱིར་དང་། ཡང་
ཚིག་ལེ་ལས། འདུག་ས་མང་བོར་དགེ་སློང་གིས། །གང་ཟོས་དེ་ནི་ལྷག་བོར་མིན། །ཞེས་
འདུག་ས་ཡང་ཡང་སྤོས་ནས་ཟོས་པའི་དགེ་སློང་དེའི་དྲུང་དུ་ལྷག་བོར་བྱ་བ་མ་ཡིན་ཏེ།
དགེ་སློང་དེ་ནི་ཟས་ཟ་བའི་སྤྱོད་ལམ་ལས་ཉམས་པས་སོ། །ཞེས་བཤད་པ་ཡིན་པའི་ཕྱིར།
དེས་ན་སྤངས་པ་ཡོངས་རྫོགས་དེ་ནི་ལྷག་བོར་ཆོ་གའི་ཡུལ་མ་ཡིན་པར་བསྟན་པ་ཡིན་
ཞིང་། དེས་ན་ལྷག་བོར་ཆོ་གའི་ཡུལ་དེས་ཟས་གཏན་སྤངས་པ་མི་སྲིད་ཀྱང་། ཡིད་ཀྱིས་མི་
ཟ་བར་དམ་བཅས་པ་ཞིག་སྲིད་པས། དེས་ཟས་དེ་ནས་ཟ་མི་དགོས་པར། ཁྱོད་ཀྱིས་
འགྱུར་གྱི་ཞེས་སོགས་བརྗོད་པས་ཆོག་པ་ཡིན་ཏེ། མདོ་རྩ་ན། མི་ཟ་བར་བརྟགས་པ་བྱས་
པས་ཀྱང་ངོ་། །ཞེས་བཤད་པའི་ཕྱིར། ངེས་ཚིག་ནི། ལྷག་བོར་བྱ་བའི་ཡུལ་དེས་ལྷག་མར་
བྱས་ཤིང་བོར་བས་ལྷག་བོར་ཞེས་སྒྲ་བཤད་པ་ཡིན་མོད། དེས་ཟོས་པའི་འཕྲོ་ལྟ་བུ་ངེས་
པར་ཡིན་མི་དགོས་ཏེ། ཟས་གསར་པ་གཞན་ལ་ཡང་ཆོ་ག་དེ་བྱས་པས་ཆོག་པའི་ཕྱིར་རོ། །
བཞི་པ་རྩོམ་ལྡང་ནི། དགེ་སློང་གིས་ཟས་ཟ་བའི་འཕྲོ་ལས་ལངས་ན། རྩོམ་ལྡང་གི་
ཉེས་བྱས་འབྱུང་བས་དེ་བསྲུང་དགོས་ལ། དེ་ལ་ཡང་གཞི་བསམ་སྦྱོར་བ་མཐར་ཐུག་གོ །
དང་པོ་ནི། སྨན་རྣམ་བཞི་གང་རུང་ཟ་བའི་འཕྲོ་དང་བཅས་པའོ། །བདག་ཉིད་ནད་པ་
མིན་པ། ཆོག་པར་ཟོས་པ་མིན་པ། དགག་བྱ་ཟིལ་ནོན་དུ་འགྲོ་བའི་དགག་དགོས་གཞན་
མེད་པ། བསམ་པ་འདུ་ཤེས་མ་འཁྲུལ་ཞིང་། ཟ་བའི་འཕྲོ་ལ་ལྡང་འདོད་ཀྱི་བསམ་པ་རྒྱུན་
མ་ཆད་པ། སྦྱོར་བ་ལྡང་བར་རྩོམ་པ། མཐར་ཐུག་ལངས་པའོ། །དགེ་ཚུལ་ལ་རྩོམ་ལྡང་གི་
ཉེས་པ་མི་འབྱུང་སྟེ། རྩོམ་ལྡང་འབྱུང་བའི་ཟས་དེ་ལ་བྱིན་ལེན་སྔོན་དུ་འགྲོ་དགོས། དགེ་
ཚུལ་ལ་བྱིན་ལེན་མི་དགོས་པའི་ཕྱིར་རོ། །མཁས་པ་ཁ་ཅིག །བྱིན་ལེན་བྱས་ནས། ཟོས་མ་
ཟིན་བར་ལ་ལངས་ན་རྩོམ་ལྡང་འབྱུང་ཞེས་དང་། ཁ་ཅིག་ཟས་ཀྱི་གྲལ་དུ་འཁོད་ནས་ཟས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱུ་མཚོའི་གསུང་འབུམ་པོད་གསུམ་པ།
མ་ཟིན་གྱི་བར་ལ་རྩོམ་ལྡང་འབྱུང་ཞེས་པའང་མི་འཐད་དེ། སྦྱིན་བདག་གི་སྒོར་བྱིན་ལེན་
བྱས་ནས་རང་ཁྱིམ་དུ་ཟ་བ་དང་། ཟས་གྲལ་དུ་བྱིན་ལེན་བྱས་ནས་གནས་གཞན་དུ་ཟ་བ་
ལ་ཉེས་པ་མེད་པའི་ཕྱིར་རོ། །དེས་ན་སྤངས་ཟའི་ལྟུང་བ་འདི་ལ་སྟན་གཅིག་པའི་ལྟུང་བྱེད་
ཅེས་བྱ་ཞིང་། དེ་ལྟར་མིང་འདོགས་པའི་རྒྱུ་མཚན་ཡང་ཡོད་དེ། སྟན་ཐོག་གཅིག་ཏུ་ཟས་
ཟོས་ནས་སྤངས་པ་ཡོངས་སུ་རྫོགས་པའི་ཚེ། ལྷག་བོར་མ་བྱས་པར་ཉིན་གང་དེ་ལ་དུས་
རང་གི་ཟས་གཞན་བཟར་མེད་པས་ན་དེ་ལྟར་བཞག་པའི་ཕྱིར། འདི་སྦྱངས་པའི་ཡོན་ཏན་
བཅུ་གཉིས་ཀྱི་སྟན་གཅིག་པ་དང་འཁྲུལ་བར་མི་བྱ་སྟེ། སྦྱངས་ཡོན་གྱི་སྟན་ཅིག་པ་དེས་
ལྷག་བོར་བྱས་ཀྱང་། སྟན་ཐོག་གཅིག་གི་ཟས་དེ་ལས་ལྷག་པ་བཟར་མི་རུང་ལ། འདིས་
ལྷག་བོར་བྱས་ནས་རུང་བའི་ཕྱིར་རོ།། །།
ལྔ་པ་གསོག་འཇོག་བྱས་པ་ཟ་བའི་ལྟུང་བྱེད་སྲུང་ཚུལ་ལ། ལྟུང་བ་རྣམ་གཞག ལྟུང་
མེད། བསླབ་བྱ་དང་གསུམ་མོ། །དང་པོ་ལ། ཆ་ཅན་དང་། དེའི་ཆར་གཏོགས་ཀྱི་ལྟུང་བ་
གཉིས། དང་པོ་ནི། བཅས་ལྡན་དགེ་སློང་གིས་རང་ངམ་རང་དང་འདྲ་བས་སོགས་འཇོག་
བྱས་པའི་ཟས་ཟོས་ན། ལྟུང་བྱེད་འབྱུང་བས་དེ་བསྲུང་བ་ལ་གཞི་བསམ་སྦྱོར་བ་མཐར་
ཐུག་གོ །དང་པོ་ནི། སྨན་རྣམ་བཞི་གང་རུང་རུང་བ་ཚད་ལྡན་པ། རང་ངམ་རང་དང་འདྲ་
བས་གསོག་འཇོག་བྱས་ལ་མ་ཞིག་པ། ངོ་བོའི་སྒོ་ནས་རུང་ཞིང་ཆོ་གའི་སྒོ་ནས་མི་རུང་བ།
ལྷའི་བདུད་རྩི་མིན་པའོ། །དུས་མུ་གེ་དང་མུ་གེ་དང་འདྲ་བའི་དུས་མ་ཡིན་པ། བདག་ཉིད་
གནང་བ་མ་ཡིན་པ། བསམ་པ་ལ་འདུ་ཤེས་མ་འཁྲུལ་ཞིང་། ཀུན་སློང་གསོག་འཇོག་བྱས་
པ་ཟ་བར་འདོད་པ་རྒྱུན་མ་ཆད་པ། སྦྱོར་བ་ཟ་བར་རྩོམ་པ། མཐར་ཐུག་མགུལ་དུ་མིད་
པའི་ཚེ་ན་དངོས་གཞི་གྲུབ་པོ། །འོ་ན་གསོག་འཇོག་ཏུ་ནམ་སོང་ཞེ་ན། ཆུ་བྱང་པ། བྱིན་
གྱིས་མ་བརླབས་པའི་ཚེ། སྔ་དྲོ་བྱིན་ལེན་བྱས་པ་མ་ཞིག་པར་གུང་ཚིགས་ལས་འདས་པ་
དང་། དྲོའི་རྗེས་སུ་བྱིན་ལེན་བྱས་པ་མ་ཞིག་པར་སྲོད་ཐུན་ལས་འདས་པ་དང་། དེར་བྱིན་



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ལེན་བྱས་པ་མ་ཞིག་པར་མཚན་མོའི་ཐུན་ཐ་མ་ལས་འདས་པའི་ཚེ་ན་གསོག་འཇོག་ཏུ་
འགྱུར་ལ། སྨན་ཕྱི་མ་གསུམ་བྱིན་གྱིས་བརླབས་པའི་ཚེ་ན་རང་རང་གི་དུས་ཀྱི་མཐའ།
ཐུན་ཚོད་ཀྱི་མཐའ་དང་། ཞག་བརྒྱད་པའི་སྐྱ་རེངས་ཤར་བ་དང་། ནད་ལས་གྲོལ་བའི་ཚེའོ་
ཞེས་འཆད་དོ། །
བྱིན་གྱིས་མ་བརླབས་པ་ལ་གསོག་འཇོག་འབྱུང་བའི་རང་དུས་གསུམ་དུ་མཛད་
པ་ནི། ཅིས་ཀྱང་མི་འཐད་དེ། ཚིག་ལེ་ལས། སྔ་ཕྱི་གཉིས་སུ་སྤྱོད་པ་ཡི། །དེ་ནི་རྣམ་པ་
གཉིས་སུ་གསུངས། །སྔར་སྤྱོད་བྱིན་ལེན་བྱས་པ་ནི། ཕྱི་དྲོ་སྤྱོད་པ་བཀག་པ་ཡིན། །ཕྱི་དྲོ་
བྱིན་ལེན་བྱས་པ་ནི། ཐུན་ཚོད་འདས་པ་རུང་མ་ཡིན། །ཞེས་སྔ་དྲོ་བྱིན་ལེན་བྱས་ན་གུང་
ཚིགས་ཡོལ་བ་དང་། ཕྱི་དྲོ་བྱིན་ལེན་བྱས་ན་ཐུན་ཚོད་ཀྱི་མཐའ་ལས་འདས་པའི་ཚེ་གསོག་
འཇོག་ཏུ་འགྱུར་བའི་དུས་གཉིས་བཤད་ཀྱི་གསུམ་པ་དེ་འདྲ་མ་བཤད་པའི་ཕྱིར་རོ། །འཚོ་
བཅང་གི་སྨན་བྱིན་གྱིས་བརླབས་པ་ནད་ལས་གྲོལ་བའི་ཚེ་གསོག་འཇོག་ཏུ་སོང་བ་ཡང་མི་
འཐད་དེ། ནད་ལས་གྲོལ་བ་དེ། སྨན་དེ་བྱིན་གྱིས་བརླབས་པའི་དུས་མཐའ་མ་ཡིན་པའི་
ཕྱིར་ཏེ། དེ་ནི་རང་མ་ཤིའི་བར་དུ་བྱིན་གྱིས་བརླབས་པ་ཡིན་པའི་ཕྱིར་རོ། །ཨེ་དགོངས།
མཁས་པ་པཎ་ཤཱཀ་པའི་དཀའ་འགྲེལ་ལས། དུས་རུང་གི་སྨན་ཕྱི་དྲོ་ཟ་བྱེད་ཀྱི་བྱིན་ལེན་
བྱས་པ། ཐུན་ཚོད་ཀྱི་མཐའ་ལས་འདས་པའི་ཚེ་གསོག་འཇོག་ཏུ་འགྱུར་བ་མ་ཡིན་ཏེ། དེའི་
ཕྱི་དེ་ཉིན་བར་གྱི་གུང་ཚིགས་ཡོལ་བའི་ཚེ་གསོག་འཇོག་ཏུ་སོང་བ་ཡིན་པའི་ཕྱིར། ཞེས་
དང་། འདུལ་འཛིན་ཕལ་ཆེར། སྨན་ཕྱི་མ་གསུམ་བྱིན་གྱིས་མ་བརླབས་ཀྱང་། རང་རང་གི་
དུས་ཀྱི་མཐའ་ཐུན་ཚོད་ལས་འདས་པ་དང་། ཞག་བརྒྱད་པའི་སྐྱ་རེངས་ཤར་བ་དང་། ཇི་
སྲིད་འཚོ་བ་ལས་འདས་པའི་ཚེ་གསོག་འཇོག་ཏུ་སོང་ཞེས་འཆད་དོ། །དུས་རུང་གི་སྨན་ཕྱི་
དྲོ་ཟ་བྱེད་ཀྱི་བྱིན་ལེན་བྱས་ནས་ཞག །དེའི་ཐུན་ཚོད་ཡོལ་བའམ། ཕྱི་མའི་གུང་ཚིགས་
ཡོལ་བའི་ཚེ་གསོག་འཇོག་ཏུ་སོང་བ་ནི་བརྟག་དགོས་ཏེ། དུས་རུང་གི་སྨན་ཕྱི་དྲོ་ཟ་རྒྱུ་མིན་
།



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པས། དེ་ལ་ཕྱི་དྲོ་ཟ་བྱེད་ཀྱི་བྱིན་ལེན་བྱེད་མི་རིགས་ཀྱང་བྱས་ཀྱང་མ་ཆགས་པའི་ཕྱིར།
གལ་ཏེ་ཕྱི་དྲོ་མི་ཟ་ཡང་། ཕྱི་དེ་ཉིན་བར་གྱི་སྔ་དྲོ་ཟ་བའི་ཕྱིར་བྱིན་ལེན་ཆགས་སོ་སྙམ་ན།
འོ་ན་ཚེས་གཅིག་གི་ཉིན་ཚེས་གཉིས་དང་གསུམ་སོགས་སྔ་དྲོ་ཟ་རྒྱུ་ལ་ཟ་བྱེད་ཀྱི་བྱིན་ལེན་
རིགས་པར་ཐལ་ལོ། །འདོད་ན། ཞག་མང་པོ་སྦྲེལ་ནས་འགྲོ་བའི་ལམ་རྒྱགས་ལ་ཟ་བྱེད་
ཀྱི་བྱིན་ལེན་ཉིན་གཅིག་ལ་བྱེད་རིགས་པར་ཐལ་ལོ། །འདོད་ན། ཧ་ཅང་ཐལ་ཞིང་། དེ་ལ་
ལག་ཉ་འགོག་བྱེད་ཀྱི་ཆོ་ག་དང་། དེ་མ་གྲུབ་ན་ལག་ཉ་གནང་བ་སོགས་མཛད་མི་རིགས་
པར་ཐལ་ལོ། །འདོད་ན་གཞུང་དང་འགལ་ལོ། །ཨེ་དྲན། ལུགས་ཕྱི་མ་དེ་ཡང་མི་
རིགས་ཏེ། སྨན་ཕྱི་མ་གསུམ་བྱིན་གྱིས་བརླབས་མ་བརླབས་ལ་གསོག་འཇོག་ཏུ་འགྲོ་བ་
མྱུར་བུལ་གྱི་ཁྱད་པར་མེད་པར་ཐལ། ཁས་བླངས་པ་དེའི་ཕྱིར། འདོད་ན། ནད་པ་ལ་སྨན་
བྱིན་བརླབས་བྱས་པའི་དགོས་པ་ཅི་ཡིན་སོམས་ཤིག །ཡང་ཁྱོད་ཀྱི་ལུགས་དེ་མི་འཐད་དེ།
སྨན་གསུམ་པོ་དེ་བྱིན་ལེན་ཙམ་བྱས་པ་ཡིན་ན་ནི། བྱིན་གྱིས་མ་བརླབས་ཀྱང་གུང་ཚིགས་
ཡོལ་བའམ། ཐུན་ཚོད་ལས་འདས་པའི་མཐའ་གཉིས་པོ་གང་རུང་ལ་གསོག་འཇོག་ཏུ་
འགྱུར། བྱིན་ལེན་ཙམ་ཡང་མ་བྱས་པ་ཡིན་ན་ནི་མཐའ་དེ་དག་འདས་ཀྱང་རང་སྟོབས་ཀྱི་
གསོག་འཇོག་གི་སྤང་ལྟུང་མི་བསྐྱེད་པའི་ཕྱིར་ཏེ། བྱིན་གྱིས་མ་བརླབས་པ་ནི། ཞག་བདུན་
འདས་པར་འཆང་དུ་ཟིན་ཀྱང་། ཞེས་སོགས་སྔར་དྲངས་པའི་ལུང་དེ་ཉིད་ཀྱིས་བསྟན་པའི་
ཕྱིར་རོ། །ལྷག་པར་ཇི་སྲིད་འཚོར་བྱིན་གྱིས་བརླབས་པ། ཇི་སྲིད་འཚོའི་མཐའ་འདས་ནས་
གསོག་འཇོག་ཏུ་འགྲོ་བ་ནི་མི་སྲིད་དེ། དེའི་ཚེ་ལུས་རྟེན་འཕོས་ཟིན་པའི་ཕྱིར་རོ། །
འོ་ན་ཁྱོད་རང་ཇི་ལྟར་ཁས་བླངས་སྙམ་ན། མདོ་རྩ་བར། སྔ་དྲོའི་ཟས་བྱིན་ལེན་
བྱས་པ་ཕྱི་དྲོའི་ཟས་སུ་དང་། དེ་ཐུན་ཚོད་ལས་འདས་པ་ལྟ་བུ་ནི་གསོག་འཇོག་བྱས་པ་
ཡིན་ནོ། །ཞེས་དང་། ས་ག་ལས་ཚིག་ལེར། སྔ་ཕྱི་གཉིས་སུ་སྤྱོད་པ་ཡི། །དེ་ནི་རྣམ་པ་
གཉིས་སུ་གསུངས། །ཞེས་པ་ལྟར། དུས་རུང་ནི་སྔ་དྲོ་ཟ་ཆེད་ཀྱི་བྱིན་ལེན་བྱས་པ་དེ་མ་



ལེགས་བཤད་ཉི་མའི་འོད་ཟེར་ལས་འདུལ་བ་སྤུན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ཞིག་པར་གུང་ཚིགས་ལས་འདས་པར་བཅངས་ན་གསོག་འཇོག་ཏུ་འགྱུར་ལ། སྨན་ཕྱི་མ་
བགསུམ་བྱིན་གྱིས་མ་བརླབས་ན། སྔ་དྲོ་བྱིན་ལེན་བྱས་པ་མ་ཞིག་བར་གུང་ཚིགས་ཡོལ་བའི་
ཚེ་དང་། ཕྱི་དྲོ་བྱིན་ལེན་བྱས་པ་ཐུན་ཚོད་ཀྱི་མཐར་གྲགས་པའི་སྲོད་ཐུན་ལས་འདས་པའི་
ཚེ་གསོག་འཇོག་ཏུ་འགྱུར་ལ། བྱིན་གྱིས་བརླབས་པའི་ཚེ་ཇི་སྲིད་འཚོ་བཅང་ལ་གསོག་
འཇོག་མི་འབྱུང་ལ། སྨན་གཞན་གཉིས་སྤྱིར་བཏང་ལ་ཐུན་ཚོད་ཀྱི་མཐའ་དང་། ཞག་
བརྒྱད་པའི་སྐྱ་རེངས་ཤར་བའི་ཚེ་གསོག་འཇོག་ཏུ་སོང་ལ། དམིགས་བསལ་ཞག་བདུན་
པའི་རྒྱུ་ལས་བྱུང་བའི་ཐུན་ཚོད་དུ་རུང་བའི་སྨན་ཞིག་ཡིན་ན། ཐུན་ཚོད་ལས་འདས་པ་ཙམ་
གྱིས་གསོག་འཇོག་ཏུ་མི་འགྱུར་ཏེ། དེ་ཡི་ལོངས་སྤྱོད་ཀྱི་མཐའ་ཞག་བདུན་དུ་གནས་པའི་
ཡང་ཕྱིར་རོ། །དེས་ན་འཚོ་བཅང་བྱིན་གྱིས་མ་བརླབས་པར་བྱིན་ལེན་ཙམ་བྱས་པའི་ཚེ།
གསོག་འཇོག་ཏུ་སོང་བའི་དུས་གཉིས་དང་། བྱིན་གྱིས་བརླབས་པ་ལ་གསོག་འཇོག་མི་
འབྱུང་བ་ནི་ལུང་གིས་ཀྱང་ཤེས་ཏེ། རྒྱ་ཆེར་འགྲེལ་ལས། འཚོ་བའི་བར་དུ་བཅང་བར་བྱིན་
གྱིས་བརླབས་པ་རྣམས་ལ་ནི་ཆོ་ག་འདི་མེད་དེ། དེ་དག་ལ་དུས་ཡོངས་སུ་ཆད་པ་མེད་
པས། དུས་ཐམས་ཅད་དུ་བཟའ་བར་བྱ་བ་ཡིན་ནོ། །འཚོ་བའི་བར་དུ་བཅང་བ་བྱིན་གྱིས་
མ་བརླབས་པ་རྣམས་ནི་དུས་ཀྱི་ཕྱིར་བསྡུས་པ་ཡིན་ནོ། །ཞེས་གསལ་བར་བཤད་པའི་
ཕྱིར་རོ། །
དེ་ལྟར་ན་དཔལ་ཤཱཀ་མཆོག་འཚོ་བཅང་སྨན་གྱི་བྱིན་རླབས་ཀྱི་མཐའ་དང་། ལོངས་
སྤྱོད་པའི་མཐའ་ཚེ་ཇི་སྲིད་འཚོ་ཡིན་མོད། དེ་ནད་ཇི་སྲིད་འཚོའི་བར་དུ་བྱིན་གྱིས་བརླབས་
ན་ཡང་བྱིན་རླབས་ཆགས་པས། ནད་ལས་གྲོལ་བའི་ཚེ་གསོག་འཇོག་ཏུ་འགྱུར་གསུངས་
པ་ནི། རྣ་བར་སྙན་པའི་གཏམ་མ་ཡིན་ཏེ། དེ་ལ་དེར་བྱིན་རླབས་ཆགས་པའི་ལུང་མེད་
པའི་ཕྱིར་དང༌། དེ་ལྟར་ཆགས་ན་ཞག་བདུན་པའི་སྨན་ཞིག་ཁ་ཅིག་དྲུག་ཏུ་བྱིན་གྱིས་
བརླབས་ནའང་ཆགས་པར་ཐལ་བའི་ཕྱིར་དང༌། ཇི་སྲིད་འཚོ་བའི་སྡོམ་པ་ཞིག་ཞག་དང་ཟླ་
93



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བའི་མཐའ་ཅན་དུ་ཁས་བླངས་ན་ཡང་ཚོགས་པར་ཐལ་བའི་ཕྱིར་རོ། །དགོངས་འཚལ་
ལམ། དེས་ན་གསོག་འཇོག་ཙམ་དང་། གསོག་འཇོག་གི་སྤང་ལྟུང་གི་ཁྱད་པར་ཡང་འབྱེད་
དགོས་ཏེ། དུས་རུང་ལ་ཁྱད་པར་མེད་ཀྱང་། སྨན་ཕྱི་མ་གཉིས་ལ་བརྟེན་པའི་གསོག་
འཇོག་གི་སྤང་ལྟུང་འབྱུང་བ་ལ་བྱིན་གྱིས་བརླབས་པའམ། ཤན་རྗེས་སུ་འབྲེལ་བ་གང་
རུང་དགོས། གསོག་འཇོག་ཙམ་ལ་དེ་མི་དགོས་པའི་ཕྱིར་ཏེ། སྨན་བཞི་ཆར་བྱིན་ལེན་
བྱས་ནས་རང་དུས་འདས་ཙམ་གྱི་གསོག་འཇོག་ཏུ་སོང་བ་ཡིན་པའི་ཕྱིར་དང་། ཡང་རུང་
བ་ཚད་ལྡན་ལ་གསོག་འཇོག་ཡོངས་རྫོགས་མི་བསྐྱེད་ཀྱང་ཉེས་བྱས་ཕྲ་མོ་སྐྱེད་གསུངས་པ་
དག་སྣང་ཡང་བརྟག་དགོས་ཏེ། དེ་ལ་བྱིན་ལེན་མཚན་ཉིད་པ་མི་ཆགས་པ་གང་ཞིག བྱིན་
ལེན་མ་བྱས་པ་ནི་རུང་བ་ཚད་ལྡན་གྱིས་ཀྱང་རང་སྟོབས་ཀྱི་ཉེས་པ་དེ་སྐྱེད་པའི་ཕྱིར་སྙམ་
དུ་ཁོ་བོ་སེམས་སོ། །
དེ་སྐད་སྨྲས་པ་ལ་དཔྱོད་ལྡན་གྱི་དོགས་པ་འདི་དཔྱད་དགོས་ཏེ། འོ་ན་སྨན་ཕྱི་མ་
གསུམ་བྱིན་གྱིས་མ་བརླབས་པར་སྔ་དྲོ་ཟ་བྱེད་ཀྱི་བྱིན་ལེན་བྱས་པ་དེ་མ་ཞིག་པར་གུང་
ཚིགས་འདས་ནས་འཆང་བའི་དགེ་སློང་དེ་ལ་གསོག་འཇོག་གི་སྤང་ལྟུང་བསྐྱེད་རིགས་
པར་ཐལ། དགེ་སློང་དེས་དེ་ཟོས་པའི་ཚེ་ན་དགེ་སློང་དེ་ལ་གསོག་འཇོག་བྱས་པ་ཟོས་པའི་
ལྟུང་བྱེད་བསྐྱེད་པའི་ཕྱིར། རྟགས་གསལ་ཁས་ཤིང་། ཁྱབ་པ་གྲུབ་སྟེ། མདོ་རྩ་བར།
བཟའ་བར་བྱ་བ་རུང་བ་མ་ཡིན་པ་ཉིན་མཚན་འདས་པ་ནི་འདིར་ཟོས་པ་དང་འདྲ་བར་
རྣམ་པར་བཞག་གོ །ཞེས་པའི་རྒྱ་ཆེར་འགྲེལ་ལས། ཟོས་ན་ཁ་ན་མ་ཐོ་བ་ཇི་འདྲ་བ་དེ་
བཞིན་དུ། འཆང་བ་ལ་ཡང་དེ་དང་འདྲ་སྟེ། གལ་ཏེ་ཟོས་ན་ལྟུང་བྱེད་དུ་འགྱུར་བ་ནི།
འཆང་ན་ཡང་སྤང་བར་འགྱུར་བ་དང་། འོན་ཏེ་ཟོས་ན་ཉེས་བྱས་སུ་འགྱུར་བ་ནི། འཆང་ན་
ཡང་ཉེས་བྱས་སུ་འགྱུར་བའོ། །འདི་སྐད་བསྟན་ཏེ། དུས་སུ་རུང་བ་དང་། ཐུན་ཚོད་དུ་རུང་
བ་དང་། ཞག་བདུན་པ་དང་། འཚོ་བའི་བར་དུ་བཅང་བ་ལ་སོགས་གསོག་འཇོག་བྱས་པ་
94



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
དེ་དག་ཐམས་ཅད་ནི། ཇི་ལྟར་ཟོས་ན་ལྟུང་བྱེད་དུ་འགྱུར་བ་དེ་བཞིན་དུ་འཆང་ན་ཡང་
སྤངས་པའི་ལྟུང་བྱེད་དུ་འགྱུར་ཏེ། ཉིན་མཚན་འདས་པ་ལ་ནི་སྤངས་པའི་ལྟུང་བྱེད་དང་།
ལྟུང་བྱེད་འབའ་ཞིག་པ་དག་འདྲ་བའི་ཕྱིར་རོ་ཞེས་གསུངས་པའི་ཕྱིར་ཞེས་ཟེར་ན། མཁས་
པ་ཆེན་པོ་ཁྱོད་ལ་འཁྲུལ་གཞི་དེས་བྱས་པར་སྣང་ཞིང་། ཐུགས་བརྩེ་གཏད་མཚམས་ཀྱང་
རེ་བཟང་སྣང་མོད། དཔྱད་ན་ཡང་དག་པར་མི་སེམས་ཏེ། སྨན་བྱིན་གྱིས་མ་བརླབས་པར་
བྱིན་ལེན་ཙམ་བྱས་པས། རང་སྟོབས་ཀྱིས་གསོག་འཇོག་སྤང་ལྟུང་བསྐྱེད་པ་མི་འཐད་པའི་
ཕྱིར་ཏེ། དེ་འཐད་ན། སྨན་གྱི་ཤན་རྡེག་བྱེད་བྱིན་གྱིས་བརླབས་པ་ཁོ་ན་དང་། གོས་ཀྱི་ཤན་
རྡེག་བྱེད་བྱིན་གྱིས་མ་བརླབས་པ་ཁོ་ན་དགོས་ཞེས་འདུལ་འཛིན་ཀུན་ལ་གྲགས་པའི་
གཏམ་འདིའི་སྙིང་པོ་བསྐལ་པར་བཙལ་ཡང་རྙེད་པར་མི་འགྱུར་བའི་ཕྱིར། ་
འོ་ན་དེའི་སྙིང་པོ་ཇི་ལྟར་བླང་སྙམ་ན། སྐལ་པ་ཡོད་ན་རྣ་བ་བླགས་ཏེ་ཉོན་ཅིག །
གོས་ཀྱི་ཤན་རྡེག་བྱེད་ལ་གོས་བྱིན་གྱིས་མ་བརླབས་པ་ཁོ་ན་དགོས་ཏེ། གོས་བྱིན་གྱིས་མ་
བརླབས་པས་རང་སྟོབས་ཀྱིས་ཞག་བཅུ་འཆང་སྤང་དང་ཟླ་འཇོག་གི་སྤང་ལྟུང་བསྐྱེད།
གོས་བྱིན་གྱིས་བརླབས་ན་ཤན་སྟོབས་མ་གཏོགས་པ་རང་སྟོབས་ཀྱིས་ལྟུང་བ་དེ་གཉིས་མི་
བསྐྱེད་པའི་ཕྱིར། ཨེ་དགོངས། ཡང་སྨན་གྱི་ཤན་རྡེག་བྱེད་བྱིན་གྱིས་བརླབས་པ་ཁོ་ན་
དགོས་ཏེ། སྨན་བྱིན་གྱིས་བརླབས་པས་རང་སྟོབས་ཀྱིས་གསོག་འཇོག་གི་སྤང་ལྟུང་སྐྱེད་
ནུས། སྨན་བྱིན་གྱིས་མ་བརླབས་པས། ཤན་སྟོབས་ཀྱིས་གསོག་འཇོག་གི་སྤང་ལྟུང་
སྐྱེད་ཀྱི། རང་སྟོབས་ཀྱིས་དེ་བསྐྱེད་པར་མི་ནུས་པའི་ཕྱིར། སྙིང་ལ་ཨེ་སིམ། ཁྱེད་ལ་ཚིག་
དེའི་ནུས་པ་ཉམས་ཏེ། སྨན་བྱིན་གྱིས་མ་བརླབས་པས་རང་སྟོབས་ཀྱིས་སྤང་ལྟུང་སྐྱེད་པ་
ཞིག་ཁས་བླངས་པའི་ཕྱིར་རོ། །ཁོ་བོ་འབའ་ཞིག་གི་སྤྱོད་ཡུལ་ལོ། །ཁྱོད་ཀྱི་ལུགས་ལ་ནི།
སྨན་བྱིན་གྱིས་མ་བརླབས་པས་བྱིན་གྱིས་བརླབས་པ་ལ་ཤན་རྡེག་པར་ཐལ་ཏེ། ཚེ་གཅིག་
ལ་ཞག་བདུན་པའི་སྨན་གཉིས་རྙེད་པ། ་གཅིག་བྱིན་གྱིས་བརླབས། གཅིག་བྱིན་གྱིས་མ་
95



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བརླབས་པར་གུང་ཚིགས་ཡོལ་བའི་ཚེ་ན། བྱིན་གྱིས་མ་བརླབས་པ་དེས་བྱིན་གྱིས་
བརླབས་པ་དེ་ལ་ཤན་རྡེག་པར་རིགས་པའི་ཕྱིར་ཏེ། བྱིན་གྱིས་མ་བརླབ་པ་བྱིན་ལེན་ཅན་
དེས་དེའི་གསོག་འཇོག་སྤང་ལྟུང་བསྐྱེད་པ་གང་ཞིག །བྱིན་གྱིས་བརླབས་པ་དེས་གསོག་
འཇོག་སྤང་ལྟུང་བསྐྱེད་པའི་དུས་སུ་མ་སླེབས་པའི་ཕྱིར་རོ། །ཤན་འདིའི་རྣམ་གཞག་
གཞན་དུ་འཆད་དོ། །
འོ་ན་ལུང་དེའི་དོན་ཇི་ལྟར་འཆད་སྙམ་ན། ཁོ་བོ་ནི་འདི་ལྟར་འཆད་དེ། གཞུང་རྩ་
བའི་དངོས་བསྟན། ཞག་བདུན་པའི་སྨན་འབའ་ཞིག་ལ་གསོག་འཇོག་སྤང་ལྟུང་སྦྱར་བའི་
དངོས་བསྟན་ཁས་བླངས་ནས། གསོག་འཇོག་ཅན་ཟོས་པའི་ལྟུང་བྱེད་སྨན་བཞི་ཆར་ལ་
ཁས་ལེན་པའི་རྒྱ་གར་འཕགས་ཡུལ་གྱི་འདུལ་འཛིན་འགའ་ཞིག་འབྱུང་བ་དེ་ལ་ཟུར་ཟ་
བའི་དབང་དུ་བྱས་ནས། སྨན་རྣམ་པ་བཞི་ཆར་ལ་རང་དུས་འདས་པར་འཆང་ན་གསོག་
འཇོག་གི་སྤང་ལྟུང་འབྱུང་བ་ཅིག་ཁས་བླངས་དགོས་ཏེ། དེ་བཞི་ཆར་ལ་རང་དུས་འདས་
པར་ཟོས་ན་གསོག་འཇོག་ཅན་ཟོས་པའི་ལྟུང་བྱེད་དུ་འབྱུང་བ་ཞིག་ཁས་བླངས་དགོས་
པའི་ཕྱིར་ཞེས་པའི་དོན་ཡིན་གྱི། དེ་ལྟ་མ་ཡིན་པར་ཚིག་ཟིན་ལྟར་ཁྱབ་པ་ཁས་བླངས་པ་
ཡིན་ན། གཞུང་ཉིད་དང་ཁྱོད་རང་ལ་ཡང་ནང་འགལ་ཡོད་པར་སོང་སྟེ། ཇི་ལྟར་ན།
བཅས་ལྡན་དགེ་སློང་གིས་ཚེས་གཅིག་ལ་བུ་རམ་གྱི་སྨན་རྡོག་པོ་རྙེད་ནས་ཟ་བྱེད་ཀྱི་བྱིན་
ལེན་ཙམ་བྱས་ཏེ་ཉིན་ཕྱེད་ཡོལ་ནས་འཆང་བ་ལ་གསོག་འཇོག་གི་སྤང་ལྟུང་འབྱུང་བར་
ཐལ། དེས་དེ་ཟོས་པ་ལ་གསོག་འཇོག་བྱས་པ་ཟོས་པའི་ལྟུང་བྱེད་འབྱུང་བའི་ཕྱིར། ཁྱབ་
པ་དང་རྟགས་ཁས། འདོད་པར་མི་ནུས་ཏེ། དེའི་ཚེ་འཆང་བ་ལ་རང་སྟོབས་ཀྱིས་གསོག་
འཇོག་གི་སྤང་ལྟུང་མི་འབྱུང་བ་གང་ཞིག །ཤན་སྟོབས་ཀྱིས་ཀྱང་མི་འབྱུང་བའི་ཕྱིར།
རྟགས་དང་པོ་གྲུབ་སྟེ། ཞག་བདུན་པའི་སྨན་བྱིན་ལེན་བྱས་ཀྱང་བྱིན་བརླབས་མ་བྱས་ན།།
རང་སྟོབས་ཀྱིས་གསོག་འཇོག་སྤང་ལྟུང་མི་སྐྱེད་པའི་ཕྱིར་ཏེ། རྒྱ་ཆེར་འགྲེལ་ལས། བྱིན་
96



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
གྱིས་མ་བརླབས་པ་ནི་ཞག་བདུན་ལས་འདས་པར་འཆང་དུ་ཟིན་ཀྱང་ཉེས་པ་མེད་དེ། རུང་
བའི་ཕྱིར་གསེར་ལ་སོགས་པ་དང་འདྲའོ་ཞེས་བཤད་པས་སོ། །གཞུང་དེའི་དོན་དེ་མིན་པ་
ཞིག་སྨྲ་རྒྱུ་ཡོད་ན། མཁས་པའི་མདུན་སར་མགྲིན་པར་སྲིངས་ཤིག །རྟགས་ཕྱི་མ་ཡང་
གྲུབ་སྟེ། དེ་ལ་ཤན་རྡེག་བྱེད་མེད་པའི་ཕྱིར་དང་། དེ་བྱིན་གྱིས་མ་བརླབས་པའི་སྨན་གང་
ཞིག །སྨན་གྱི་ཤན་ལ་བརྡེག་བྱ་དང་རྡེག་བྱེད་གཉིས་ཆར་བྱིན་གྱིས་བརླབས་པ་ཞིག་
དགོས་ཞེས་དཔལ་ཤཱཀྱ་མཆོག་ལྡན་ཁྱོད་ཀྱི་ཞལ་གྱི་པདྨོ་གཟེངས་བསྟོད་པའི་ཕྱིར་རོ། །
འོན་ཀྱང་འགྲེལ་པ་སྔ་མ་དེས་སྨན་བཞི་ཆར་ལ་ཟོས་ན་གསོག་འཇོག་ཅན་ཟོས་པའི་ལྟུང་
བྱེད་འབྱུང་བ་བཞིན་དུ། འཆང་ན་གསོག་འཇོག་གི་སྤང་ལྟུང་འབྱུང་ཞེས་བཤད་པ་ནི་ཅུང་
ཐལ་ཞིང་། འགྲེལ་པ་ཉིད་ལའང་ནང་འགལ་ཏེ། འཚོ་བཅང་གི་སྨན་བྱིན་གྱིས་བརླབས་པ་
ལ་གསོག་འཇོག་སྤང་ལྟུང་མི་འབྱུང་ཞིང་། བྱིན་གྱིས་མ་བརླབས་པ་བྱིན་ལེན་ཙམ་བྱས་པ་
རང་དུས་ལས་འདས་པའི་ཚེ་གསོག་འཇོག་འབྱུང་ཡང་སྤང་ལྟུང་མི་འབྱུང་བའི་ཕྱིར་རོ། །
གནད་འདི་ཡང་སྙིང་ལ་དྲན་པར་གྱིས་ཤིག་གོ ། །
སྐབས་འདིར་ཞིབ་ཆ་འདི་དག་ཀྱང་བློ་དམན་ལ་ཕན་ཕྱིར་ཅུང་ཟད་བཤད་ན། བྱིན་
གྱིས་བརླབས་པའི་སྨན་ཞིག་དགེ་སློང་རང་ཉིད་ལ་གསོག་འཇོག་ཏུ་སོང་ན། དེ་ལ་གསོག་
འཇོག་གི་སྤང་ལྟུང་སྐྱེད་པའི་མ་ཁྱབ་སྟེ། རང་དང་འདྲ་བའི་དགེ་སློང་གཞན་གྱིས་གསོག་
འཇོག་བྱས་པ་དེ། དགེ་སློང་དེ་ལ་གསོག་འཇོག་ཏུ་སོང་བ་ཡང་ཡིན་པའི་ཕྱིར། ཡང་དགེ་
སློང་གིས་དུས་རུང་གི་སྨན་སྔ་དྲོ་བྱིན་ལེན་བྱས་ནས། གུང་ཚིགས་ཡོལ་ནས་འཆང་བ་ལ་
དགེ་སློང་དེ་ལ་གསོག་འཇོག་ཏུ་སོང་བས་མ་ཁྱབ་སྟེ། དེ་གོང་དུ་བྱིན་ལེན་ཞིག་ནས་དེ་ལྟར་
འཆང་བ་ལ་གསོག་འཇོག་མི་འབྱུང་བའི་ཕྱིར་རོ། །ཡང་བཅས་ལྡན་དགེ་སློང་གིས་གསོག་
འཇོག་བྱས་པ་ཟོས་པ་ཙམ་གྱིས་གསོག་འཇོག་བྱས་པ་ཟོས་པའི་ལྟུང་བྱེད་འབྱུང་བས་མ་
ཁྱབ་ཅིང་། དེས་བྱིན་ལེན་མ་བྱས་པར་ཟོས་པ་ཙམ་གྱིས་བྱིན་ལེན་མ་བྱས་པར་ཟ་བའི་
97



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལྟུང་བྱེད་འབྱུང་བས་ཀྱང་མ་ཁྱབ་སྟེ། མུ་གེའི་ཚེ་དེ་ལྟར་ཟོས་པ་ལ་ལྟུང་བ་དེ་མེད་པའི་ཕྱིར་
དང་། བྱང་སྒྲ་མི་སྙན་དང་། ཟན་བཅད་བྱས་པའི་དགེ་སློང་གིས་ཀྱང་བྱིན་ལེན་མ་བྱས་པ་
བཟའ་ཆོག་པའི་ཕྱིར་རོ། །ཡང་ཚེས་གཅིག་གི་སྔ་དྲོ་བུ་རམ་གྱི་སྨན་རྡོག་པོ་རྙེད་ནས་བྱིན་
བརླབས་མ་བྱས་པར་ཟ་བྱེད་ཀྱི་བྱིན་ལེན་ཙམ་བྱས་ནས་གུང་ཚིགས་ཡོལ་ནས་འཆང་བའི་
བཅས་ལྡན་དགེ་སློང་དེས། དེ་གསོག་འཇོག་བྱས་པར་སོང་བར་ཐལ། རྒྱ་ཆེར་འགྲེལ་
ལས། དེ་ཞེས་བྱ་བ་ཕྱི་དྲོ་ཟས་དེ་ཐུན་ཚོད་དུ་རུང་བའི་ཟས་སོ། །ཞེས་སོགས་དང་།
སྔ་དྲོ་ཟས་བྱིན་ལེན་བྱས་པ་བྱིན་ལེན་དེ་ཉིད་མ་ཞིག་པར་ཕྱི་དྲོ་པའི་ཟས་ཀྱི་དུས་སུ་
གུང་ཚིགས་ལས་ཡོལ་བར་ཐལ་བ་ནི་གསོག་འཇོག་བྱས་པ་ཡིན་ནོ། །ཞེས་བཤད་པའི་
ཕྱིར་རོ། །འདོད་ན། བྱིན་གྱིས་མ་བརླབས་པ་ནི་ཞག་བདུན་ལས་འདས་པར་འཆང་དུ་ཟིན་
ཀྱང་། ཞེས་སོགས་དང་འགལ་ལོ་སྙམ་ན། ཁོ་བོ་ཅག་ནི། བྱིན་གྱིས་མ་བརླབས་པའི་སྨན་
གྱིས་རང་སྟོབས་ཀྱིས་གསོག་འཇོག་སྤང་ལྟུང་མི་བསྐྱེད་ཅེས་པའི་དོན་ཡིན་ནོ་ཞེས་འཆད་
ཤེས་ན་དཀའ་བའི་གནད་ལས་རང་གྲོལ་ལོ། །ཡང་དགེ་སློང་གིས་བུ་རམ་གྱི་སྨན་གཉིས་
རྙེད་ནས་གཅིག་བྱིན་གྱིས་རླབས། གཅིག་ལ་བྱིན་ལེན་ཙམ་བྱས། གུང་ཚིགས་ཡོལ་བའི་
ཚེ་ན་བྱིན་གྱིས་མ་བརླབ་པས་རང་སྟོབས་དང་། བྱིན་གྱིས་བརླབས་པ་དེས་ཤན་སྟོབས་
ཀྱིས་སྤངས་ལྟུང་བསྐྱེད་རིགས་པར་ཐལ། བྱིན་གྱིས་མ་བརླབས་པ་དེས་དེའི་ཚེ་རང་
སྟོབས་ཀྱིས་གསོག་འཇོག་གི་སྤང་ལྟུང་བསྐྱེད་པའི་ཕྱིར། ཁོ་བོ་ནི་རྟགས་མ་གྲུབ། ཁྱོད་ལ་
ནི་དངོས་སོ། །དེས་ན་སྨན་གྱི་ཤན་རྡེག་བྱེད་བྱིན་གྱིས་བརླབས་པ་ཁོ་ན་དགོས་པའི་གནད།
སྨན་བྱིན་གྱིས་མ་བརླབ་པས་རང་སྟོབས་ཀྱིས་སྤང་ལྟུང་མི་བསྐྱེད་པ་འདི་ཁོ་ན་ཡིན་ནོ་ཞེས་
སྙིང་ལ་དྲན་པར་བྱོས་ཤིག་གོ །
ཡང་དཔལ་ཤཱཀྱ་མཆོག་ལྡན་སྨན་གྱི་ཤན་བརྡེག་བྱ་རྡེག་བྱེད་གཉིས་ཆར་བྱིན་གྱིས་
བརླབས་པ་དགོས་གསུངས་པ་ནི། ཞུ་བའི་ལུང་དང་འགལ་ཏེ། སྔར་དྲངས་པའི་ལུང་དེས།
98



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
བྱིན་གྱིས་བརླབས་པས་མ་བརླབས་པ་ལ་རྡེག་པ་ཅིག་དངོས་སུ་བཤད་འདུག་པའི་ཕྱིར་རོ། །
ཡང་ཁ་ཅིག་ཐུན་ཚོད་དུ་རུང་བའི་སྨན་བྱིན་གྱིས་བརླབས་པས་བྱིན་གྱིས་བརླབས་པ་ལ་
ཤན་རྡེག་པ་གཅིག་ཁས་ལེན་པ་ནི་མཁས་པའི་བཞད་གད་དེ། སྨན་བྱིན་གྱིས་བརླབས་
པའི་དུས་ནི་སྔ་དྲོ་ཁོ་ན་ཡིན་ལ། དེའི་ཚེ་ཐུན་ཚོད་དུ་རུང་བའི་སྨན་བྱིན་གྱིས་བརླབས་པ་
རྣམས་ཀྱིས་ཐུན་ཚོད་ཀྱི་མཐའ་ལས་འདས་ནས་རང་སྟོབས་ཀྱིས་གསོག་འཇོག་སྤང་ལྟུང་
བསྐྱེད་པའི་ཕྱིར་རོ། །འོན་ཀྱང་ཐུན་ཚོད་དུ་རུང་བའི་སྨན་ཞག་བདུན་པའི་རྒྱུ་ལས་བྱུང་བ་
ཅིག་ཡིན་ན། ཞག་བདུན་གྱི་མཐའ་ཅན་དུ་བྱིན་གྱིས་བརླབས་པ་ལོངས་སྤྱོད་ཀྱི་མཐའ་
གནས་པར་ཁས་ལེན་པ་དེ་ལྟར་ན། དེ་ལྟ་བུ་ཚེ་གཅིག་ལ་རྙེད་པ་བྱིན་གྱིས་བརླབས་པ་
དེས། ཚེས་གཉིས་མན་ཆད་ལ་རྙེད་པའི་བྱིན་རླབས་ཅན་དེ་ལ་ཤན་རྡེག་པ་ཞིག་སྲིད་དམ་
ཞེས་ཁོ་བོའི་རྣམ་དཔྱོད་ཀྱི་མེ་ལོང་ན་གསལ་ལོ། །
གཉིས་པ་དེའི་ཆར་གཏོགས་ལ། ལག་ཉ། མཚམས་བཙོས། ཞག་ལོན། རྗེན་
བཅོས་དང་བཞི། དང་པོ་ནི། བཅས་ལྡན་དགེ་སློང་གི་ཟ་ཆེད་མ་ཡིན་པར་རང་དབང་གི་
སྨན་རྣམ་བཞི་གང་ཡང་རུང་བ་བྱིན་ལེན་མ་བྱས་པ་ལ་རང་གི་ལག་པའམ། ལག་པ་དང་
འབྲེལ་བས་རེག་ན་ལག་ཉ་འབྱུང་ཞིང་། དེ་བཟར་མི་རུང་བས་དེ་བསྲུང་དགོས་ལ། དེ་ལ་
གཞི་བསམ་སྦྱོར་བ་མཐར་ཐུག །དེ་འཇིག་རྒྱུ་ངོས་བཟུང་བ་དང་ལྔའོ། །དང་པོ་ལ། རེག་
བྱེད་ནི་རང་གི་ལུས་དངོས་སམ། ལུས་དང་འབྲེལ་བའི་དབྱུག་པ་ལ་སོགས་པའོ། ། །
གང་ལ་རེག་པར་བྱ་བའི་དངོས་པོ་ནི། སྨན་རྣམ་བཞི། ངོ་བོ་རྫོགས་པ། རུང་བ་ཚད་
ལྡན། ཟས་དངོས་སམ་དེའི་ཉེ་བའི་སྟ་གོན་དུ་གནས་པ། རང་ངམ་རང་དང་འདྲ་བ་ལ་
དབང་ཞིང་གནས་སྐབས་དབང་བྱར་ཡོད་པ། བྱིན་ལེན་སྟོབས་པར་འོས་པ་དང་མ་
འབྲེལ་བ། རང་ངམ་རང་དང་འདྲ་བས་བྱིན་ལེན་ཆགས་ལ་མ་ཞིག་པ་མིན་པ། ཆུད་འཛའ་
བའི་རྐྱེན་མེད་པ། གཞི་བརྟན་པོ་དང་མ་འབྲེལ་བའོ། །གནས་སྒྲ་མི་སྙན་མིན་པ། བདག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཉིད་ནད་པ་མིན་ཞིང་། གནང་བའི་དུས་ཅན་མིན་པ་སྟེ། མུ་གེ་དང་མུ་གེ་དང་འདྲ་བའི་དུས་
དང༌། དོན་ཁྱད་པར་ཅན་སྒྲུབ་པ་དང་། རང་དབང་མེད་པར་རེག་དགོས་པ་སོགས་ཀྱི་
སྐབས་དེར་ལྟུང་བ་དེ་མེད་པའོ། །ཟས་དངོས་སམ་དེའི་ཉེ་བའི་སྟ་གོན་དུ་གནས་པ་ཞེས་
པ་ནི། ནས་ཀྱི་འབྲུ་འམ། དེའི་བང་བའམ། རྩམ་རྐྱལ་སོགས་སོ། །དགོས་ཆེད་ནི། ཟ་བྱེད་
མིན་པར་རེག་པ་སྟེ། ཟ་ཆེད་དུ་རེག་པ་ལ་ལག་ཉ་འབྱུང་ན། བྱིན་ལེན་མ་བྱས་པར་ཟ་བའི་
ལྟུང་བྱེད་མེད་པར་འགྱུར་བའི་ཕྱིར་རོ། །བསམ་པ་ལ་འདུ་ཤེས་མ་འཁྲུལ་ཞིང་། ཀུན་སློང་
ཟ་བྱེད་མ་ཡིན་ཡང་རེག་འདོད་རྒྱུན་མ་ཆད་པ། སྦྱོར་བ་དེ་ལྟར་རྩོམ་པ། མཐར་ཐུག་རང་
གི་ལུས་དངོས་སམ། ལུས་དང་འབྲེལ་བའི་དབྱུག་པ་ལ་སོགས་པས་རེག་ན་ལག་ཉར་སོང་
བ་ཞེས་བྱ་སྟེ། ལག་ཉ་ཅན་དེ་ནི་དགེ་སློང་ལ་མི་རུང་བའི་ཟས་ཡིན་ཞིང་།ཟོས་ན་ཉེས་བྱས་
འབྱུང་བ་ཡིན་ནོ། ། །
འདིར་དོགས་པའི་གནས་ཁག་ཆེ་བ་གཅད་པ་ལ། མཁས་པའི་འདུལ་འཛིན་ཕལ་
མོ་ཆེ་དག །ལག་ཉ་ལ་རེག་པ་ཙམ་གྱིས་ལག་ཉར་སོང་བའི་བཤད་པ་ཁོ་ན་མཛད་པ་དག་
སྣང་ཡང་། མཁས་གྲུབ་དཔལ་ལྡན་སངས་རྒྱས་དང་། མཁས་མཆོག་ཤཱཀྱ་མཆོག་ལྡན་འདི་
སྐད་ཅེས། ལག་ཉ་འདི་ལ་ཟ་བྱེད་མིན་པར་རེག་པ་ཞིག་དགོས་ཏེ། བྱིན་ལེན་མ་བྱས་པར་
ཟ་བའི་ལྟུང་བྱེད་མེད་པར་ཐལ་བའི་ཕྱིར་ཞེས་གསུངས་པ་ནི་མཁས་པའི་གཏམ་ཡིན་ཏེ།
ལག་ཉར་སོང་བ་དེ་མི་རུང་བའི་ཟས་ཡིན་པས། མི་རུང་བའི་ཟས་ཟོས་པ་ལ་བྱིན་ལེན་མ་
བྱས་པར་ཟ་བའི་ལྟུང་བྱེད་དངོས་གཞི་མི་བསྐྱེད་པའི་ཕྱིར་དང་། མ་རེག་པར་ཟོས་པ་ཡང་
མི་སྲིད་པའི་ཕྱིར་དང་། ཡང་ཟ་བའི་ཆེད་དུ་ཟས་ལ་རེག་པ་དེ་ནི། བྱིན་ལེན་མ་བྱས་པར་ཟ་
བའི་སྦྱོར་བ་ཡིན་གྱི། ལག་ཉ་མ་ཡིན་ཏེ། ཡིན་ན་དགེ་སློང་གིས་བྱིན་ལེན་མ་བྱས་པར་
ཟས་རང་གི་ལག་གིས་བླངས་ཏེ་ཟ་བ་འདི་ལ། ལག་ཉ་ཅན་ཟོས་པའི་ཉེས་བྱས་གཅིག་དང་།
བྱིན་ལེན་མ་བྱས་པར་ཟ་བའི་ལྟུང་བྱེད་གཅིག་གཉིས་ཅིག་ཆར་འབྱུང་རིགས་པ་ལས་དེ་མི་
1OO



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
འབྱུང་བའི་ཕྱིར་ཏེ། དགེ་སློང་དེ་ལ་ལག་ཉ་ཅན་དང་བྱིན་ལེན་མ་བྱས་པར་ཟ་བའི་ལྟུང་བ་
ཐ་དད་པ་གཉིས་ཀྱི་ཀུན་སློང་ཐ་དད་པ་གཉིས་ཀྱང་མེད་པའི་ཕྱིར་དང་། བྱིན་ལེན་མ་བྱས་
པར་ཟ་བྱེད་དུ་རེག་པ་ཟ་བ་ལ་ལྟུང་བྱེད་འབྱུང་བར་བཅས་བཞིན་དུ། དེ་བས་ཡང་བ་དེ་ཟ་
བའི་ཉེས་བྱས་བཅས་པ་ལ་དགོས་པ་ཡང་མེད་པའི་ཕྱིར་དང་། བྱིན་ལེན་བྱས་ན་ཆགས་
པའི་ཟས་ཞིག་བྱིན་ལེན་མ་བྱས་པར་ཟོས་ན་ལྟུང་བྱེད་དེ་འབྱུང་བར་རིགས་ན་ཡང་། ལག་
ཉ་ཅན་དེ་ལ་བྱིན་ལེན་མི་ཆགས་པའི་ཕྱིར་ཏེ། དེ་ལ་ཆགས་ན་ལག་ཉར་སོང་བ་དེ་ལ་སླར་
བྱིན་ལེན་བྱས་ཏེ་ཟ་བར་གནང་རིགས་པ་ལས་དེ་མ་གནང་བའི་ཕྱིར་དང་། ཚིག་ལེ་ལས་
ཀྱང་། རེག་ནས་བྱིན་ལེན་མི་བྱ་སྟེ། ཞེས་བཤད་འདུག་པའི་ཡང་ཕྱིར་དང་། དེ་གཉིས་
ཅིག་ཅར་དུ་འབྱུང་ན་དེ་ལ་ཉེས་བྱས་འབྱུང་བས་ཟ་མི་རུང་ཞེས་གསུངས་མི་རིགས་པའི་
ཕྱིར་རོ། །དེ་ལ་ཁོ་ན་རེ། ལུང་ལས། དགེ་སློང་གིས་འཚལ་སྔ་མ་གཅིག་འཚལ་བ་ལས་
ལྟུང་བ་བཞིར་འགྱུར་བ་མཆིས་སམ། ཡོད་དེ། བྱིན་ལེན་མ་བྱས་པ་དང་། རུང་བ་མ་བྱས་
པ་དང་། གསོག་འཇོག་བྱས་པ། དུས་མ་ཡིན་པར་ཟ་ནའོ། ཞེས་བཅས་ལྡན་དགེ་སློང་
གིས་གསོག་འཇོག་ཏུ་སོང་བའི་དུས་རུང་གི་ཁ་ཟས་ཞིག་ཕྱི་དྲོ་བྱིན་ལེན་མ་བྱས་པར་ཟ་བ་
ལ་གསོག་འཇོག་ཅན་ཟོས་པའི་ལྟུང་བྱེད། དུས་མ་ཡིན་པར་ཟ་བའི་ལྟུང་བྱེད། བྱིན་ལེན་
མ་བྱས་པར་ཟ་བའི་ལྟུང་བྱེད་རྣམས་ཅིག་ཅར་དུ་འབྱུང་བར་བཤད་པ་དེ་མི་འཐད་པར་
ཐལ། བཅས་ལྡན་དགེ་སློང་ལ། ལག་ཉ་ཅན་ཟོས་པའི་ཉེས་བྱས་དང་། བྱིན་ལེན་མ་བྱས་
པར་ཟོས་པའི་ལྟུང་བྱེད་གཉིས་ཅིག་ཆར་འབྱུང་བ་མི་སྲིད་པའི་ཕྱིར། རྟགས་དངོས་ཟེར་ན།
འདིའི་ལན་ལ། པཎ་ཤཱཀ་པའི་འདུལ་སྤྱི་ལས། སྐྱོན་མེད་དེ། རང་ངམ་གཞན་གྱིས་ལག་
ཉར་སོང་ཟིན་པ་དང་། སྒྲོག་པ་ལྟ་བུ་ངོ་བོའི་སྒོ་ནས་རུང་བ་མ་ཡིན་པ་ཞིག་ལ། དེར་འདུ་
ཤེས་པའི་སྒོ་ནས་ཕྱི་དྲོ་བྱིན་ལེན་མ་བྱས་པར་ཟོས་པ་ལྟ་བུ་ཡིན་ལ། སྨན་ངོ་བོའི་སྒོ་ནས་
རུང་བ་ཅིག་ལག་ཉར་བླངས་ཏེ་ཟོས་པ་ལ་ནི། བྱིན་ལེན་མ་བྱས་པར་ཟ་བའི་ལྟུང་བྱེད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འབའ་ཞིག་གོ་ཞེས་ལན་འདེབས་སོ། །དེ་ནི་མི་རིགས་ཏེ། སྒོག་པ་ལྟ་བུ་ངོ་བོའི་སྒོ་ནས་མི་
རུང་བ་ཕྱི་དྲོ་ཟོས་པ་ལ་དུས་མིན་ཟ་བའི་ལྟུང་བྱེད་དང་། བྱིན་ལེན་མ་བྱས་པར་ཟ་བའི་ལྟུང་
བྱེད་སོགས་འབྱུང་ན། ལྟུང་བ་དེ་དག་འབྱུང་བའི་ཟས་དེ་ལ། རུང་བ་ཚད་ལྡན་དགོས་ཞེས་
རང་གིས་ཀྱང་ཁས་བླངས་པ་དང་འགལ་བའི་ཕྱིར་རོ། །
་ ཡང་སྨན་ངོ་བོའི་སྒོ་ནས་རུང་བ་ཅིག་ལག་ཉར་བླངས་ཏེ་ཟོས་པ་ལ། བྱིན་ལེན་མ་
བྱས་པར་ཟ་བའི་ལྟུང་བྱེད་འབའ་ཞིག་འབྱུང་ཞེས་པ་ཡང་། ཁྱོད་རང་ལ་འགལ་ཏེ། ལག་
ཉ་འབྱུང་བ་ལ་ཟ་བྱེད་མ་ཡིན་པར་རེག་པ་དགོས་པ་དང༌། བྱིན་ལེན་མ་བྱས་པར་ཟ་བའི་
ལྟུང་བྱེད་འབྱུང་བ་ལ་ཁྲ་ཆེད་དུ་རེག་ནས་ཟོས་པ་དགོས་ཞེས་ཁས་བླངས་པ་དང་འགལ་
བའི་ཕྱིར་རོ། །དེས་ན་མཁས་གྲུབ་དཔལ་ལྡན་སངས་རྒྱས་ལུང་དེའི་དོན། ལྟུང་བ་དེ་དག་
གི་ཆར་གཏོགས་ཙམ་འབྱུང་བ་ལ་དགོངས་སོ་གསུངས་པ་འདི་འཐད་པར་མངོན་ཏེ།
གསོག་འཇོག་བྱས་པ་ཟ་བའི་ལྟུང་བྱེད་འབྱུང་བའི་སྨན་དེ་ལ་གསོག་འཇོག་ཏུ་སོང་ཟིན་པ་
ཞིག་དགོས་པས། ཆོ་གའི་སྒོ་ནས་མི་རུང་བ་ཡིན་ལ། དུས་མིན་ཟ་བའི་ལྟུང་བྱེད་དང༌།
བྱིན་ལེན་མ་བྱས་པར་ཟ་བའི་ལྟུང་བྱེད་འབྱུང་བའི་སྨན་དེ་ལ་ཆོ་གའི་སྒོ་ནས་རུང་བ་ཅིག་
དགོས་པའི་ཕྱིར་རོ། །དེས་ན་ལག་ཉ་འགོག་བྱེད་ཀྱི་བྱིན་ལེན་འདི་འཐད་ན། ལམ་རྒྱགས་
ལ་དེ་ལྟ་བུའི་བྱིན་ལེན་བྱས་པས་ཆོག་པ་ལ། ལམ་རྒྱགས་ཁུར་ནས་རུང་བ་གཞན་དང་བརྗེ་
པོ་བྱེད་པ་དང་། བརྗེ་པོའི་སྐབས་མ་རྙེད་ན། ལག་ཉར་མི་འགྱུར་བའི་ཐབས་ཟན་གཅོད་
ཀྱི་ཆོ་ག་བྱེད་པ་དང་། དེ་ཡང་སྟབས་མ་བདེ་ན་ལག་ཉ་གནང་བ་སོགས་ཀྱི་རྣམ་གཞག་
ཡོང་དོན་མེད་པའི་རིགས་པ་ནི་བཟང་པོར་སྣང་ལ། འོན་ཀྱང་བམ་ལྔ་ལས། གལ་ཏེ་དུས་
མ་ཡིན་པར་རུང་བའི་རྫས་ལས་སྦྱོར་ན་ནི། བསྙེན་པར་རྫོགས་པས་ཀྱང་རྫས་དེ་ཉིད་བྱིན་
ལེན་བྱས་ནས་སྦྱར་ཏེ་བརྩགས་ལ། གང་གི་ཚེ་འཐུང་བའི་ཚེ་ན་ཆུ་གྲང་མོས་བཏབ་པའི་
བརྟག་པ་དང་། བྱིན་ལེན་སྟོབ་ཏུ་བཅུག་ནས་བཏུང་དུ་རུང་ཞེས་བྱིན་ལེན་ལན་གཉིས་
102



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
བཤད་པའི་སྔ་མ་དེ་ལག་ཉ་འགོག་བྱེད་ཀྱི་བྱིན་ལེན་ཡིན་ཞེས་སོགས་དང་། ལུང་གཞན་
འགའ་ལས་ཀྱང་བྱིན་ལེན་ལན་གཉིས་བཤད་པ་ཁ་རེ་སྣང་བ་ནི། འཁྲུལ་གཞིར་གྱུར་པས་
སླད་ནས་ཀྱང་བརྟག་པར་བྱའོ། །གོང་དུ་གཞི་བརྟན་པོ་དང་མ་འབྲེལ་བ་དགོས་པའི་
དོན་ནི། ས་ལས་སྐྱེས་པའི་ཤིང་འབྲུ་ལྟ་བུ་ལ་རེག་ཀྱང་ལག་ཉ་མེད་པའོ། །ཆུད་འཛའ་བའི་
རྐྱེན་མེད་པའི་དོན་ནི། ཟས་དེ་ལ་རེག་ནས་མ་བཅོས་ན་མེ་ཆུ་དང་ཆོམ་རྐུན་སོགས་ཀྱིས་
བརླག་པར་འགྱུར་བའི་ཉེས་པ་ཡོད་ན་རེག་ཀྱང་ལག་ཉར་མི་འགྱུར་བའོ། །ནོར་བ་དང་
བརྗེད་པས་རེག་ཀྱང་ལག་ཉར་མི་འགྱུར་ཏེ། འདུ་ཤེས་འཁྲུལ་བའི་ཕྱིར། དེ་ལྟར་ཡང་ནོར་
བ་དང་བརྗེད་པས་ཀྱང་མ་ཡིན་ནོ་ཞེས་བཤད་པས་སོ། །གནད་དེས་ན་རང་དབང་བའི་
བཟའ་བཅའ་སྣ་ཚོགས་ཀྱིས་བཀང་བའི་སྣོད་ལ་རེག་པ་དང་། དེ་བཀལ་བའི་རྟ་གླང་
སོགས་གཞོན་པ་ལ་རེག་པ་དང་། དེའི་མཐུར་ནས་འཁྲིད་པ་སོགས་ལའང་ལག་ཉར་སོང་
དོགས་ཡོད་པས་བསྲུང་དགོས་སོ།། །།
རྩ་བའི་གཉིས་པ་མཚམས་བཅོས་ལ་ཡང་གཞི་བསམ་སྦྱོར་བ་མཐར་ཐུག་གོ །དང་
པོ་ནི། གང་དུ་འཚོད་པའི་གནས། རང་ངམ་རིང་དང་འདྲ་བ་དབང་བའི་མཚམས་ཀྱི་ནང་ཉེ་
འཁོར་དང་བཅས་པ་རུང་ཁང་མ་བཅད་པའོ། །གང་འཚོད་པའི་ཟས་ནི། སྨན་རྣམ་བཞི་
རུང་བ་ཚད་ལྡན། རང་ངམ་རང་དང་འདྲ་བ་དབང་བ། ཆུད་འཛའ་བའི་སྐྱོན་མེད་པ། རྗེན་
པ་དང་མ་བྲལ་བ། ཟས་དངོས་སམ། དེའི་ཉེ་བའི་སྟ་གོན་དུ་གནས་པའོ། །བདག་ཉིད་
གནང་བའི་དུས་ཅན་མིན་པ། བསམ་པ་ལ་འདུ་ཤེས་མ་འཁྲུལ་ཞིང་། ཀུན་སློང་མེའམ་
རླངས་པ་སོགས་ལ་རེག་འདོད་རྒྱུན་མ་ཆད་པ། སྦྱོར་བ་རང་ངམ་བསྐོས་པས་དེ་ལ་རེག་
པར་རྩོམ་པ། མཐར་ཐུག་དེས་རེག་པའོ། །རྗེན་པ་དང་མ་བྲལ་བ་ནི། ཤ་སྐམ་པོ་དང་
འབྲས་སོགས་མི་སྙི་བ་རྣམས་ཀྱི་སུམ་ཆ་བངས་ན་རྗེན་པ་དང་བྲལ། དེའི་སྔ་རོལ་དུ་མ་
བྲལ་བའོ། །ཤ་རློན་ལྟ་བུ་སྙི་བ་རྣམས་ཀྱི་ཁ་དོག་འགྱུར་ན་རྗེན་པ་དང་བྲལ། མ་འགྱུར་ན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རྗེན་པ་དང་མ་བྲལ་བའོ། །ཐུག་པ་དང་འོ་མ་ལ་སོགས་པ་ཁུ་བ་རྣམས་ནི་ལན་གསུམ་ཁོལ་
ན་རྗེན་པ་དང་བྲལ། དེ་མ་ཁོལ་བ་རྗེན་པའོ། །གསུམ་པ་ཞག་ལོན་ལ་ཡང་གཞི་བསམ་
སྦྱོར་བ་མཐར་ཐུག་གོ །དང་པོ་ལ། གང་དུ་འཚོད་པའི་གནས་དང་། གང་འཚོད་པའི་སྨན་
གོང་བཞིན་ལ། རྗེན་པ་དང་བྲལ་མ་བྲལ་ཁྱད་པར་མེད་དོ། །བདག་ཉིད་དང་འདུ་ཤེས་
སྔར་བཞིན་ལ། ཀུན་སློང་མཚམས་ནང་དེར་ཞག་ལོན་པར་འདོད་པ་རྒྱུན་མ་ཆད་པའོ། །
སྦྱོར་བ་རང་ངམ་བསྐོས་པས་དེ་ལྟར་རྩོམ་པའོ། །མཐར་ཐུག་མཚམས་ནང་དེར་སང་གི་སྐྱ་
རེངས་ཤར་བའོ། །བཞི་པ་རྗེན་བཅོས་ལ་ཡང་གཞི་བསམ་སྦྱོར་བ་མཐར་ཐུག །དང་པོ་
གཞི་སོགས་མཚམས་བཅོས་དང་འདྲ་ལ། འོན་ཀྱང་འདི་ལ་གནས་གང་དུ་སླེབས་ཀྱང་
འདྲའོ། །རྗེན་བཅོས་འདི་དང་དགེ་སློང་གིས་བཅོས་པ་གཉིས་གཅིག་ཡིན་ལ། ལག་ཉ།
མཚམས་བཙོས། ཞག་ལོན། རྗེས་བཅོས་རྣམས་དགེ་སློང་གིས་ཟ་བར་མི་བྱ་སྟེ། དེ་དག་
ཆོ་གའི་སྒོ་ནས་མི་རུང་བར་སོང་བས་ཟོས་ན་ཉེས་བྱས་རེ་བསྐྱེད་པའི་ཕྱིར་རོ།། །།
དྲུག་པ་དེ་ལས་གཞན་པ་གཞན་ཡང་བསྲུང་ཚུལ་ལ། བཅས་ལྡན་དགེ་སློང་གིས།
གནང་བའི་དུས་མ་གཏོགས་པར་དུས་ཉིན་གཅིག་ལ་རང་དང་ནོར་ཁ་མི་གཅིག་ཅིང་། སྦྱིན་
བདག་ཀྱང་ནོར་ཁ་མི་གཅིག་པ་ཐ་དད་པ་གཉིས་ལ་ལན་གཉིས་སུ་བཟའ་བ་ལྔའི་ཟས་
བླངས་ནས་ཟོས་ན། བླངས་པ་ཚད་ལས་འདས་པའི་ཕྱིར་ན་ཡང་ཡང་ཟ་བའི་ལྟུང་བྱེད་
འབྱུང་བས་དེ་བསྲུང་དགོས་སོ། །དེ་ཡང་ཇི་ལྟ་བུ་སྙམ་ན། འདི་ལ་དངོས་དང་། སེལ་བ་
གཉིས། དང་པོ་ལ་གཞི་བསམ་སྦྱོར་བ་མཐར་ཐུག་བཞི་ལས། དང་པོ་ལ། སྦྱིན་པ་པོ་སྔ་ཕྱི་
གཉིས་ཀ་ཁྱིམ་པ་ཐ་སྙད་ལྔ་ལྡན་ནོར་རྫས་ཐ་དད་པ། ཟས་གཉིས་ཀ་བཟའ་བ་ལྔ་གང་རུང་
ཡིན་པ། མགྲོན་གྱི་ཚད་དུ་ལོངས་པ། ཕྱི་མ་དེ་ལ་གོས་རྙེད་མེད་པ། བདག་ཉིད་བཅས་
ལྡན་དགེ་སློང་ལམ་དུ་ཞུགས་པ་དང་། སྲ་བརྐྱང་བཏིང་བ་སོགས་གནང་བའི་དམིགས་
བསལ་དེ་རྣམས་དང་མི་ལྡན་པ། དུས་མུ་གེའི་དུས་མ་ཡིན་ཞིང་ཉི་མ་གཅིག་ཡིན་པའོ། །
104



ལེགས་བཤད་ཉི་མའི་འོད་ཟེར་ལས་འདུལ་བ་སྨན་བཞིའི་ཟུར་བཀོལ་གཞན་ཕན་སྙིང་པོ་མཁས་པའི་གཏམ་བྱ་རིན་ཆེན་ཕྲེང་བ།
ཀུན་སློང་ཟས་སྔ་མ་དེ་ཟོས་ནས་སྦྱིན་བདག་ཕྱི་མ་དེའི་ཟས་ཀྱང་བཟའ་བར་འདོད་པའི་
ཀུན་སློང་བསམ་པ་རྒྱུན་མ་ཆད་ཅིང་འདུ་ཤེས་མ་འཁྲུལ་བ། སྦྱོར་བ་ཟས་ཕྱི་མ་དེ་བཟའ་
བར་རྩོམ་པ། མཐར་ཐུག་མགུལ་དུ་མིད་པའི་ཚེ་ན་ལྟུང་བའི་དངོས་གཞི་གྲུབ་པ་ཡིན་ཏེ།
ཚིག་ལེ་ལས། ནད་དང་ཆོས་གོས་ལས་དང་ལམ། །དུས་མ་གཏོགས་པར་སྡོམ་བརྩོན་ནི། །
ཟས་ནི་གཞན་དུ་འདོད་པ་ཡིས། །ཡང་ཡང་ཟ་ན་ལྟུང་བྱེད་ཡིན། །ཞེས་སོ། ། །
གཉིས་པ་སེལ་བ་ནི། འོ་ན་ནད་པ་དང་། ལམ་དུ་འགྲོ་བ་དང༌། ལས་བྱེད་པ་དང་།
སྦྱིན་བདག་ཕྱི་མ་དེ་ལ་ཆོས་གོས་ཀྱི་རྙེད་པ་འབུལ་རྒྱུ་ཡོད་ན། ཡང་ཡང་ཟ་བའི་ལྟུང་བྱེད་
མི་འབྱུང་ཞེས་བསྟན་པའི་ནད་པ་སོགས་ཀྱི་ཚད་ཇི་ལྟ་བ་སྙམ་ན། ཉིན་གཅིག་ལ་ཟས་ལན་
གཅིག་གིས་མི་འཚོ་བའི་ནད་པ་དེ་ལ་ལྟུང་བ་དེ་མི་འབྱུང་སྟེ། ལན་གཅིག་ཟོས་པས་མི་འཚོ་
བ་དེ་ནི་ནད་པ་ཞེས་བྱའོ་ཞེས་སོ། །ཡང་ན་དཔག་ཚད་ཕྱེད་དུ་སོང་ནས་ལོག་པའམ།
དཔག་ཚད་གཅིག་ཙམ་དུ་འགྲུལ་པ་ཕྱིན་པ་དེ་ལ་ཡང་ལྟུང་བ་དེ་མེད་དེ། དཔག་ཚད་ཕྱེད་
དུ་སོང་ནས་ནི། །སྡོམ་བརྩོན་སླར་ཡང་ལོག་པ་ན། །དེ་ནི་ལམ་དུ་ཤེས་བྱ་སྟེ། །ཡང་ཡང་ཟ་
ན་ཉེས་པ་མེད། །ཅེས་སོ། །ཡང་གཙུག་ལག་ཁང་ངམ་མཆོད་རྟེན་སོགས་ཀྱི་ཆེད་དུ། ཁྲུ་
གང་ངམ་རེ་ལྡེ་ཙམ་གྱི་འཇིམ་པའི་རྐྱང་ནུལ་བྱེད་པའམ། ས་སྙོམས་པ་ལ་སོགས་ལས་བྱེད་
པ་དེ་ལའང་ལྟུང་བ་དེ་མེད་དེ། གཙུག་ལག་ཁང་ངམ་མཆོད་རྟེན་ལ། ཐ་ན་རེ་ལྡེ་ཙམ་ཡང་
རུང་། བྱུག་གམ་ཀུན་ནས་སྙོམས་བྱེད་ན། །ལས་བྱེད་དུས་སུ་བརྗོད་པ་ཡིན། །ཞེས་སོ། །
ཡང་སྦྱིན་བདག་ཕྱི་མ་དེ་ལ་ཐ་ནའང་ཁྲུ་གང་ཙམ་ཡན་གྱི་གོས་སམ། དེའི་རྒྱུའི་རྙེད་པ་
འབུལ་བ་ཡོད་ན། མགྲོན་ཕྱི་མ་དེ་ཟོས་པ་ལ་ཡང་ཡང་ཟ་བའི་ལྟུང་བ་དེ་མི་འབྱུང་སྟེ། ཡུལ་
བཞིར་ཁྲུ་ཁང་ཙམ་གྱིས་ཀྱང་། །ཆོས་གོས་ཀྱི་ནི་དུས་སུ་འདོད། །ཅེས་བཤད་པས་སོ། །
གོས་རྙེད་ཡོད་ན་མགྲོན་པོས་ཕྱི་མ་བཟར་གནང་། མེད་ན་མི་གནང་བ་ཅི་ཡིན་སྙམ་ན།
ཟས་ནི་རྙེད་པར་སླ་ལ། གོས་ནི་རྙེད་པར་དཀའ་བས་སློབ་མ་ལ་བརྩེ་བར་དགོངས་པ་
105



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡིན་ཏེ། ཀུན་ཏུ་གོས་ནི་མི་རྙེད་ཕྱིར། །ཀུན་མཁྱེན་ཐུགས་རྗེ་ཅན་གྱིས་གནང་། །ཞེས་སོ། །
གནད་དེས་ན་རང་གི་ཉེ་དུ་ཡིན་ན་ཉིན་གཅིག་ལ་དུས་མ་ཡོལ་བར་བཟའ་བ་ལན་མང་དུ་
བླངས་ནས་ཟོས་ཀྱང་ལྟུང་བ་དེ་མེད་ན། རང་གི་ཟས་ལ་ལྟ་སྨོས་ཀྱང་ཅི་དགོས་ཏེ། ཕྱིར་ན་
རྗེ་བོས་གསུངས་པ་ནི། །ཉེ་དུ་འབྲེལ་པ་ཁོ་ན་ལ། །ལན་བརྒྱར་བཟའ་བ་ཟོས་ཀྱང་ནི། །
ལྟུང་བའི་དྲི་མ་ཡོད་མ་ཡིན། །ཞེས་བཤད་པས་སོ། །
ཡང་ཡང་ཟ་ཆོག་པའི་དམིགས་བསལ་དེ་དག་ལ་ཡང་སྤངས་པ་ཡོངས་རྫོགས་ཀྱི་
དགེ་སློང་ཡིན་ན་ཕྱི་མ་དེ་བཟའ་བ་ལ་ལྷག་བོར་གྱི་ཆོ་ག་དགོས་པ་འདྲ་སྟེ། མ་བྱས་ན་
སྤངས་པ་ཟ་བའི་ལྟུང་བྱེད་འབྱུང་བས་སོ། །
འདུལ་བ་སྨན་བཞིའི་ཟུར་བཀོལ་བློ་གསལ་ལ་ཉེ་བར་མཁོ་བ་སྨན་གྱི་ཟེ་འབྲུ་རོ་
ལྡན་དབང་པོ་ཞེས་བྱ་བ་འདི་ཡང་ཤཱཀྱའི་དགེ་སློང་འདུལ་བ་འཛིན་པ་ནཱ་གཱརྫུ་ནས་མཉན་
ཡོད་བྱ་གཤོངས་བཀྲ་ཤིས་གསེར་ཁང་གི་ཆོས་གྲྭ་འཆི་མེད་ཡོངས་འདུའི་སྐྱེད་ཚལ་དུ་སྦྱར་
བའི་ཡི་གེ་པ་ནི་གཉོས་བན་དགེར་བུ་བ་འཇམ་པའི་རྡོ་རྗེས་འདར་སྟོད་རྣམ་རྒྱལ་སྟག་རྩེས་
ལེགས་པར་བྲིས་པ་དགེ་ལེགས་འཕེལ། ། བཀྲ་ཤིས། ཕྱག་རིས་ངོ་མ་ལས་གཅིག་ཞུས་དག་
106
，



༄༅། །ཟབ་དོན་འདུལ་བའི་དཀའ་བའི་གནས་ལ་དཔྱད་པ་
ལུང་རིགས་ནོར་བུའི་ཐེམ་སྐས་བཞུགས་སོ། །
ཨོཾ་སྭ་སྟི་སིདྡྷཾ། འབུམ་ཕྲག་འདུལ་བའི་རྣམ་དཔྱོད་ཆུ་གཏེར་གྱི། །གདེངས་ཅན་ནོར་
བུའི་ཕྲེང་བས་ལེགས་བཤད་བཅུད། །སྤེལ་མཁས་འཇམ་དབྱངས་གཞོན་ནུ་ས་སྐྱ་པའི། །
བསྟན་འཛིན་འབུམ་ཕྲག་གསུམ་པ་གཙུག་ན་རྒྱལ། །ཚད་མེད་འགྲོ་ལ་བྱམས་པའི་ལྷག་
བསམ་མཐུས། །དཔག་མེད་བློ་གྲོས་དབྱར་གྱི་ཆུ་གཏེར་བཞིན། །གྲངས་མེད་བདུད་ལས་
རྣམ་རྒྱལ་ཡོངས་ཀྱི་བཤེས། །འདྲེན་མཆོག་སྐྱིད་གཤོང་མ་ཏི་རྣམ་རྒྱལ་མཆོད། །འདི་ན་
ཆོས་འདུལ་འོ་མའི་རྒྱ་མཚོ་ཡི། །འདབ་གསར་པདྨ་བཞད་པའི་རོལ་རྩེད་ལས། །སྐལ་
བཟང་ངང་མོ་རྩེ་བའི་དགའ་སྟོན་གྱིས། །མགྲིན་པ་མཐོ་བ་ཀླུ་སྒྲུབ་གསང་ཚིག་ཉོན། །
ཅེས་མཆོད་པར་བརྗོད་ཅིང་དམ་བཅས་པ་སྔོན་དུ་བཏང་ནས། དམ་པའི་ཆོས་
འདུལ་བའི་སྙིང་པོ་སྦྲང་རྩིའི་བཅུད་ལྟ་བུའི་ལེགས་པར་བཤད་པ་འགའ་ཟུང་ཞིག་བཤད་ན།
དགོས་འགྲེལ་སྐབས་སུ། བསྙེན་རྫོགས་སྡོམ་པ་ལ་སྤོང་བ་བདུན་པ་དང་། མ་རྫོགས་པའི་
རབ་བྱུང་སྡོམ་པ་ལ། སྤོང་བ་བཞི་པའི་སྡོམ་པ་ཡིན་པས་ཁྱབ། ཅེས་འདུལ་འཛིན་ཡོངས་
ལ་གྲགས་པ་འདིའི་གནད་ཤེས་དགོས་སོ་ཞེས་འདི་ལྟར། དགེ་ཚུལ་སྡོམ་པར་གྱུར་པའི་
རྫུན་སྤོང་བའི་སྤོང་གཟུགས་ཆོས་ཅན། སྤོང་བ་བཞི་པའི་སྡོམ་པ་ཡིན་པར་ཐལ། མ་
རྫོགས་པའི་རབ་བྱུང་སྡོམ་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་རྩ་བཞི་སྤོང་
107



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བའི་སྡོམ་པ་ཡིན་པར་ཐལ་ལོ། །ཟེར་ན་མ་ཁྱབ་པ་གནད་དུ་ཆེ། འདོད་ན་ཁྱོད་མ་བྱིན་ལེན་
སྤོང་བའི་སྡོམ་པ་ཡིན་པར་ཐལ་ལོ། །འདོད་ན། ཁྱོད་མ་བྱིན་ལེན་སྤོང་བའི་སྤོང་གཟུགས་
ཡིན་པར་ཐལ་ལོ། །འདོད་ན། ཁྱོད་ལུས་ཀྱི་ལས་ཡིན་པར་ཐལ་ལོ། །འདོད་ན། མ་ཡིན་
པར་ཐལ། ཁྱོད་ངག་གི་ལས་ཡིན་པའི་ཕྱིར་ཏེ། ཁྱོད་རྫུན་ཚིག་སྤོང་བའི་སྤོང་གཟུགས་
ཡིན་པའི་ཕྱིར། ཁྱབ་སྟེ། རྫུན་ཚིག་ཡིན་ན་ངག་ལས་ཡིན་དགོས་པའི་ཕྱིར། ཡང་དགེ་ཚུལ་
སྡོམ་པ་ཆོས་ཅན། ཁྱོད་བསྙེན་རྫོགས་ཀྱི་སྡོམ་པ་ཡིན་པར་ཐལ། ཁྱོད་སྤོང་བ་བདུན་པའི་
སོར་སྡོམ་ཡིན་པའི་ཕྱིར། མ་གྲུབ་ན་དེར་ཐལ། དགེ་ཚུལ་གྱི་སྡོམ་པར་གྱུར་པའི་སྲོག་
གཅོད་སྤོང་བའི་སྤོང་གཟུགས་ནས། དེར་གྱུར་པའི་ཕྲ་མ་སྤོང་བའི་སྤོང་གཟུགས་ཀྱི་བར་
བདུན་ཡོད་པའི་ཕྱིར། རྟགས་ཕྱི་མ་གསུམ་མ་གྲུབ་བྱས་པ་ལ། དེར་ཐལ། དགེ་ཚུལ་གྱི་
རྒྱུད་ཀྱི་ཕྲ་མ་སྤོང་བའི་སྤོང་གཟུགས་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེའི་
རྒྱུད་ཀྱི་བར་མའི་དགེ་བར་གྱུར་པའི་ཕྲ་མ་སྤོང་བའི་སྤོང་གཟུགས་ཡོད་པའི་ཕྱིར་ཏེ། དགེ་
ཚུལ་གྱི་རྒྱུད་ཀྱི་ཕྲ་མ་སྤོང་བའི་བསླབ་བྱ་དེ་ཕྱོགས་མཐུན་གྱི་བསླབ་བྱ་ཙམ་ཡིན་པའི་
ཕྱིར་རོ། །
མ་ཁྱབ་མཚམས་ལ་ཁོ་ན་རེ། དགེ་ཚུལ་གྱི་རྒྱུད་ཀྱི་ཕྲ་མ་སྤོང་བའི་སྤོང་གཟུགས་
ཡིན་ན་བར་མ་ཡིན་དགོས་པར་ཐལ། དེའི་རྒྱུད་ཀྱི་ཕྲ་མ་སྤོང་བའི་སྤོང་གཟུགས་སུ་གྱུར་
པའི་སོར་སྡོམ་མེད་པའི་ཕྱིར་ན་མ་ཁྱབ། འདོད་ན། དེའི་རྒྱུད་ཀྱི་ཕྲ་མ་སྤོང་བའི་སྤོང་
གཟུགས་སུ་གྱུར་པའི་ཟག་མེད་ཀྱི་སྡོམ་པ་ཆོས་ཅན། དེར་ཐལ། དེའི་ཕྱིར། ཡང་དེར་གྱུར་
པའི་བསམ་གཏན་གྱི་སྡོམ་པ་ཡང་ཆོས་ཅན། དེར་ཐལ། དེའི་ཕྱིར། རྟགས་དེ་གཉིས་མེད་
ཟེར་ན། དེ་གཉིས་ཡོད་པར་ཐལ། དགེ་ཚུལ་གྱི་རྒྱུད་ཀྱི་ཟག་མེད་ཀྱི་སྡོམ་པ་ཡང་ཡོད་པ་
གང་ཟག་གང་ཞིག །བསམ་ཟག་གི་སྡོམ་པ་གཉིས་ལ་སྤོང་བ་བདུན་པ་ཡིན་པས་ཁྱབ་པ་
འདུལ་མངོན་ལ་རྒྱུས་ཡོད་དག་གི་སྤྱི་ལུགས་ཡིན་པའི་ཕྱིར་རོ། །
1 08



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
༈ ཡང་སྤོང་བ་བདུན་པའི་སྡོམ་པ་ཡིན་ན། དགེ་སློང་གི་སྡོམ་པ་ཡིན་དགོས་པར་
ཐལ། བསྙེན་པར་མ་རྫོགས་པའི་རབ་བྱུང་གི་སྡོམ་པ་ཡིན་ན། སྤོང་བ་བདུན་པའི་སྡོམ་པ་
མ་ཡིན་དགོས་པའི་ཕྱིར་ཟེར་ན་མ་ཁྱབ། འདོད་ན། བསམ་གཏན་གྱི་སྡོམ་པ་དང་ཟག་མེད་
ཀྱི་སྡོམ་པ་གཉིས་ཆར་སྐྱོན་ལ་འཕེན་ནོ། །གལ་ཏེ་ཟག་མེད་ཀྱི་སྡོམ་པ་དེ་སྤོང་བ་བདུན་པ་
མིན་ནོ་ཟེར་ན། དེ་ཡིན་པར་ཐལ། ཟག་མེད་ཀྱི་སྡོམ་པར་གྱུར་པའི་སྲོག་གཅོད་སྤོང་བའི་
སྤོང་གཟུགས་ནས། དེར་གྱུར་པའི་ཕྲ་མ་སྤོང་བའི་སྤོང་གཟུགས་ཀྱི་བར་བདུན་ཡོད་པའི་
ཕྱིར་ཏེ། བསམ་ཟག་གི་སྡོམ་པར་གྱུར་པའི་སྤོང་བ་བདུན་ཚན་གཉིས་པོ་དེ། འབྱུང་བ་བཞི་
ཚན་ཐ་མི་དད་པ་རེ་རེ་ལས་སྐྱེ། སོར་སྡོམ་དུ་གྱུར་པའི་སྤོང་བ་བདུན་པོ་དེ། འབྱུང་བ་བཞི་
ཚན་ཐ་དད་པ་རེ་རེ་ལས་སྐྱེ་བར་བཤད་པའི་ཕྱིར་ཏེ། རྩ་བར་ཏིང་འཛིན་སྐྱེས་བྱུང་མ་ཟིན་
དང༌། །རྒྱས་བྱུང་ཐ་དད་མིན་ལས་སྐྱེད། །ཅེས་དང་། དེའི་མཛོད་འགྲེལ་དུ། ཏིང་འཛིན་
ལས་སྐྱེས་པ་ནི་བསམ་གཏན་དང་ཟག་མེད་ཀྱི་སྡོམ་པའི་རྣམ་པར་རིག་བྱེད་མ་ཡིན་པ་
ཡིན་ཏེ། དེ་ནི་ཏིང་འཛིན་ལས་སྐྱེས་པ་རྒྱས་པ་ལས་བྱུང་བ་དང་། མ་ཟིན་པའི་འབྱུང་བ་
ཆེན་པོ་དག་རྒྱུར་བྱས་པས་སྐྱེའོ། །ཐ་མི་དད་པ་དག་ཀྱང་ཡིན་ཏེ། འབྱུང་བ་ཆེན་པོ་གང་
དག་ཁོ་ནར་རྒྱུར་བྱས་ནས། སྲོག་གཅོད་པ་སྤོང་བ་སྐྱེ་བ་དེ་དག་ཁོ་ན་ལས་ཚིག་ཀྱལ་པ་
སྤོང་བའི་བར་དུ་སྐྱེའོ། །དེ་ཅིའི་ཕྱིར་ཞེ་ན། སེམས་བཞིན་དུ་འབྱུང་བ་ཐ་མི་དད་པའི་
ཕྱིར་རོ། །
སོ་སོར་ཐར་པའི་སྡོམ་པ་ནི། འབྱུང་བ་གཞན་དང་གཞན་དག་རྒྱུས་བྱས་ནས། རྣམ་
པར་རིག་བྱེད་མ་ཡིན་པ་བདུན་སྐྱེའོ་ཞེས་གསལ་བར་བཤད་པ་འདི་ལ། རྣམ་དཔྱོད་ཡོད་
ན་བལྟས་པ་ཙམ་གྱིས་གསལ་པོར་ཤེས་པའི་ཕྱིར་རོ། །དེས་ན་སྤོང་བ་བཞི་པ་དང་། སྤོང་
བ་བདུན་པའི་གནད་ནི། སྡོམ་པ་གཅིག་ཉིད་ཀྱི་མི་དགེ་བ་བདུན་ཆར་རམ། བཞི་ཆར་སྤོང་
ཞེས་པའི་དོན་མ་ཡིན་གྱིས། དགེ་ཚུལ་གྱི་སྡོམ་པར་གྱུར་པའི་སྲོག་གཅོད་སྤོང་བའི་སྤོང་
109



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཟུགས་དེ། དེར་གྱུར་པའི་སྤོང་གཟུགས་གཞན་གསུམ་དང་ངེས་པར་འགྲོགས་པས་སྤོང་
བ་བཞི་པ་ཡིན་ཞེས་དང༌། དགེ་སློང་སྡོམ་པར་གྱུར་པའི་སྲོག་གཅོད་སྤོང་བའི་སྤོང་
གཟུགས་དེ་ཡང་། སྤོང་གཟུགས་གཞན་དྲུག་དང་ངེས་པར་འགྲོགས་ཀྱིས། དེའི་སྤོང་
གཟུགས་བདུན་པོ་གཅིག་མ་ཚང་ན་ཡང་། སློང་གཟུགས་གཞན་དེ་དག་སྡོམ་པ་མ་ཡིན་
པར་འགྱུར་བའི་གནད་ཀྱིས། དགེ་སློང་སྡོམ་པ་དེ་སྤོང་བ་བདུན་པར་བཞག་པ་ཡིན་ནོ། །
ཡང་བསྙེན་གནས་ཀྱི་སྡོམ་པ། དགེ་བསྙེན་ཕ་མའི་སྡོམ་པ་གསུམ་ལ། ཁྱིམ་པའི་སྡོམ་པ་
ཡིན་པས་ཁྱབ། དགེ་ཚུལ་ཕ་མ་དགེ་སློབ་མའི་སྡོམ་པ། དགེ་སློང་ཕ་མའི་སྡོམ་པ་ལྔ་ལ་
རབ་བྱུང་གི་སྡོམ་པ་ཡིན་པས་ཁྱབ་བྱས་པ་ལ། དགེ་སློང་གི་རྒྱུད་ཀྱི་དགེ་བསྙེན་གྱི་སྡོམ་པ་
ཆོས་ཅན། ཁྱིམ་པའི་སྡོམ་པ་ཡིན་པར་ཐལ། དགེ་བསྙེན་གྱི་སྡོམ་པ་ཡིན་པའི་ཕྱིར། །
འདོད་ན། དེ་ཆོས་ཅན། ཁྱོད་རྒྱུད་ལྡན་གྱི་གང་ཟག་དེ་ཁྱིམ་པ་ཡིན་པར་ཐལ། ཁྱོད་ཁྱིམ་
པའི་སྡོམ་པ་ཡིན་པའི་ཕྱིར། མ་ཁྱབ་བྱས་པ་ལ། དེ་ཆོས་ཅན། ཁྱོད་ཁྱིམ་པའི་སྡོམ་པ་མ་
ཡིན་པར་ཐལ། ཁྱོད་རབ་བྱུང་གི་སྡོམ་པ་ཡིན་པའི་ཕྱིར་ཏེ། ཁྱོད་རབ་ཏུ་བྱུང་བའི་གང་ཟག་
གི་སྡོམ་པ་ཡིན་པའི་ཕྱིར་ཏེ། ཁྱོད་རབ་ཏུ་བྱུང་བའི་གང་ཟག་གི་སྡོམ་པ་དང་། རབ་ཏུ་མ་
བྱུང་བའི་གང་ཟག་གི་སྡོམ་པ་གང་རུང་གང་ཞིག །ཕྱི་མ་མ་ཡིན་པའི་ཕྱིར། དང་པོ་དེར་
ཐལ། ཁྱོད་སྡོམ་པ་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཁྱོད་རབ་ཏུ་མ་བྱུང་བའི་
གང་ཟག་གི་རྒྱུད་ཀྱི་སྡོམ་པ་ཡིན་པར་ཐལ་ལོ། །འདོད་མི་ནུས་ཏེ། ཁྱོད་རབ་ཏུ་བྱུང་བའི་
དགེ་སློང་གི་རྒྱུད་ཀྱི་སྡོམ་པ་ཡིན་པའི་ཕྱིར། རབ་ཏུ་བྱུང་བའི་གང་ཟག་གི་རྒྱུད་ཀྱི་སྡོམ་པ་
ཡིན་པའི་ཕྱིར། མ་ཁྱབ་བྱས་པ་ལ། དེ་ཆོས་ཅན། ཁྱོད་རབ་ཏུ་མ་བྱུང་བའི་ཁྱིམ་པའི་སྡོམ་
པ་ཡིན་པར་ཐལ། ཁྱོད་ཁྱིམ་པའི་སྡོམ་པ་ཡིན་པ་གང་ཞིག །ཁྱོད་རབ་ཏུ་བྱུང་བའི་ཁྱིམ་
པའི་སྡོམ་པ་མ་ཡིན་པའི་ཕྱིར། འདོད་ན། ཁྱོད་རབ་ཏུ་མ་བྱུང་བའི་སྡོམ་པ་ཡིན་པར་ཐལ།
ཁྱོད་རབ་ཏུ་མ་བྱུང་བའི་ཁྱིམ་པའི་སྡོམ་པ་ཡིན་པའི་ཕྱིར། མ་ཁྱབ་ན། དེ་ཆོས་ཅན། ཁྱོད་
1 10



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
རབ་ཏུ་མ་བྱུང་བའི་དགེ་བསྙེན་གྱི་སྡོམ་པ་ཡིན་པར་ཐལ། ཁྱོད་རབ་ཏུ་མ་བྱུང་བའི་ཁྱིམ་
པའི་སྡོམ་པ་ཡིན་པ་གང་ཞིག །ཁྱོད་དགེ་བསྙེན་གྱི་སྡོམ་པ་ཡིན་པའི་ཕྱིར། འདོད་ན་ཁྱོད་
རབ་ཏུ་མ་བྱུང་བའི་སྡོམ་པ་ཡིན་པར་ཐལ། ཁྱོད་རབ་ཏུ་མ་བྱུང་བའི་སོ་ཐར་རིགས་བརྒྱད་
གང་རུང་ཡིན་པའི་ཕྱིར་ཏེ། ཁྱོད་རབ་ཏུ་མ་བྱུང་བའི་དགེ་བསྙེན་གྱི་སྡོམ་པ་ཡིན་པའི་
ཕྱིར་རོ། །ཡང་དགེ་སློང་གི་རྒྱུད་ཀྱི་དགེ་བསྙེན་གྱི་སྡོམ་པ་ཆོས་ཅན། ཁྱོད་བསྙེན་པར་མ་
རྫོགས་པའི་སྡོམ་པ་ཡིན་པར་ཐལ། ཁྱོད་དེ་དང༌། ཁྱོད་བསྙེན་པར་རྫོགས་པའི་སྡོམ་པ་
གང་རུང་གང་ཞིག །ཕྱི་མ་མ་ཡིན་པའི་ཕྱིར། ཕྱི་མ་མ་གྲུབ་ན། ཁྱོད་དགེ་སློང་གི་སྡོམ་པ་
ཡིན་པར་ཐལ། ཁྱོད་བསྙེན་པར་རྫོགས་པའི་སྡོམ་པ་ཡིན་པའི་ཕྱིར། གོང་དུ་འདོད་
བྱས་པ་ལ། དགེ་བསྙེན་གྱི་སྡོམ་པ་རྒྱུད་ལྡན་གྱི་དགེ་སློང་དེ། བསྙེན་པར་མ་རྫོགས་པའི་
སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ། དེའི་ཕྱིར། འདོད་ན། ཁྱོད་བསྙེན་པར་མ་
རྫོགས་པའི་གང་ཟག་ཡིན་པར་ཐལ་ལོ། །ཟེར་ན་མ་ཁྱབ་བྱས་པ་ལ། དགེ་སློང་གི་རྒྱུད་ཀྱི་
དགེ་བསྙེན་གྱི་སྡོམ་པ་ཆོས་ཅན། ཁྱོད་བསྙེན་པར་རྫོགས་པའི་སྡོམ་པ་ཡིན་པར་ཐལ།
ཁྱོད་བསྙེན་པར་རྫོགས་པའི་ཁྱིམ་པའི་སྡོམ་པ་ཡིན་པའི་ཕྱིར་ཏེ། ཁྱོད་བསྙེན་པར་རྫོགས་
པའི་དགེ་བསྙེན་གྱི་སྡོམ་པ་ཡིན་པའི་ཕྱིར་ཏེ། ཁྱོད་བསྙེན་པར་རྫོགས་པའི་གང་ཟག་གི་
དགེ་བསྙེན་གྱི་སྡོམ་པ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཁྱོད་བསྙེན་པར་
རྫོགས་པའི་གང་ཟག་གི་རྒྱུད་ཀྱི་སྡོམ་པ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །
ཡང་བར་མ་རབ་བྱུང་སྔོན་དུ་མ་སོང་བར་ད་ཆོག་ལ་བརྟེན་ནས་བསྙེན་པར་རྫོགས་
པའི་དགེ་སློང་གི་སྡོམ་པ་ཆོས་ཅན། ཁྱོད་རབ་བྱུང་གི་སྡོམ་པ་ཡིན་པར་ཐལ། ཁྱོད་དགེ་
སློང་གི་སྡོམ་པ་ཡིན་པའི་ཕྱིར། ཁྱབ་པ་དངོས། རྟགས་གསལ་ཆོས་ཅན་གྱིས་འགྲུབ། དེ་
མེད་ཟེར་ན་ཡོད་པར་ཐལ། ལུང་ཞུ་བ་ལས། ཁྱིམ་པ་བསྙེན་པར་རྫོགས་ན། རྫོགས་ཞེས་
བགྱིའམ། མ་རྫོགས་ཞེས་བགྱི། ཨུ་པ་ལི་རྫོགས་པ་ཞེས་བྱ་སྟེ། རྫོགས་པར་བྱེད་པ་དག་
11 1



པརབསམ་པ།
(A
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལ་འདས་པ་དང་བཅས་པར་རོ་ཞེས་བཤད་པའི་ཕྱིར། རྩ་བར་འདོད་ན། དེ་ལྟ་བུའི་དགེ་
སློང་གི་སྡོམ་པ་དེ། བར་མ་རབ་བྱུང་གི་ཚུལ་ཁྲིམས་དང་བསྙེན་རྫོགས་ཀྱི་སྡོམ་པ་གཉིས་
ཀ་ཅིག་ཅར་ཐོབ་པའི་སྡོམ་པ་ཡིན་པར་ཐལ། དེ་དང་དེ་གཉིས་རིམ་ཅན་ཐོབ་པའི་སྡོམ་པ་
གང་རུང་ཡིན། ཕྱི་མ་མིན་པའི་ཕྱིར། འདོད་ན། བར་མ་རབ་བྱུང་སྔོན་དུ་མ་སོང་བར། །
བསྒྲུབ་བྱ་བསྙེན་པར་རྫོགས་པར་བྱེད་པའི་ད་ཆོག་དེ། བསྒྲུབ་བྱ་ཅིག་ཆར་རབ་བྱུང་བསྙེན་
རྫོགས་སུ་བསྒྲུབ་པའི་ཆོ་ག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
ཁྱོད་སྔོན་ཆོག་ཡིན་པར་ཐལ་ལོ། །ཕྱི་མ་མ་གྲུབ་ན། དེ་བར་མ་རབ་བྱུང་སྔོན་སོང་གི་སྡོམ་
པར་ཐལ་ལོ། །འདི་ལ་པཎ་ཤཱཀ་པ་རྗེས་འབྲང་ཁ་ཅིག །ཞུ་བའི་ལུང་དེ་རྒྱབ་རྟེན་དུ་དྲངས་
ནས་དགེ་ཚུལ་དང་དགེ་སློང་གི་སྡོམ་པ་ལ་རབ་བྱུང་གི་སྡོམ་པས་མ་ཁྱབ་གསུངས། འདི་ལ་
རྣམ་པར་དཔྱད་དགོས་ཏེ། གསོན་ཅིག །འོ་ན། ཁྱིམ་པའི་རྟགས་ཅན་གྱི་རྟེན་ལ་དགེ་ཚུལ་
གྱི་སྡོམ་པ་སྐྱེ་བ་ཡོད་པར་ཐལ། ཁྱིམ་པའི་རྟེན་ལ་དགེ་ཚུལ་གྱི་སྡོམ་པ་སྐྱེ་བ་ཡོད་པའི་
ཕྱིར་ཏེ། དགེ་ཚུལ་གྱི་སྡོམ་པ་སྐྱེ་ཁ་མའི་ཁྱིམ་པ་ཡོད་པའི་ཕྱིར་ཏེ། དགེ་ཚུལ་གྱི་སྡོམ་པ་
ཡིན་ན། བར་མ་རབ་བྱུང་སྔོན་སོང་ཡིན་པས་མ་ཁྱབ་པའི་ཕྱིར། རྟགས་དངོས། རྩ་བར་
འདོད་ན། མདོ་རྩ་ལས། ཁྱིམ་པ་དང་མུ་སྟེགས་ཀྱི་རྒྱལ་མཚན་ཅན་ལ་ཡང་མི་སྐྱེའོ་ཞེས་
བཤད་པ་འདི་སེར་སྣ་རིགས་པར་ཐལ་ལོ། །དེས་ན་ཁོ་བོ་ནི་ཞུ་བའི་ལུང་དེ་མ་དག་པའམ།
སྡེ་པ་གཞན་ཞིག་གི་ལུགས་ཀྱིས་ཞུ་དག་བྱས་པར་སེམས་སོ། ། །
ཡང་རབ་བྱུང་གི་རྒྱུད་ཀྱི་དགེ་བསྙེན་གྱི་སྡོམ་པར་གྱུར་པའི་ངག་གི་རྣམ་པར་རིག་
བྱེད་ཀྱི་གཟུགས་ཆོས་ཅན། ཁྱོད་ཁྱིམ་པའི་ལུས་ངག་གང་རུང་གི་ལས་ཡིན་པར་ཐལ།
ཁྱོད་ཁྱིམ་པའི་སྡོམ་པ་ཡིན་པའི་ཕྱིར། འདོད་ན། ཁྱོད་ཁྱིམ་པའི་ངག་གི་ལས་ཡིན་པར་
ཐལ། ཁྱོད་ཁྱིམ་པའི་ལུས་ངག་གང་རུང་གི་ལས་གང་ཞིག །ཁྱོད་ཁྱིམ་པའི་ལུས་ཀྱི་ལས་མ་
ཡིན་པའི་ཕྱིར། འདོད་ན། ཁྱོད་ཁྱིམ་པའི་ངག་གི་རྣམ་པར་རིག་བྱེད་ཡིན་པར་ཐལ། འདོད་
112



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
པ་གང་ཞིག །ཁྱོད་ངག་གི་རྣམ་པར་རིག་བྱེད་ཀྱི་གཟུགས་ཡིན་པའི་ཕྱིར། འདོད་ན། ཁྱོད་
ཁྱིམ་པའི་ངག་གི་ལས་ཡིན་པར་ཐལ། འདོད་པ་གང་ཞིག །ངག །རྣམ་པར་རིག་བྱེད་ནི་
ངག་སྒྲུང་། །ཞེས་པའི་གཞུང་དོན་གྲུབ་པའི་ཕྱིར། འདོད་ན་མ་ཡིན་པར་ཐལ། ཁྱོད་རབ་
བྱུང་གི་ངག་ཡིན་པའི་ཕྱིར་ཏེ། རབ་བྱུང་གི་རྒྱུད་ཀྱི་ངག་ཡིན་པའི་ཕྱིར། མ་ཁྱབ་ཟེར་ན། དེ་
ལྟ་བུ་རྒྱུད་ལྡན་གྱི་རབ་བྱུང་དེ། ཁྱིམ་པའི་ངག་སྨྲ་བ་པོའི་གང་ཟག་ཡིན་པར་ཐལ། དེ་ཁྱིམ་
པའི་ངག་ཡིན་པའི་ཕྱིར། འདོད་ན། དེ་ཆོས་ཅན། ཁྱིམ་པའི་ལྕེ་དབང་དང་ལྡན་པའི་གང་
ཟག་ཡིན་པར་ཐལ། ཁྱིམ་པའི་ངག་སྨྲ་བ་པོའི་གང་ཟག་ཡིན་པའི་ཕྱིར། །
ཡང་རབ་བྱུང་གི་རྒྱུད་ཀྱི་དགེ་བསྙེན་གྱི་སྡོམ་པར་གྱུར་པའི་ལུས་ཀྱི་རྣམ་པར་རིག་
བྱེད་ཀྱི་གཟུགས་ཆོས་ཅན། ཁྱོད་ཁྱིམ་པའི་ལུས་ཀྱི་རྣམ་པར་རིག་བྱེད་ཀྱི་གཟུགས་ཡིན་
པར་ཐལ། ཁྱོད་ཁྱིམ་པའི་སྡོམ་པ་གང་ཞིག །ལུས་ཀྱི་རྣམ་པར་རིག་བྱེད་ཀྱི་གཟུགས་ཡིན་
པའི་ཕྱིར། འདོད་ན་ཁྱོད་ཁྱིམ་པའི་ལུས་ཀྱི་དབྱིབས་ཡིན་པར་ཐལ། ཁྱོད་ཁྱིམ་པའི་ལུས་
ཀྱི་རྣམ་པར་རིག་བྱེད་ཀྱི་གཟུགས་ཡིན་པའི་ཕྱིར། ཁྱབ་སྟེ། ལུས་རྣམ་རིག་བྱེད་དབྱིབས་
སུ་འདོད། །ཅེས་པའི་གཞུང་དོན་གྲུབ་པའི་ཕྱིར། འདོད་ན་དེ་རྒྱུད་ལྡན་གྱི་རབ་བྱུང་དེ།
ཁྱིམ་པའི་ལུས་དབྱིབས་ཅན་གྱི་གང་ཟག་ཡིན་པར་ཐལ་ལོ། །འདོད་ན་མ་ཡིན་པར་ཐལ།
ཁྱོད་རབ་བྱུང་གི་ལུས་དབྱིབས་ཅན་གྱི་གང་ཟག་ཡིན་པའི་ཕྱིར་ཏེ། ཁྱོད་རབ་བྱུང་གི་ལུས་
དབྱིབས་ཅན་གང་ཞིག །རབ་བྱུང་གི་རྟགས་ཅན་གྱི་གང་ཟག་ཀྱང་ཡིན་པའི་ཕྱིར་རོ། །ད་
ནི་འདི་དཔྱད་པར་བྱ་སྟེ། འདུལ་འཛིན་ཁ་ཅིག་ན་རེ། ཐེག་དམན་འདུལ་བའི་སྐབས་
འདིར། སོ་ཐར་གྱི་སྡོམ་པ་ལ་རིགས་བརྒྱད་གང་རུང་ཡིན་པས་ཁྱབ་པ་མེད་དེ། སྐྱབས་
འགྲོའི་སྡོམ་པ་དང་། ཚངས་སྤྱོད་ཉེར་གནས་མའི་སྡོམ་པ་གཉིས་ཀྱང་སྐབས་འདིར་སོ་ཐར་
སྡོམ་པ་མཚན་ཉིད་པ་ཡིན་ཞེས་འཆད་དོ། །ཁ་ཆེ་བྱེ་བྲག་སྨྲ་བ་དང་། ཉི་འོག་བྱེ་བྲག་སྨྲ་
བའི་གྲུབ་མཐའ་གཞིར་བཅས་ལ། སྐྱབས་འགྲོའི་སྡོམ་པ། སོར་སྡོམ་མཚན་ཉིད་པར་ཁས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལེན་པ་ནི་གནད་མ་གོ་བ་སྟེ། ཁ་ཆེ་བའི་ལུགས་གཞིར་བཅས་ལ། སྡོམ་པ་མཚན་ཉིད་པར་
འགྱུར་བ་ལ། རྩ་བཞི་སྤོང་བའི་སྤོང་བ་བཞི་ལྡན་ཚང་དགོས་པར་འཆད་ཅིང་། ཉི་འོག་
པས། རྩ་བ་བཞི་སྤོང་བའི་སྤོང་བ་བཞི་ལྡན་མི་དགོས་ཀྱང་། རྩ་བ་བཞིའི་ཡ་གྱལ་གང་རུང་
ཞིག་སྤོང་བ་དགོས་པ་ངེས་པར་འཆད་པའི་ཕྱིར། གནད་དེས་ན། ཉི་འོག་པས། སྐྱབས་
གསུམ་འཛིན་པའི་དགེ་བསྙེན་ཞེས་རྩ་བ་བཞི་སྤོང་བར་ཁས་མ་བླངས་ཀྱང་། དཀོན་
མཆོག་གསུམ་ལ་སྐྱབས་འགྲོ་ཙམ་བྱས་པས་དགེ་བསྙེན་དུ་འགྱུར་བ་ཞིག་ཁས་ལེན་ལ། དེ་
ལྟ་བུ་དགེ་བསྙེན་མཚན་ཉིད་པ་ཡིན་ཀྱང་། དགེ་བསྙེན་གྱི་སྡོམ་པ་དང་མི་ལྡན་པ་དང་།
དགེ་བསྙེན་གྱི་སྡོམ་ལྡན་ལ་ཡང་། རྩ་བ་རེ་རེ་གཉིས་གསུམ་སྤོང་བ་སོགས། སྡོམ་པ་མ་
ཚང་བ་དང་། ཉི་ཚེ་བ་ཁས་ལེན་ལ། ཁ་ཆེ་བ་ནི། དགེ་བསྙེན་གྱི་སྡོམ་པ་དང་མི་ལྡན་པའི་
སྐྱབས་གསུམ་འཛིན་པའི་དགེ་བསྙེན་ཁས་མི་ལེན་ལ། དགེ་བསྙེན་གྱི་སྡོམ་ལྡན་ལ་ཡང་།
རྩ་བ་བཞི་ཆར་མ་གཏོགས། རྩ་བ་གང་ཡང་མི་སྤོང་བ་དང་། རེ་རེ་གཉིས་གཉིས་སྤོང་བ་
སོགས་ཁས་མི་ལེན་པར་མཛོད་འགྲེལ་སོགས་ལས་བཤད་པའི་གཞུང་ལ་རྣམ་དཔྱོད་ཀྱིས་
དཔྱད་པ་ཅི་ཡང་མ་ཞུགས་པའི་རྣམ་འགྱུར་ཡིན་པའི་ཕྱིར་རོ། །
གནད་དེ་ཡང་འཆབ་མེད་དུ་བཤད་ན། དཀོན་མཆོག་གསུམ་ལ་སྐྱབས་སུ་སོང་བའི་
དགེ་བ་དེ་སྡོམ་པའི་དགེ་བ་ཡིན་པར་ཐལ། སྐྱབས་འགྲོའི་སྡོམ་པ་དེ། སོར་སྡོམ་མཚན་
ཉིད་པ་ཡིན་པའི་ཕྱིར་རོ། །རྟགས་དངོས། འདོད་ན་དེ་མ་ཡིན་པར་ཐལ། དེ་བར་མའི་དགེ་
བ་ཡིན་པའི་ཕྱིར། མ་གྲུབ་ན་དེར་ཐལ། འདུལ་བ་རྒྱ་ཆེར་འགྲེལ་ལས། དེ་ལ་དཀོན་
མཆོག་གསུམ་ལ་མ་གུས་པ་ནི། གསུམ་ལ་སྐྱབས་སུ་སོང་བ་ནི་སྡོམ་པ་ཡང་མིན། སྡོམ་པ་
མ་ཡིན་པ་ཡང་མ་ཡིན་པའི་ངོ་བོ་ཉིད་ཀྱིས་རབ་ཏུ་བྱུང་བ་དང་། དགེ་ཚུལ་དང་དགེ་སློབ་
མའི་སྡོམ་པ་ཡང་དག་པར་བླངས་པ་ལས་འདས་པ་ཉིད་ཡིན་པས་དེ་ལ་ནི་བཤག་པར་བྱ་
བའི་ཉེས་བྱས་སུ་འགྱུར་རོ་ཞེས་དཀོན་མཆོག་གསུམ་ལ་སྐྱབས་སུ་སོང་བའི་དགེ་བ་དེ།
114
14



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
སྡོམ་པ་དང་སྡོམ་མིན་གང་ཡང་མིན་པའི་བར་མའི་དགེ་བར་བཤད་པའི་ཕྱིར་རོ། །གཞན་
ཡང་མཛོད་འགྲེལ་ལས། མིང་ཆེན་ཁྱིམ་པ་གོས་དཀར་པོ་གྱོན་པ་སྐྱེས་པ་ཕོའི་དབང་པོ་
དང་ལྡན་པ་ཞིག་སངས་རྒྱས་ལ་སྐྱབས་སུ་འགྲོ། ཆོས་དང་དགེ་འདུན་ལ་སྐྱབས་སུ་འགྲོ་
ཞིང་། བདག་ལ་དགེ་བསྙེན་དུ་གཟུང་དུ་གསོལ། ཞེས་ཚིག་ཏུ་ཡང་སྨྲ་ན། དེ་ཙམ་གྱིས་
དགེ་བསྙེན་དུ་འགྱུར་རོ་ཞེས་གསུངས་པ་དེ་ཅི། སྐྱབས་སུ་འགྲོ་བ་ཁོ་ནས། དགེ་བསྙེན་དུ་
འགྱུར་རམ་ཞེ་ན། ཉི་འོག་པ་རྣམས་ན་རེ་འགྱུར་རོ། །ཞེས་ཟེར་རོ། །ཁ་ཆེ་བ་རྣམས་ན་རེ།
སྡོམ་པ་མེད་པར་མི་འགྱུར་རོ། །ཞེས་ཟེར་རོ། །ཞེས་བཤད་པ་དེ་མི་འཐད་པར་ཐལ། རྩ་
བཞི་གང་ཡང་མ་སྤངས་པར་དཀོན་མཆོག་གསུམ་ལ་སྐྱབས་འགྲོ་ལན་གསུམ་བྱས་པའི་
གང་ཟག་དེ། སོར་སྡོམ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། དཀོན་མཆོག་གསུམ་ལ་
སྐྱབས་སུ་འགྲོ་བའི་དགེ་བ་སོ་ཐར་གྱི་སྡོམ་པ་ཡིན་པའི་ཕྱིར་རོ། །གཞན་ཡང་ཚངས་སྤྱོད་
ཉེར་གནས་མའི་སྡོམ་པ་དེ། སོར་སྡོམ་མཚན་ཉིད་པ་འཆད་པ་ཡང་། ཆོས་འདུལ་བའི་སྙིང་
པོ་མ་ཡིན་ཏེ། འོ་ན། ཚངས་སྤྱོད་ཉེར་གནས་མའི་སྡོམ་པ་དེ། བུད་མེད་ཀྱི་བསླབ་ཚིགས་
ཡིན་པར་ཐལ། དེ་བུད་མེད་ཀྱི་སྡོམ་པ་ཡིན་པའི་ཕྱིར། དེ་སྡོམ་པ་ཡིན་པའི་ཕྱིར། འདོད་ན།
བུད་མེད་ལ་ནི་དགེ་སློབ་མ་ཞེས་བྱ་བའི་བསླབ་ཚིགས་གཞན་ཡོད་དོ་ཞེས་བུད་མེད་སྐྱེས་
པ་ལས་བསླབ་ཚིགས་གཅིག་གིས་ལྷག་པར་བཤད་པ་དེ་མི་འཐད་པར་ཐལ། བུད་མེད་དེ་
སྐྱེས་པ་ལས་བསླབ་ཚིགས་གཉིས་ཀྱིས་ལྷག་པའི་ཕྱིར་ཏེ། དགེ་སློབ་མའི་སྡོམ་པ་དེ་ཡང་།
བུད་མེད་ཀྱི་བསླབ་ཚིགས་ཡིན། ཚངས་སྤྱོད་ཉེར་གནས་མའི་དེ་ཡང་། བུད་མེད་ཀྱི་བསླབ་
ཚིགས་ཡིན་པའི་ཕྱིར་རོ། །དོན་དང་མཐུན་པའི་ལན་མེད་དོ། །ཡང་ཚངས་སྤྱོད་ཉེར་གནས་
མའི་སྡོམ་པ་ཆོས་ཅན། ཁྱོད་རྩ་བཞི་གང་རུང་གཅིག་སྤངས་པའི་སྡོམ་པར་ཐལ། ཁྱོད་སོར་
སྡོམ་ཡིན་པའི་ཕྱིར་རོ། །འདོད་ན། དེའི་བསླབ་ཆ་འཆད་པའི་ཚེ། དེ་སྤོང་བའི་བསླབ་ཆ་
འཆད་རིགས་པར་ཐལ་ལོ། །འོ་ན་ཁྱོད་རང་གི་འདུལ་སྤྱི་ལས། སོ་ཐར་ལ་རིགས་བཅུར་
115



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བཤད་པ་མ་ཡིན་ནམ་སྙམ་ན། དེ་ནི་གྲུབ་མཐའ་སོ་སོར་མ་ཕྱེ་བའི་དབང་དུ་མཛད་པ་ཙམ་
ཡིན་ཏེ། ཐེག་ཆེན་སྐབས་སུ། སྐྱབས་སྡོམ་དང༌། ཉེར་གནས་མའི་སྡོམ་པ་གཉིས་སོར་
སྡོམ་མཚན་ཉིད་པར་ཆོག་ཀྱང་། འདུལ་མཛོད་སྐབས་འདིར་དེ་མི་རུང་བའི་ཕྱིར། གནད་
དེས་ན། རང་རེའི་སྤྱི་དོན་དུ། སྐྱབས་འགྲོའི་བསླབ་ཆ་ལ་འདས་པའི་ཉེས་བྱས་ཏེ། བར་མ་
བླང་འདས་སུ་བཤད་པ་ཡིན་པས། ཟབ་མོའི་གནད་ཡིད་ལ་ཉན་པར་བྱོས་ཤིག །ཡང་འདི་
དཔྱད་པར་བྱ་སྟེ། དགེ་སློབ་མའི་སྡོམ་པ་འདི་ལ། བར་མའི་དགེ་བ་ཙམ་དུ་འཆད་པ་དང་།
དགེ་ཚུལ་མའི་སྡོམ་པ་མཆོག་ཅེས་འཆད་པ་ལུགས་གསུམ་སྣང་བ་ལ། ལུགས་དང་པོ་
བཞེད་པ་དག་གི་དགོངས་པའི་གཏད་སོ་ནི། འདི་སྐད་ཅེས། དགེ་སློབ་མའི་སྡོམ་པ་དེ།།
སོར་སྡོམ་མཚན་ཉིད་པ་མ་ཡིན་པར་ཐལ། དེ་རྩ་བཞི་སྤངས་པའི་སྡོམ་པ་མིན་པའི་ཕྱིར་ཏེ།
དེ་རྩ་བའི་ཆོས་དྲུག་དང་རྗེས་མཐུན་གྱི་ཆོས་དྲུག་དེ་བཅུ་གཉིས་ཙམ་སྤངས་པའི་སྡོམ་པ་
གང་ཞིག །དེ་བཅུ་གཉིས་ཀྱི་ནང་ཚན་ལ་རྩ་བའི་ལྟུང་བ་ལྟ་ཞོག་རང་བཞིན་གྱི་ཁ་ན་མ་ཐོ་
བ་ཙམ་ཡང་མེད་པའི་ཕྱིར་རོ། །ཡང་དེ་སོར་སྡོམ་མ་ཡིན་པར་ཐལ། སོར་སྡོམ་ཡིན་ན་ཉིན་
ཞག་མཐའ་ཅན་དང༌། ཇི་སྲིད་འཚོའི་མཐའ་ཅན་གང་རུང་ཡིན་དགོས་པ་གང་ཞིག །དགེ་
སློབ་མའི་སྡོམ་པ་དེ་ལོ་གཉིས་ཀྱི་མཐའ་ཅན་ཡིན་པའི་ཕྱིར་ཏེ། མདོ་རྩ་བར། དགེ་ཚུལ་མ་
ཉིད་དང༌། དགེ་སློང་མ་ཉིད་ཀྱིས་བར་སྐབས་སུ་དཔྱད་པའི་དུས་ནི་ལོ་གཉིས་སོ་ཞེས་
བཤད་པའི་ཕྱིར་རོ། །ཡང་དེ་སོ་ཐར་གྱི་སྡོམ་པ་མིན་པར་ཐལ། སོ་ཐར་གྱི་སྡོམ་པ་མི་
མཐུན་ཕྱོགས་ཀྱིས་བཏང་ན། རྫ་བེའུ་ཆག་པ་བཞིན་སླར་བླང་དུ་མེད་པར་བཤད་པ་གང་
ཞིག །དགེ་སློབ་མའི་སྡོམ་པ་དེ་མི་མཐུན་ཕྱོགས་ཀྱིས་བཏང་ཡང་། སླར་བླང་དུ་ཡོད་པའི་
ཕྱིར་ཏེ། མདོ་རྩ་བར། རྟེན་པའི་ཕྱིར་ཁས་བླངས་པ་ན་བསླབ་པ་འཁྲུགས་པ་ཉིད་དོ། །དེ་
ལ་དེ་ཡང་སྦྱིན་པར་བྱ་བ་ཉིད་དོ། །ཞེས་བཤད་པའི་ཕྱིར། ཞེས་སོགས་མང་དུ་འཆད་དོ། །
དེ་ལ་དགེ་སློབ་མའི་སྡོམ་པ་བར་མར་འཆད་པ་ལ་འཁྲུལ་གཞི་རེ་ཆེ་སྣང་ཡང་། དོན་ལ་མ་
16



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཞུགས་པས་ལེགས་པར་དགོངས་ཤིག །དགེ་སློབ་མའི་སྡོམ་པ་ཆོས་ཅན། ཁྱོད་བར་མའི་
དགེ་བ་མ་ཡིན་པར་ཐལ། ཁྱོད་དགེ་ཚུལ་ཕའི་སྡོམ་པ་དང་རྫས་རིགས་གཅིག་པའི་དགེ་བ་
ཡིན་པའི་ཕྱིར། མ་གྲུབ་ན། དེར་ཐལ། མཛོད་འགྲེལ་ལས་དེ་ལྟར་ན་སོ་སོར་ཐར་པའི་
སྡོམ་པ་ནི། མཚན་ཉིད་སོ་སོར་ངེས་པའི་ཕྱིར། རྫས་ཉིད་རྣམ་པ་བཞི་ཡིན་ཏེ། དགེ་སློང་གི་
སྡོམ་པ་ལས་ནི་དགེ་སློང་མའི་སྡོམ་པ་གཞན་མ་ཡིན་ནོ། །དགེ་ཚུལ་གྱི་སྡོམ་པ་ལས་ཀྱང་
དགེ་སློབ་མའི་སྡོམ་པ་དང་། དགེ་ཚུལ་མའི་སྡོམ་པ་གཞན་མ་ཡིན་ནོ། །དགེ་བསྙེན་གྱི་
སྡོམ་པ་ལས་ཀྱང་དགེ་བསྙེན་མའི་སྡོམ་པ་གཞན་མ་ཡིན་ནོ། །ཇི་ལྟར་ཞེ་ན། མཚན་ལས་
མིང་ནི་འཕོ་བའི་ཕྱིར། མཚན་ཞེས་བྱ་བ་ནི། རྟགས་ཞེས་བྱ་བ་སྟེ། གང་གིས་སྐྱེས་པ་དང་
བུད་མེད་དག་ཏུ་མཚོན་པར་བྱེད་པའོ། །མཚན་ལས་ནི་དགེ་སློང་དང་དགེ་སློང་མ་ལ་
སོགས་པ་མིང་འཕོ་བར་འགྱུར་ཏེ། མཚན་གྱུར་ན་དགེ་སློང་ནི་དགེ་སློང་མ་ཞེས་བྱ། དགེ་
སློང་མ་ནི་དགེ་སློང་ཕ་ཞེས་བྱ། དགེ་ཚུལ་ནི་དགེ་ཚུལ་མ་ཞེས་བྱའོ། །དགེ་ཚུལ་མ་དང་དགེ་
སློབ་མ་ཡང་དགེ་ཚུལ་ཞེས་བྱའོ། །དགེ་བསྙེན་ནི་དགེ་བསྙེན་མ་ཞེས་བྱ་ལ། དགེ་བསྙེན་
མ་ཡང་དགེ་བསྙེན་ཞེས་བྱ་སྟེ། མཚན་གྱུར་པ་ལ་སྔོན་གྱི་སྡོམ་པ་གཏོང་བའི་རྒྱུ་ཡང་ཡོད་པ་
མ་ཡིན་ལ་སྔོན་མེད་པའི་སྡོམ་པ་ཐོབ་པའི་རྒྱུ་ཡང་ཡོད་པ་མ་ཡིན་ནོ་ཞེས་བཤད་པའི་
ཕྱིར་རོ། །
གལ་ཏེ་གོང་དུ་དེ་དེ་དང་རྫས་རིགས་གཅིག་པའི་ཕྱིར་ལ། མ་ཁྱབ་ན། དགེ་སློབ་
མའི་སྡོམ་པ་ཆོས་ཅན། ཁྱོད་དགེ་ཚུལ་མའི་སྡོམ་པ་དང་རྫས་རིགས་གཅིག་པ་མ་ཡིན་པར་
ཐལ། ཁྱོད་རྩ་བཞི་སྤོང་བའི་སྤོང་བ་བཞི་ལྡན་ཡིན་པའི་ཆ་ནས། དགེ་ཚུལ་ཕ་མའི་སྡོམ་པ་
དང་རྫས་རིགས་གཅིག་པ་ཡང་མ་ཡིན། རྩ་བའི་ཆོས་དྲུག་དང་རྗེས་མཐུན་གྱི་ཆོས་དྲུག་སྟེ་
ཆོས་བཅུ་གཉིས་སྤོང་བའི་སྤོང་བ་བཅུ་གཉིས་དང་ལྡན་པའི་ཆ་ནས། དགེ་ཚུལ་ཕ་མའི་
སྡོམ་པ་དང་རྫས་རིགས་གཅིག་པ་ཡང་མ་ཡིན་པའི་ཕྱིར། དང་པོ་མ་གྲུབ་ན། ཁྱོད་རྩ་བ་
117



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བཞི་སྤོང་བའི་སྤོང་བ་བཞི་ལྡན་ཡིན་པར་ཐལ་ལོ། །འདོད་ན། ཁྱོད་སྡོམ་པ་ཡིན་པར་
ཐལ་ལོ། །ཕྱི་མ་མ་གྲུབ་ན། དགེ་ཚུལ་ཕ་མའི་སྡོམ་པ་དེ་རྩ་བའི་ཆོས་དྲུག་དང་རྗེས་མཐུན་
གྱི་ཆོས་དྲུག་སྟེ། བཅུ་གཉིས་སྤོང་བའི་སྤོང་བ་བཅུ་གཉིས་དང་ལྡན་པའི་སྡོམ་པ་ཡིན་པར་
ཐལ་ལོ། །ཡང་དགེ་སློབ་མ་མཚན་གྱུར་པའི་དགེ་ཚུལ་ཕ་དེ། སྤོང་བ་བཞི་ལྡན་གྱི་སྡོམ་པ་
དང་ལྡན་པའི་གང་ཟག་མིན་པར་ཐལ། དགེ་སློབ་མའི་སྡོམ་པ་དེ་སྤོང་བ་བཞི་ལྡན་གྱི་སྡོམ་
པ་མ་ཡིན་པའི་ཕྱིར་ཏེ། དེ་སོར་སྡོམ་མ་ཡིན་པའི་ཕྱིར། འདོད་ན། དེ་མཚན་གྱུར་པའི་དགེ་
ཚུལ་ཕ་དེ་དགེ་ཚུལ་གྱི་སྡོམ་ལྡན་མ་ཡིན་པར་ཐལ་ལོ། །གཞན་ཡང་དགེ་སློབ་མའི་སྡོམ་པ་
ཆོས་ཅན། ཁྱོད་ལོ་གཉིས་ཀྱི་མཐའ་ཅན་དུ་བླངས་པའི་སྡོམ་པ་མ་ཡིན་པར་ཐལ། ཁྱོད་ཇི་
སྲིད་འཚོའི་མཐའ་ཅན་དུ་བླངས་པའི་སྡོམ་པ་ཡིན་པའི་ཕྱིར་ཏེ། ཁྱོད་ཇི་སྲིད་འཚོ་དང་ཉིན་
ཞག་ཏུ་སྡོམ་པ་ཡང་དག་པར་བླང་བར་བྱ། ཞེས་པའི་ཚིག་ཟུར་གྱི་ཇི་སྲིད་འཚོ་དང་། ཞེས་
པའི་སྐབས་ནས་དངོས་བསྟན་གྱི་སྡོམ་པ་ཡིན་པའི་ཕྱིར་ཏེ། ཁྱོད་དེའི་རང་འགྲེལ་ལས།
དུས་ཀྱི་མཐའ་ནི་གཉིས་ཏེ། ཚེའི་མཐའ་དང་ཉིན་ཞག་གི་མཐའོ། །རིས་བདུན་གྱི་སོ་སོར་
ཐར་པ་ནི་ཇི་སྲིད་འཚོའི་བར་དུ་ཡང་དག་པར་བླང་བར་བྱའོ། །བསྙེན་གནས་ཀྱི་སྡོམ་པ་ནི་
ཉིན་ཞག་གཅིག་ཏུའོ། །ཞེས་བྱ་བ་དེ་ལྟར་ངེས་སོ། །ཞེས་པའི་ཚིག་ཟུར་གྱིས་རིས་བདུན་
གྱི་སོ་སོར་ཐར་པ་ནི། ཞེས་པའི་སྐབས་ནས་དངོས་བསྟན་གྱི་སོ་ཐར་རིས་བདུན་གང་རུང་
ཡིན་པའི་ཕྱིར་ཏེ། ཁྱོད་དགེ་སློབ་མའི་སྡོམ་པ་ཡིན་པའི་ཕྱིར། གལ་ཏེ་མཛོད་འགྲེལ་དེ་ལ་
མི་རྩིའོ་སྙམ་ན། འོ་ན་དགེ་སློབ་མའི་སྡོམ་པ་དེ་ལོ་གཉིས་འདས་ནས་གཏོང་བར་ཐལ། དེ་
ལོ་གཉིས་ཀྱི་མཐའ་ཅན་ཡིན་པའི་ཕྱིར། རྟགས་ཁས་སོ། །འདོད་ན་ལོ་གཉིས་འདས་ནས་
མི་གཏོང་བར་ཐལ། འདུལ་བ་རྒྱ་ཆེར་འགྲེལ་ལས། ལོ་གཉིས་ལས་ལྷག་ན་ཡང་། དེ་ཕྱིན་
ཆད་བརྟུལ་ཞུགས་དེ་ཉམས་པར་ཡང་མི་འགྱུར་ལ། དེ་ཕྱིན་ཆད་མི་བསྲུང་བར་བྱ་བ་ཡང་
མ་ཡིན་ནོ། །ཞེས་གསལ་བར་བཤད་འདུག་པའི་ཕྱིར་རོ། །



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
དེས་ན་དགེ་སློབ་མའི་སྡོམ་པ་ལོ་གཉིས་ཀྱི་མཐའ་ཅན་དུ་འཆད་པ་ནི། ཆུ་བུར་གྱི་
མིག་དོག་ཅིང་། རྣམ་པར་དཔྱོད་པའི་ཤེས་རབ་རྩིང་བའོ། །འོ་ན་དཔྱད་པའི་དུས་ལོ་
གཉིས་ཞེས་བཤད་པ་ཅི་སྙམ་ན། དེ་ནི་དགེ་སློབ་མའི་སྡོམ་པ་བླངས་ནས། ལོ་གཉིས་མ་
ལོན་པར་བསྙེན་རྫོགས་བྱ་བ་མ་ཡིན་གྱིས། དགེ་སློབ་མའི་བསླབ་བྱ་ལ་མ་མཐའ་ལོ་
གཉིས་བསླབས་ནས། གཟོད་བསྙེན་པར་རྫོགས་པར་བྱ་ཞེས་པ་ཙམ་གྱི་དོན་ཡིན་པའི་
ཕྱིར་ཏེ། རྒྱ་ཆེར་འགྲེལ་སྔ་མའི་འཕྲོས་ལས། འོན་ཀྱང་དུས་ངེས་པར་མཛད་པས། དུས་དེ་
སྲིད་དུ་ངེས་པ་ཁོ་ནར་བསྲུང་བར་བྱ་བ་ཉིད་ཡིན་པའི་ཕྱིར་ཏེ། ཇི་སྲིད་དུ་དུས་དེ་ཡོངས་སུ་
རྫོགས་པར་མ་གྱུར་གྱི་བར་དུ་བསྙེན་པར་རྫོགས་པར་མི་བྱའོ། །ཞེས་བྱ་བའི་ཐ་ཚིག་གོ །
ཞེས་བཤད་འདུག་པའི་ཕྱིར་རོ། །དེས་ན་དགེ་སློབ་མའི་སྡོམ་པ། བར་མའི་དགེ་བ་ཡིན་
ཞེས་པ་མཁས་པའི་རྣམ་དཔྱོད་ཀྱི་འོས་མ་ཡིན་ནོ། །དགེ་སློབ་མའི་སྡོམ་པ་དེ། དགེ་ཚུལ་
མ་མཆོག་གི་སྡོམ་པར་འཆད་པ་ཡང་འཐད་པ་མ་ཡིན་ཏེ། འོ་ན་དགེ་སློབ་མའི་སྡོམ་པ་དེ།
དགེ་ཚུལ་གྱི་སྡོམ་པ་ལས་བསླབ་ཚིགས་ཐ་དད་པ་མ་ཡིན་པར་ཐལ། དེ་དགེ་ཚུལ་གྱི་སྡོམ་
པ་ཡིན་པའི་ཕྱིར། འདོད་ན། བུད་མེད་ལ་ནི་དགེ་སློབ་མ་ཞེས་བྱ་བའི་ཚིག་གཞན་ཡོད་དོ། །
ཞེས་བཤད་པ་མི་འཐད་པར་ཐལ་ལོ། །
ཡང་ཚིགས་གསུམ་རིམ་ཅན་དུ་ཐོབ་པའི་དགེ་སློང་མ་དགེ་སློང་ཕར་མཚན་གྱུར་མ་
ཐག་པའི་དགེ་སློང་ཕ་དེ། དགེ་སློང་མའི་སྡོམ་པ་བཏང་བའི་གང་ཟག་ཡིན་པར་ཐལ། དེ་དེ་
དང་ལྡན་པའི་གང་ཟག་གང་རུང་ཡིན། ཕྱི་མ་མིན་པའི་ཕྱིར་ཏེ། འདོད་ན། དགེ་སློང་མའི་
སྡོམ་པ་དེ། མཚན་ལན་ཅིག་གྱུར་པའི་དབང་གིས། གཏོང་བའི་སྡོམ་པ་ཡིན་པར་ཐལ། དེ་
འདྲའི་དགེ་སློང་ཕ་དེ། དགེ་སློང་མའི་སྡོམ་པ་མཚན་ལན་གཅིག་གྱུར་པའི་དབང་གིས་
བཏང་བའི་གང་ཟག་ཡིན་པའི་ཕྱིར་ཏེ། དེ་དགེ་སློང་མའི་སྡོམ་པ་མཚན་གྱུར་པའི་དབང་
གིས་བཏང་བའི་གང་ཟག་གང་ཞིག །དེ་ལུས་རྟེན་ཚེ་དེ་ལ་མཚན་ལན་གཉིས་དང་གསུམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སོགས་གྱུར་པའི་གང་ཟག་ཡིན་པའི་ཕྱིར་རོ། །འདོད་ན། དགེ་སློང་གི་སྡོམ་པ་ཡིན་ན།
མཚན་ལན་གཅིག་ཙམ་གྱུར་པའི་དབང་གིས་གཏོང་བའི་སྡོམ་པ་ཡིན་པས་ཁྱབ་པར་ཐལ།
དགེ་སློང་མའི་སྡོམ་པ་ལ་ཡང་དེ་ལྟར་ཁྱབ། དགེ་སློང་ཕའི་སྡོམ་པ་ལ་ཡང་དེ་ལྟར་ཁྱབ་པའི་
ཕྱིར་ཟེར་ན། ཕྱི་མ་མ་གྲུབ་སྟེ། དགེ་སློང་གི་སྡོམ་པའི་རྫས་སྐྱོན་དེ་གཏོང་ངོ་ཟེར་བ་ལས་
འོས་མེད། གཞན་ཡང་མཚན་ལན་གསུམ་པ་ཡང་ངོ་། །ཞེས་བཤད་པ་མི་འཐད་པར་ཐལ།
དགེ་བསྙེན་མའི་སྡོམ་པ། དགེ་ཚུལ་མའི་སྡོམ་པ། དགེ་སློང་མའི་སྡོམ་པ་གསུམ་པོ་གང་
རུང་ཡིན་ན། མཚན་ལས་ཅིག་གྱུར་པའི་དབང་གིས་གཏོང་བས་ཁྱབ་པའི་ཕྱིར་ཟེར་ན་མ་
ཁྱབ། མ་གྲུབ་ན་དེར་ཐལ། དགེ་བསྙེན་མ་མཚན་གྱུར་པའི་དགེ་བསྙེན་ཕ་དེ། དགེ་བསྙེན་
མའི་སྡོམ་པ་བཏང་བའི་གང་ཟག་ཡིན། དེས་གཞན་གཉིས་ལའང་རིགས་འདྲེ་བའི་ཕྱིར་རོ། །
དང་པོ་མ་གྲུབ་ན། དེ་ཆོས་ཅན། ཁྱོད་དགེ་བསྙེན་མའི་སྡོམ་པ་དང་ལྡན་པའི་གང་ཟག་ཡིན་
པར་ཐལ། ཁྱོད་དེ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར་ཏེ། ཁྱོད་དེ་མ་བཏང་བའི་
གང་ཟག་ཡིན་པའི་ཕྱིར་རོ། །འདོད་ན། ཁྱོད་བུད་མེད་ཡིན་པར་ཐལ། ཁྱོད་དགེ་བསྙེན་
མའི་སྡོམ་པ་དང་ལྡན་པའི་གང་ཟག་ཡིན་པའི་ཕྱིར། ཡང་དེ་ཆོས་ཅན། ཁྱོད་དགེ་བསྙེན་ཕ་
མའི་སྡོམ་པ་གཉིས་གཅིག་ཅར་ལྡན་པའི་གང་ཟག་ཡིན་པར་ཐལ། དང་པོ་གང་ཞིག །ཕྱི་
མ་ཡིན་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར་རོ། །རྩ་བའི་རྟགས་གཉིས་
པ་དགེ་སློང་མ་མཚན་གྱུར་མ་ཐག་པའི་དགེ་སློང་ཕ་དེ། དགེ་སློང་མའི་སྡོམ་པ་དང་ལྡན་
པའི་གང་ཟག་ཡིན་པའི་ཕྱིར་ཟེར་ན། དེ་ཆོས་ཅན། ཁྱོད་དགེ་སློང་མ་ཡིན་པར་ཐལ། ཁྱོད་
དགེ་སློང་མའི་སྡོམ་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་དེའི་ཐོབ་པ་རྒྱུད་ལྡན་
གྱི་གང་ཟག་ཡིན་པའི་ཕྱིར། ཁྱོད་དགེ་སློང་མའི་སྡོམ་པ་ཐོབ་པ་དང་ལྡན་པའི་གང་ཟག་
ཡིན་པའི་ཕྱིར། ཁྱོད་དགེ་སློང་མའི་སྡོམ་པ་དང་ལྡན་པའི་གང་ཟག་ཡིན་པའི་ཕྱིར་རོ། །
རྟགས་ཁས་སོ། ། །
120
20



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཡང་ཚིགས་གསུམ་རིམ་བཞིན་ཐོབ་པའི་དགེ་སློང་མ་མཚན་གྱུར་མ་ཐག་པའི་དགེ་
སློང་ཕ་དེ་དགེ་བསྙེན་ཕ་མའི་སྡོམ་པ། དགེ་ཚུལ་ཕ་མའི་སྡོམ་པ། དགེ་སློབ་ཕ་མའི་སྡོམ་པ་
སྡེ་དྲུག་དང་ལྡན་པའི་གང་ཟག་ཡིན་པར་ཐལ། དེ་དགེ་སློང་ཕ་མའི་སྡོམ་པ་གཉིས་ལྡན་གྱི་
གང་ཟག་ཡིན་པའི་ཕྱིར། འདོད་མི་ནུས་ཏེ། དེ་འདྲ་གང་ནས་ཀྱང་མ་བཤད་པའི་ཕྱིར། །
དེས་ན་རང་ལུགས་ནི། ཚིགས་གསུམ་རིམ་ཅན་ཐོབ་པའི་དགེ་སློང་ཕ་མཚན་གྱུར་
མ་ཐག་པའི་དགེ་སློང་མ་དེ། དགེ་སློང་ཕའི་སྡོམ་པ། དགེ་ཚུལ་ཕའི་སྡོམ་པ། དགེ་བསྙེན་
པའི་སྡོམ་པ་གསུམ་ཅིག་ཆར་བཏང་ནས། དགེ་སློང་མའི་སྡོམ་པ་སོགས་གསུམ་ཅིག་ཆར་
ཐོབ་པའི་གང་ཟག་ཡིན་ཏེ། མཛོད་འགྲེལ་ལས། མཚན་གྱུར་ན་སྔོན་མེད་པའི་སྡོམ་པ་ཐོབ་
པ་མེད་ཅིང་། སྔོན་གྱི་སྡོམ་པ་གཏོང་བ་མེད་ཅེས་བཤད་པ་ནི། གོང་ལྟར་དགེ་སློང་ཕ་མའི་
སྡོམ་པའི་དོན་ལྡོག་སྤོང་བ་བདུན་ལྡན་གྱི་སྡོམ་པ་ཙམ་ཞིག་སྔ་ནས་ཡོད་ཅིང་། ཕྱི་ནས་ཀྱང་
དེ་ལས་ལྷག་ཆད་དུ་གྱུར་པ་མེད་ཅེས་པའི་དོན་ཡིན་གྱི། དགེ་སློང་ཕའི་སྡོམ་པའི་ཐ་སྙད་
བཏང་ནས། དགེ་སློང་མའི་སྡོམ་པའི་ཐ་སྙད་ཙམ་ཞིག་གསར་ཐོབ་མིན་ཞེས་པའི་ཅོལ་
སྒྲོག་སྙིང་ལ་ཞེན་པར་མི་བྱའོ། །དེ་ལ་ཁོ་ན་རེ། དགེ་སློང་ཕ་མཚན་གྱུར་མ་ཐག་པའི་དགེ་
སློང་མ་དེ་ཆོས་ཅན། ཁྱོད་དགེ་སློང་གི་སྡོམ་པ་ཐོབ་མ་ཐག་པའི་གང་ཟག་ཡིན་པར་ཐལ།
ཁྱོད་དགེ་སློང་མའི་སྡོམ་པ་ཐོབ་མ་ཐག་པའི་གང་ཟག་གང་ཞིག །ཁྱོད་དགེ་སློང་ཕའི་སྡོམ་
པ་མ་ཐོབ་པའི་གང་ཟག་ཡིན་པའི་ཕྱིར། ཕྱི་མ་དེར་ཐལ། ཁྱོད་དེ་བཏང་བའི་གང་ཟག་
ཡིན་པའི་ཕྱིར། འདོད་ན། དགེ་སློང་མར་མཚན་འགྱུར་ཁ་མའི་དགེ་སློང་ཕ་དེ། དགེ་སློང་
གི་སྡོམ་པ་ཐོབ་ཁ་མའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན་དེ་ཆོས་ཅན།
ཁྱོད་དགེ་སློང་གི་སྡོམ་པ་མ་ཐོབ་པའི་གང་ཟག་ཡིན་པར་ཐལ་ལོ། །རྩ་བ་ལ་མ་ཁྱབ་བྱས་
པ་ལ་དགེ་སློང་ཕ་མཚན་གྱུར་མ་ཐག་པའི་དགེ་སློང་མ་ཆོས་ཅན། ཁྱོད་དགེ་སློང་གི་སྡོམ་པ་
ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དགེ་སློང་ཕའི་སྡོམ་པ་དང་དགེ་སློང་མའི་
121



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྡོམ་པ་གང་རུང་དུ་གྱུར་པའི་དགེ་སློང་གི་སྡོམ་པ་ཐོབ་མ་ཐག་པའི་གང་ཟག་ཡིན་པའི་
ཕྱིར་ཏེ། ཁྱོད་དགེ་སློང་མའི་སྡོམ་པ་ཐོབ་མ་ཐག་པའི་གང་ཟག་གང་ཞིག །ཁྱོད་དགེ་སློང་
ཕའི་སྡོམ་པ་བཏང་བའི་གང་ཟག་ཡིན་པའི་ཕྱིར། འདིར་མ་ཁྱབ་ལས་འོས་མེད། ཡང་དེ་
ཆོས་ཅན། ཁྱོད་དེ་གང་རུང་དུ་གྱུར་པའི་དགེ་སློང་གི་སྡོམ་པ་ཐོབ་ཟིན་ཐོབ་པའི་གང་ཟག་
ཡིན་པར་ཐལ། ཁྱོད་དེ་ཐོབ་པའི་གང་ཟག་གང་ཞིག །ཁྱོད་དེ་ཐོབ་མ་ཐག་པའི་གང་ཟག་
མ་ཡིན་པའི་ཕྱིར། འདོད་ན། ཁྱོད་དེ་གང་རུང་དུ་གྱུར་པའི་དགེ་སློང་མའི་སྡོམ་པ་ཐོབ་ཟིན་
ཐོབ་པའི་གང་ཟག་ཡིན་པར་ཐལ། འདོད་པ་གང་ཞིག །ཁྱོད་དེ་གང་རུང་དུ་གྱུར་པའི་དགེ་
སློང་ཕའི་སྡོམ་པ་བཏང་བའི་གང་ཟག་ཡིན་པའི་ཕྱིར་ན་ཡང་མ་ཁྱབ། འདོད་མི་ནུས་ཏེ།
ཁྱོད་དེ་ཐོབ་མ་ཐག་པའི་གང་ཟག་ཡིན་པའི་ཕྱིར། གོང་གི་རྩ་རྟགས་ཕྱི་མ་མ་གྲུབ་ན། འོ་ན་
དགེ་སློང་ཕ་མཚན་འགྱུར་ཁ་མའི་གང་ཟག་དེ། དེ་གང་རུང་དུ་གྱུར་པའི་དགེ་སློང་གི་སྡོམ་
པ་ཐོབ་ཁ་མའི་གང་ཟག་ཡིན་པར་ཐལ་ལོ། །འདོད་མི་ནུས་ཏེ། དེ་ཐོབ་ཟིན་པའི་གང་ཟག་
ཡིན་པའི་ཕྱིར་རོ། ། །
ཡང་དགེ་སློང་ཕ་དགེ་སློང་མར་མཚན་གྱུར་མ་ཐག་པའི་དགེ་སློང་མ་ཆོས་ཅན། ཁྱོད་
དགེ་སློང་གི་སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་དགེ་སློང་མའི་སྡོམ་པ་རྒྱུད་
ལྡན་གྱི་གང་ཟག་ཡིན་པའི་ཕྱིར། འདོད་ན་ཁྱོད་ཡོད་པར་ཐལ། འདོད་ན། དགེ་སློང་ཕ་
དགེ་སློང་མར་མཚན་གྱུར་པ་ཡོད་པར་ཐལ་ལོ། །འདོད་ན། དགེ་སློང་ཕ་དགེ་སློང་མར་
གྱུར་པ་ཡོད་པར་ཐལ། འདོད་ན། སྐྱེས་པ་ཕོ་བུད་མེད་དུ་གྱུར་པ་ཡོད་པར་ཐལ་ལོ་འདོད་ན།
སེམས་ཅན་སངས་རྒྱས་སུ་གྱུར་པ་ཡོད་པར་ཐལ་ལོ། །འདོད་ན། སེམས་ཅན་སངས་རྒྱས་
པ་ཡོད་པར་ཐལ་ལོ་ཟེར་ན། ཁོ་བོ་ཅག །དགེ་སློང་ཕ་མཚན་གྱུར་པའི་དགེ་སློང་མ་ཡོད།
དགེ་སློང་ཕ་དགེ་སློང་མར་མཚན་གྱུར་པའི་དགེ་སློང་མ་མེད་ཅེས་ཁས་ལེན་ནོ། །འོ་ན་དགེ་
སློང་ཕ་མཚན་གྱུར་མ་ཐག་པའི་གང་ཟག་ཡིན་ན། དགེ་སློང་མ་ཡིན་དགོས་པར་ཐལ་ལོ། །
122



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
འདིར་ཟེར་ན་མ་ཁྱབ། འདོད་ན་དགེ་སློང་ཕའི་རྟེན་ལ། མཚན་གཉིས་པར་གྱུར་མ་ཐག་
པའི་གང་ཟག་ཆོས་ཅན་གྱིས་མ་ངེས་སོ། །
ཡང་ཚིག་གསུམ་རིམ་ཅན་ཐོབ་པའི་དགེ་སློང་ཕ་མཚན་གྱུར་མ་ཐག་པའི་དགེ་སློང་
མ་ཆོས་ཅན། ཁྱོད་ཕ་ཆོག་ལ་བརྟེན་ནས་དགེ་སློང་མའི་སྡོམ་པ་ཐོབ་པའི་གང་ཟག་ཡིན་
པར་ཐལ། ཁྱོད་ད་ཆོག་ལ་བརྟེན་ནས་དགེ་སློང་མའི་སྡོམ་པ་ཐོབ་པའི་གང་ཟག་ཡིན། ཁྱོད་
མ་ཆོག་ལ་བརྟེན་ནས་དགེ་སློང་མའི་སྡོམ་པ་ཐོབ་པའི་གང་ཟག་མ་ཡིན་པའི་ཕྱིར། འདོད་ན།
དེ་ཆོས་ཅན། ཁྱོད་ཕ་ཆོག་ལ་བརྟེན་ནས་དགེ་སློང་མའི་སྡོམ་པ་ཐོབ་མ་ཐག་པའི་གང་ཟག་
ཡིན་པར་ཐལ། འདོད་པ་གང་ཞིག །ཁྱོད་དགེ་སློང་མའི་སྡོམ་པ་ཐོབ་མ་ཐག་པའི་གང་
ཟག་ཡིན་པའི་ཕྱིར། འདོད་ན། དེ་མཚན་འགྱུར་ཁ་མའི་དགེ་སློང་ཕ་དེ། ཕ་ཆོག་ལ་བརྟེན་
ནས་དགེ་སློང་མའི་སྡོམ་པ་ཐོབ་ཁ་མའི་གང་ཟག་ཡིན་པར་ཐལ། འདོད་པའི་ཕྱིར།།
འདོད་ན། དེ་ཕ་ཆོག་ལ་བརྟེན་ནས་དགེ་སློང་མའི་སྡོམ་པ་ལེན་བཞིན་པའི་གང་ཟག་ཡིན་
པར་ཐལ། འདོད་པའི་ཕྱིར། འདོད་ན། དེ་མཚན་གྱུར་མ་ཐག་པའི་དགེ་སློང་མ་དེ། ཁོ་རང་
གི་རྒྱུད་ཀྱི་དགེ་སློང་མའི་སྡོམ་པ་འབོགས་པར་བྱེད་པའི་གསོལ་བཞིའི་ཆོ་གའི་བརྗོད་པ་ཐ་
མའི་ཆ་གསུམ་པ་ལ་དགེ་སློང་མའི་སྡོམ་པ་སྐྱེས་པའི་གང་ཟག་ཡིན་པར་ཐལ། འདོད་པའི་
ཕྱིར། འདོད་ན། དེ་ཁོ་རང་གི་རྒྱུད་ཀྱི་དགེ་སློང་མའི་སྡོམ་པ་འབོགས་པར་བྱེད་པའི་གསོལ་
བཞིའི་ཆོ་ག་ཉམས་སུ་མྱོང་བའི་དགེ་འདུན་གྱི་དབུས་ན་གནས་བཞིན་པའི་གང་ཟག་ཡིན་
པར་ཐལ་ལོ། །འདོད་ན། དགེ་སློང་ཕ་མ་མཚན་གྱུར་པ་ལ། གྲོགས་དགེ་སློང་བཞི་སྡེ་རེ་རེ་
ངེས་པར་ཚང་དགོས་པར་ཐལ་ལོ། །ཡང་གལ་ཏེ་དེའི་རྒྱུད་ཀྱི་དགེ་སློང་མའི་སྡོམ་པ་དེ་ཆོ་
ག་ལ་བརྟེན་ནས་མ་ཐོབ་ཟེར་ན། དེ་ཐོབ་པར་ཐལ། དེའི་རྒྱུད་ཀྱི་དགེ་སློང་མའི་སྡོམ་པ་
ཐོབ་བྱེད་ཀྱི་ཆོ་ག་ཡོད་པའི་ཕྱིར་ཏེ། དེའི་རྒྱུད་ཀྱི་དགེ་སློང་མའི་སྡོམ་པའི་རྒྱུར་གྱུར་པའི་ཆོ་
ག་ཡོད་པའི་ཕྱིར་ཏེ། དེའི་རྒྱུད་ཀྱི་དགེ་སློང་མའི་སྡོམ་པའི་རྒྱུར་གྱུར་པའི་དགེ་སློང་ཕའི་
༡༢



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྡོམ་པའི་རྒྱུར་གྱུར་པའི་ཆོ་ག་དེ་དེ་ཡིན་པའི་ཕྱིར་ཏེ། དེ་ཡོད་པ་གང་ཞིག །མཚན་འགྱུར་
ཁ་མའི་དགེ་སློང་ཕ་དེ། དེ་མཚན་གྱུར་མ་ཐག་པའི་དགེ་སློང་མའི་རྒྱུ་ཡིན་པའི་ཕྱིར། དང་
པོ་དེར་ཐལ། དེ་འདྲའི་དགེ་སློང་མའི་སྡོམ་པའི་རྒྱུར་གྱུར་པའི་དགེ་སློང་ཕའི་སྡོམ་པ་དེ། ཁོ་
རང་ཐོབ་བྱེད་ཆོ་ག་ལ་བརྟེན་ནས་ཐོབ་པའི་སྡོམ་པ་ཡིན་པའི་ཕྱིར། མ་གྲུབ་ན། ཆོ་ག་ལ་
བརྟེན་ནས་ཐོབ་པའི་སྡོམ་པ་ཡིན་ན། སྡོམ་པ་སྐད་ཅིག་མ་དང་པོ་ཡིན་དགོས་པར་ཐལ་ལོ། །
ཡང་དེའི་རྒྱུད་ཀྱི་དགེ་སློང་མའི་སྡོམ་པ་དེ་ཁོ་རང་ཐོབ་བྱེད་ཆོ་ག་ལ་བརྟེན་ནས་ཐོབ་པའི་
སྡོམ་པ་ཡིན་པར་ཐལ། དེའི་རྒྱུད་ཀྱི་དགེ་ཚུལ་མའི་སྡོམ་པ་དེ། ཁོ་རང་ཐོབ་བྱེད་ཀྱི་ཆོ་ག་
ལ་བརྟེན་ནས་ཐོབ་པའི་སྡོམ་པ་ཡིན་པའི་ཕྱིར་ཏེ། དེ་ཁོ་རང་ཐོབ་བྱེད་ཆོ་ག་ལ་བརྟེན་ནས་
ཐོབ་པའི་སྡོམ་པ་ཡིན་པའི་ཕྱིར། དེ་དགེ་ཚུལ་མའི་སྡོམ་པ་གང་ཞིག །སྔོན་ཆོག་ལ་བརྟེན་
ནས་ཐོབ་པའི་དགེ་ཚུལ་མའི་སྡོམ་པ་མེད་པའི་ཕྱིར། གལ་ཏེ་ཁོ་ན་རེ། དེ་ཆོ་ག་ལ་བརྟེན་
ནས་ཐོབ་པ་མིན་ཏེ། དེ་མཚན་གྱུར་ཙམ་གྱི་དབང་གིས་ཐོབ་པ་ཡིན་པའི་ཕྱིར། ཟེར་ན། འོ་
ན་ཉོན་ཅིག །ཚིག་གསུམ་རིམ་ཅན་ཐོབ་པའི་མཐོང་ལམ་སྡུག་བསྔལ་ཆོས་བཟོད་པ་དེ། ཁོ་
རང་གི་རྒྱུད་ཀྱི་དགེ་སློང་གི་སྡོམ་པ་དེ་ཆོ་ག་ལ་བརྟེན་ནས་ཐོབ་པའི་གང་ཟག་མ་ཡིན་པར་
ཐལ། དེ་དགེ་སློང་ཕ་མཚན་གྱུར་མ་ཐག་པའི་དགེ་སློང་མ་དེ། ཁོ་རང་གི་རྒྱུད་ཀྱི་དགེ་སློང་
མའི་སྡོམ་པ་ཆོ་ག་ལ་བརྟེན་ནས་ཐོབ་པའི་གང་ཟག་མ་ཡིན་པའི་ཕྱིར། རྟགས་ཁས་སོ། །
འདོད་ན། དེ་དེར་ཐལ། དེ་ཁོ་རང་ཐོབ་བྱེད་ཆོ་ག་ལ་བརྟེན་ནས་བརྒྱུད་ནས་ཐོབ་པ་ཡིན་
པའི་ཕྱིར་ཏེ། དེའི་རྒྱུད་ཀྱི་དགེ་སློང་གི་སྡོམ་པ་བརྒྱུད་ནས་ཐོབ་བྱེད་ཀྱི་ཆོ་ག་ཡོད་པའི་
ཕྱིར་ཏེ། དེའི་རྒྱུར་གྱུར་པའི་ཆོ་ག་ཡོད་པའི་ཕྱིར་རོ། །མ་གྲུབ་ན། དེ་འདྲའི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། ཁྱོད་ཀྱི་རྒྱུད་ཀྱི་དགེ་སློང་གི་སྡོམ་པའི་རྒྱུར་གྱུར་པའི་ཆོ་
ག་ཡོད་པར་ཐལ། ཁྱོད་དགེ་སློང་གི་སྡོམ་པ་ཆོ་ག་ལ་བརྒྱུད་ནས་བརྟེན་ནས་ཐོབ་པའི་གང་
ཟག་གང་ཞིག ཁྱོད་ཀྱི་རྒྱུད་ཀྱི་དགེ་སློང་གི་སྡོམ་པ་ཡོད་པའི་ཕྱིར། དང་པོ་གྲུབ་སྟེ། ཁྱོད་ཆོ་
124



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ག་ལ་བརྟེན་ནས་ཚིག་གསུམ་རིམ་ཅན་དུ་ཐོབ་ཟིན་ཐོབ་པའི་གང་ཟག་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར་རོ། །དེ་ལ་ཁོ་ན་རེ། ཚིག་གསུམ་རིམ་ཅན་ཐོབ་པའི་དགེ་སློང་ཕ་
མཚན་གྱུར་མ་ཐག་པའི་དགེ་སློང་མ་དེ། དགེ་བསྙེན་མའི་སྡོམ་པ། དགེ་ཚུལ་མའི་སྡོམ་པ།
དགེ་སློང་མའི་སྡོམ་པ་གསུམ་པོ་དེ་ཆོ་ག་ལ་བརྟེན་ནས་ཅིག་ཆར་ཐོབ་པའི་གང་ཟག་ཡིན་
པར་ཐལ། དེ་ཆོ་ག་ལ་བརྟེན་ནས་ཐོབ་པའི་གང་ཟག་གང་ཞིག །དེ་ཆོ་ག་ལ་བརྟེན་ནས་
རིམ་ཅན་ཐོབ་པའི་གང་ཟག་མ་ཡིན་པའི་ཕྱིར། དང་པོ་དངོས། ཕྱི་མ་མ་གྲུབ་ན། དེ་གསུམ་
རིམ་ཅན་ཐོབ་པའི་གང་ཟག་ཡིན་པར་ཐལ་ལོ། །འདོད་ན། མཚན་འགྱུར་ཁ་མའི་དགེ་
སློང་ཕ་དེ། དགེ་བསྙེན་མའི་སྡོམ་པ་དང་དགེ་ཚུལ་མའི་སྡོམ་པ་གཉིས་ཐོབ་པའི་གང་ཟག་
ཡིན་པར་ཐལ་ལོ། །རྩ་བར་འདོད་ན། དེ་གསུམ་ཅིག་ཆར་ཐོབ་བྱེད་ཀྱི་ཆོ་ག་ཡོད་པར་
ཐལ་ལོ། །འདོད་ན། དེ་གསུམ་ཅིག་ཆར་འབོགས་བྱེད་ཀྱི་ཆོ་ག་ཡོད་པར་ཐལ་ལོ་ཟེར་ན།
འོ་ན་ཚིག་གསུམ་རིམ་ཅན་ཐོབ་པའི་འཕགས་པ་དེ། ཁོ་རང་གི་རྒྱུད་ཀྱི་ཚིག་གསུམ་པོ་དེ་ཆོ་
ག་ལ་བརྟེན་ནས་ཅིག་ཆར་ཐོབ་པའི་གང་ཟག་ཡིན་པར་ཐལ། དེ་ཆོ་ག་ལ་བརྟེན་ནས་ཐོབ་
པའི་གང་ཟག་གང་ཞིག །དེ་གསུམ་ཆོ་ག་ལ་བརྟེན་ནས་རིམ་ཅན་ཐོབ་པའི་གང་ཟག་མིན་
པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་ཚིག་གསུམ་པོ་དེ་ཆོ་
ག་ལ་བརྟེན་ནས་ཐོབ་པའི་གང་ཟག་ཡིན་པར་ཐལ། ཁྱོད་ཀྱི་རྒྱུད་ཀྱི་ཚིག་གསུམ་ཡོད་པ་
གང་ཞིག །ཁྱོད་ཆོ་ག་ལ་བརྟེན་ནས་ཚིག་གསུམ་ཐོབ་པའི་གང་ཟག་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། རྩ་བར་འདོད་ན། དེའི་རྒྱུད་ཀྱི་ཚིག་གསུམ་ཅིག་ཆར་ཐོབ་བྱེད་ཀྱི་
ཆོ་ག་ཡོད་པར་ཐལ་ལོ། །ཕྱི་མ་མ་གྲུབ་ན། དེ་འདྲའི་འཕགས་པ་དེ་ཁོ་རང་གི་རྒྱུད་ཀྱི་ཚིག་
གསུམ་རིམ་ཅན་ཐོབ་པའི་གང་ཟག་ཡིན་པར་ཐལ་ལོ། །འདོད་ན། དེའི་རྒྱུད་ཀྱི་དགེ་ཚུལ་
གྱི་སྡོམ་པ་ཐོབ་ལ། དེ་རྒྱུད་ཀྱི་དགེ་སློང་གི་སྡོམ་པ་ཐོབ་ཁ་མའི་གང་ཟག་ཡིན་པར་
ཐལ་ལོ། །འདོད་མི་ནུས་སོ། །དེ་རིགས་དང་མཚན་གྱུར་གཉིས་གནོད་སྒྲུབ་ཀུན་ནས་
125



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
མཚུངས་སོ། །
ཡང་། མཁས་པ་གོ་བོ་རབ་འབྱམས་པ་རྗེས་འབྲངས་དང་བཅས་པའི་བཞེད་པ་ལ།
དགེ་བསྙེན་གྱི་སྡོམ་པ་ནས་དགེ་སློང་གི་སྡོམ་པའི་བར་བརྒྱད་པོ་ལ། འཇིགས་སྐྱོབ་ཀྱི་སྡོམ་
པ་བརྒྱད། ལེགས་སྨོན་གྱི་སྡོམ་པ་བརྒྱད། ངེས་འབྱུང་གི་སྡོམ་པ་བརྒྱད་དེ་བརྒྱད་ཚན་
གསུམ་ཡོད་པའི། འཇིགས་སྐྱོབས་ཀྱི་དགེ་བསྙེན་གྱི་སྡོམ་པ་སོགས་བརྒྱད་དང་། ལེགས་
སྨོན་གྱི་དགེ་བསྙེན་གྱི་སྡོམ་པ་སོགས་བརྒྱད་ལ། སོ་ཐར་གྱི་སྡོམ་པ་མ་ཡིན་པས་ཁྱབ།
ངེས་འབྱུང་གི་བརྒྱད་པོ་ལ། སོར་སྡོམ་ཡིན་པས་ཁྱབ། ཅེས་གསུངས་པ་ནི། རྣ་བའི་བདུད་
རྩི་མ་ཡིན་ཏེ། འཇིགས་སྐྱོབས་ཀྱི་དགེ་བསྙེན་གྱི་སྡོམ་པ་ཆོས་ཅན། ཁྱོད་སོ་ཐར་གྱི་སྡོམ་པ་
ཡིན་པར་ཐལ། ཁྱོད་ངེས་འབྱུང་གི་བསམ་པས་ཟིན་པའི་སོ་ཐར་དགེ་བསྙེན་གྱི་སྡོམ་པ་
ཡིན་པའི་ཕྱིར། ཁྱོད་སྐྱབས་འགྲོས་ཟིན་པའི་དགེ་བསྙེན་གྱི་སྡོམ་པ་ཡིན་པའི་ཕྱིར། ཁྱབ་སྟེ།
རྒྱ་ཆེར་འགྲེལ་ལས། མྱ་ངན་ལས་འདས་པའི་བསམ་པ་བརྟན་པོ་མེད་པར་སྡོམ་པ་མི་སྐྱེ་
བས། སྐྱབས་སུ་འགྲོ་བས་ནི་མྱ་ངན་ལས་འདས་པའི་བསམ་པ་བརྟན་པོ་བསྒྲུབ་པར་བྱེད་དེ།
འདི་ལྟར། རྐང་གཉིས་རྣམས་ཀྱི་མཆོག །སངས་རྒྱས་ལ་སྐྱབས་སུ་མཆི། ཞེས་བྱ་བས་ནི།
ལམ་ཉེ་བར་སྟོན་པར་མཛད་པ་ལ། ཡང་དག་པར་བརྟེན་པར་བྱེད། འདོད་ཆགས་དང་
བྲལ་བའི་མཆོག །ཆོས་ལ་སྐྱབས་སུ་མཆི། ཞེས་བྱ་བ་ནི། ཆོས་ཀྱི་མཆོག་མྱ་ངན་ལས་
འདས་པ་ལ་བརྟེན་པར་བྱེད། ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ་
ཞེས་བྱ་བས་ནི། མྱ་ངན་ལས་འདས་པའི་གྲོང་ཁྱེར་དུ་འགྲོ་བའི་ཟླ་གྲོགས་ལ་ཡང་དག་པར་
བརྟེན་པར་བྱེད་དེ། མྱ་ངན་ལས་འདས་པའི་བསམ་པ་བརྟན་པོ་མེད་པར་ནི། སུ་ཡང་
སྐྱབས་སུ་འགྲོ་བར་བསྒྲུབ་པར་མི་བྱེད་དོ། །ཞེས་དང་། དེ་བས་ན་མྱ་ངན་ལས་འདས་པའི་
བསམ་པ་ཁོ་ནས་སྡོམ་པ་སྐྱེའི། གཞན་གྱིས་ནི་མ་ཡིན་ནོ། །ཞེས་མྱང་འདས་ཐོབ་འདོད་ཀྱི་
བསམ་པས་མ་ཟིན་པ་ལ། དགེ་བསྙེན་གྱི་སྡོམ་པ་སོགས་གཏན་ནས་མི་སྐྱེ་བར་ནན་གྱིས་
126



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
བཤད་འདུག་པའི་ཕྱིར་རོ། ། །
གལ་ཏེ་གཞུང་དེ་ནི། མདོ་རྩའི་དངོས་བསྟན་གྱི་དགེ་བསྙེན་སྡོམ་པ་སོགས། །རིས་
བརྒྱད་ལ་ངེས་འབྱུང་གི་བསམ་པས་ཟིན་དགོས་པ་སྒྲུབ་བྱེད་ཙམ་ཡིན་ནོ། །ཞེ་ན། སྨྲ་བས་
ཕོངས་པའི་རྣམ་འགྱུར་ཡིན་ཏེ། འཇིགས་སྐྱོབས་ཙམ་གྱི་དགེ་བསྙེན་གྱི་སྡོམ་པ་ཆོས་ཅན།
ཁྱོད་ངེས་འབྱུང་གི་བསམ་པས་ཟིན་དགོས་པ་ཡིན་པར་ཐལ། ཁྱོད་མྱང་འདས་ཐོབ་འདོད་
ཀྱི་གདམས་པས་ཟིན་པའི་སྡོམ་པ་ཡིན་པའི་ཕྱིར་ཏེ། ཁྱོད་ཆོས་དཀོན་མཆོག་ཐོབ་འདོད་
ཀྱི་བསམ་པས་ཟིན་པའི་སྡོམ་པ་ཡིན་པའི་ཕྱིར་ཏེ། ཁྱོད་ཆོས་དཀོན་མཆོག་ལ་སྐྱབས་སུ་
འགྲོ་བའི་སྐྱབས་འགྲོས་ཟིན་པའི་སྡོམ་པ་ཡིན་པའི་ཕྱིར། ཁྱབ་སྟེ། གོང་གི་འགྲེལ་པ་ལས།
འདོད་ཆགས་དང་བྲལ་བ་རྣམས་ཀྱི་མཆོག ཆོས་ལ་སྐྱབས་སུ་མཆིའོ། །ཞེས་བྱ་བས་ནི།
ཆོས་ཀྱི་མཆོག་མྱ་ངན་ལས་འདས་པ་ལ་ཡང་དག་པར་བརྟེན་པར་བྱེད་ཅེས་གསུངས་
འདུག་པའི་ཕྱིར་རོ། །འོ་ན། སངས་རྒྱས་དང་དགེ་འདུན་ལ་སྐྱབས་སུ་སོང་ནས། དེ་གཉིས་
ཐོབ་འདོད་ཀྱི་བསམ་པས་ཟིན་དགོས་སམ་སྙམ་ན། དེ་མི་དགོས་ཏེ། དེ་ལྟར་སེམས་པ་ནི།
ཐུན་མོང་དུ་འདུལ་བའི་སྡེ་སྣོད་ཀྱི་སྐྱབས་འགྲོའི་གོ་བ་རགས་པ་བློ་ལ་མ་ཤར་བའི་སྐད་ཆ་
ཡིན་པའི་ཕྱིར་ཏེ། འདུལ་མཛོད་སྐབས་འདིར། སངས་རྒྱས་ལམ་སྟོན་པ་པོ་དང་། ཆོས་
མྱང་འདས་ཐོབ་བྱའི་སྐྱབས་དངོས་དང༌། དགེ་འདུན་ལམ་སྒྲུབ་པའི་ཟླ་གྲོགས་སུ་ཁས་
ལེན་པ་ལ་སྐྱབས་འགྲོའི་དོན་དུ་བཤད་པའི་ཕྱིར་རོ། །ཡང་དགེ་སློང་གི་སྡོམ་པ་ཡིན་ན།
སོར་སྡོམ་ཡིན་དགོས་པར་ཐལ། བསྙེན་རྫོགས་ཀྱི་སྡོམ་པ་ཡིན་ན་སོར་སྡོམ་ཡིན་དགོས་
པའི་ཕྱིར་ཏེ། རྒྱ་ཆེར་འགྲེལ་ལས། བསྙེན་པར་རྫོགས་པ་ནི། བསྙེན་པར་རྫོགས་པ་ཞེས་
བྱ་བའི་སྒྲ་ཁོ་ནས། མྱ་ངན་ལས་འདས་པའི་བསམ་པ་བརྟན་པོས་རྟོགས་པར་བྱ་སྟེ། འདི་
ལྟར་བསྙེན་པར་རྫོགས་པ་ཞེས་བྱ་བ་ལ། རྫོགས་པ་ཞེས་བྱ་བའི་སྒྲ་ནི། གནོད་པ་ཐམས་
ཅད་བྲལ་བའི་དངོས་པོ་ལ་བྱ་སྟེ། མྱ་ངན་ལས་འདས་པ་ལ་ཡང་དེ་ལྟ་བུའི་རང་བཞིན་ནོ། །
127



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་པ་ཞེས་བྱ་བའི་སྒྲ་ནི། ཉེ་བའི་ཚིག་ཡིན་ཏེ། བསམ་པ་ཐམས་ཅད་ཀྱི་མྱ་ངན་ལས་
འདས་པ་དང་ཉེ་བར་གྱུར་པ་ནི། བསྙེན་པར་རྫོགས་པ་ཡིན་ནོ། །ཞེས་བཤད་འདུག་པའི་
ཕྱིར་རོ། །འདི་ལ་རྗེ་མུས་རབ་འབྱམས་པས། གོང་གི་འབྲེལ་པ་ལ་འཁྱོགས་བཤད་སྣང་
མོད། འགྲེལ་པ་འདི་ལ་འཁྱོགས་འགྲོས་མ་བདེ་བས། དགེ་སློང་གི་སྡོམ་པ་ལ་སོར་སྡོམ་
གྱིས་མ་ཁྱབ་ཀྱང་། བསྙེན་རྫོགས་ཀྱི་སྡོམ་པ་ལ་སོར་སྡོམ་ཡིན་པས་ཁྱབ་ཅེས་མགྲིན་པ་
བྲེལ་བར་བྱེད་དོ། །འདི་ནི་དེ་བས་ཀྱང་མི་རིགས་ཏེ། འཇིགས་སྐྱོབས་ཀྱི་དགེ་སློང་གི་སྡོམ་
པ་ཆོས་ཅན། ཁྱོད་སོར་སྡོམ་ཡིན་པར་ཐལ། ཁྱོད་བསྙེན་རྫོགས་ཀྱི་སྡོམ་པ་ཡིན་པའི་ཕྱིར།
ཁྱབ་པ་དངོས། མ་གྲུབ་ན་དེར་ཐལ། ཁྱོད་བསྙེན་པར་རྫོགས་པའི་སྡོམ་པ་ཡིན་པའི་ཕྱིར་ཏེ།
ཁྱོད་བསྙེན་པར་རྫོགས་པའི་སྡོམ་པ་དང་། བསྙེན་པར་མ་རྫོགས་པའི་སྡོམ་པ་གང་རུང་
ཡིན། ཕྱི་མ་མིན་པའི་ཕྱིར། དང་པོ་གྲུབ་སྟེ། ཁྱོད་དགེ་བསྙེན་སྡོམ་པ་ནས། དགེ་སློང་སྡོམ་
པའི་ར་བ་བརྒྱད་པོ་གང་རུང་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཁྱོད་བསྙེན་
པར་མ་རྫོགས་པའི་རབ་བྱུང་གི་སྡོམ་པ་ཡིན་པར་ཐལ། ཁྱོད་རབ་བྱུང་གི་སྡོམ་པ་གང་ཞིག་
ཁྱོད་བསྙེན་པར་མ་རྫོགས་པའི་སྡོམ་པ་ཡིན་པའི་ཕྱིར། འདོད་ན། ཁྱོད་དགེ་ཚུལ་ཕ་མའི་
སྡོམ་པ་དགེ་སློབ་མའི་སྡོམ་པ་གསུམ་པོ་གང་རུང་ཡིན་པར་ཐལ་ལོ། །ཡང་འཇིགས་སྐྱོབས་
ཀྱི་དགེ་སློང་གི་སྡོམ་པ་དེ། བསྙེན་རྫོགས་ཀྱི་སྡོམ་པ་ཡིན་པར་ཐལ། འཇིགས་སྐྱོབས་ཀྱི་
དགེ་སློང་གི་སྡོམ་པ་རྒྱུད་ལྡན་གྱི་གང་ཟག་དེ། བསྙེན་པར་རྫོགས་པའི་གང་ཟག་ཡིན་པའི་
ཕྱིར། མ་གྲུབ་ན། དེ་ཆོས་ཅན། ཁྱོད་བསྙེན་པར་རྫོགས་པའི་གང་ཟག་ཡིན་པར་ཐལ།
ཁྱད་དགེ་སློང་གི་རྟེན་གྱི་གང་ཟག་ཡིན་པའི་ཕྱིར། ཁྱབ་སྟེ་བསྙེན་པར་མ་རྫོགས་པའི་དགེ་
སློང་དེ་འདྲ་བཀའ་བསྟན་བཅོས་ཚད་ལྡན་གང་ནས་ཀྱང་མ་བཤད་པའི་ཕྱིར་རོ། ། །
གཞན་ཡང་རྣ་བ་བླགས་ཏེ་ཉོན་ཅིག །དགེ་སློང་གི་སྡོམ་པ་ཡིན་ན། བསྙེན་རྫོགས་
ཀྱི་སྡོམ་པ་ཡིན་དགོས་པར་ཐལ། ད་ལྟར་ཆོ་ག་ལ་བརྟེན་ནས་ཐོབ་པའི་དགེ་སློང་གི་སྡོམ་པ་



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
ཡིན་ན། བསྙེན་རྫོགས་ཀྱི་སྡོམ་པ་ཡིན་དགོས་པའི་ཕྱིར་ཏེ། དགེ་སློང་གི་སྡོམ་པ་འབོགས་
པའི་ད་ཆོག་ཡིན་ན། བསྙེན་རྫོགས་ཀྱི་སྡོམ་པ་འབོགས་པའི་ད་ཆོག་ཡིན་པའི་ཕྱིར་ཏེ།
དགེ་སློང་གི་སྡོམ་པ་འབོགས་པའི་གསོལ་བཞིའི་ཆོ་ག་ཡིན་ན། བསྙེན་རྫོགས་ཀྱི་སྡོམ་པ་
འབོགས་པའི་གསོལ་བཞིའི་ཆོ་ག་ཡིན་དགོས་པའི་ཕྱིར་ཏེ། དགེ་སློང་གི་སྡོམ་པ་འབོགས་
པའི་གསོལ་བཞིའི་ལས་ཆོག་ཡིན་ན། བསྙེན་རྫོགས་ཀྱི་སྡོམ་པ་འབོགས་པའི་གསོལ་བའི་
ལས་ཆོག་ཡིན་དགོས་པའི་ཕྱིར་ཏེ། འཇིགས་སྐྱོབས་ཀྱི་དགེ་སློང་གི་སྡོམ་པ་འབོགས་པའི་
གསོལ་བའི་ལས་བྱེད་པའི་ཚེ་ཡང་། དགེ་འདུན་བཙུན་པ་རྣམས་གསན་དུ་གསོལ། མིང་
འདི་ཞེས་བགྱི་བ་འདི། མཁན་པོ་མིང་འདི་ཞེས་བགྱི་བས། དགེ་འདུན་ལས་བསྙེན་པར་
རྫོགས་པར་འཚལ་ནས་མིང་འདི་ཞེས་བགྱི་བ་འདི། མཁན་པོ་མིང་འདི་ཞེས་བགྱི་བས།
དགེ་འདུན་ལས་བསྙེན་པར་རྫོགས་པར་གསོལ་ཏེ། སྐྱེས་པ་ཡང་ལགས། སྐྱེས་པའི་དབང་
པོ་དང་ཡང་ལྡན། འདིའི་ཆོས་གོས་གསུམ་དང་ལྷུང་བཟེད་ཀྱང་ཚང་། བར་ཆད་ཀྱི་ཆོས་
རྣམས་ཀྱང་ཡོངས་སུ་དག་གོ་ཞེས་པ་ཁོ་ན་ཉིད་མཆི་སྟེ། མིང་འདི་ཞེས་བགྱི་བ་འདི།
མཁན་པོ་མིང་འདི་ཞེས་པས། དགེ་འདུན་ལས་བསྙེན་པར་རྫོགས་པར་གསོལ་ན། གལ་
ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང༌།
དགེ་འདུན་གྱི་མིང་འདི་ཞེས་བགྱི་བ་འདི། མཁན་པོ་མིང་འདི་ཞེས་བགྱི་བས་བསྙེན་པར་
རྫོགས་པར་མཛད་དོ། །འདི་ནི་གསོལ་བའོ། །ཞེས་བརྗོད་དགོས། ཚིག་དེ་ལས་ལྷག་པ་
ངེས་འབྱུང་གི་བསྙེན་རྫོགས་ཀྱི་གསོལ་བའི་ལས་ཆོག་ལ་ཡང་མི་འདུག་པའི་ཕྱིར་རོ། །
མདོར་ན། རྒྱ་བོད་ཀྱི་ད་ལྟར་ཆོ་གའི་གསོལ་བཞིའི་ཆོ་ག་གཅིག་ཁོ་ན་ལས་མེད་ལ། ཆོ་ག་
དེ་ལས་བསྙེན་རྫོགས་ཀྱི་སྡོམ་པ་དང་། དགེ་སློང་གི་སྡོམ་པ་གཉིས་ཆགས་ན་ཆགས་
མཉམ་དང་། མ་ཆགས་ན་མ་ཆགས་མཉམ་ཡིན་ཏེ། བསྙེན་པར་རྫོགས་པ་ཞེས་པའི་ཚིག་
ལས་ངེས་འབྱུང་གི་བསམ་པ་སྐྱེ་དགོས་པ་གང་ཞིག །བསྙེན་པར་རྫོགས་པ་ཞེས་པའི་ཆོ་
129



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གའི་ཚིག་ཟུར་སྤངས་པའི་གསོལ་བཞིའི་ད་ཆོག་ཤེས་བྱ་ལ་མི་སྲིད་པའི་ཕྱིར་རོ། །
དེ་ཡང་སྙིང་པོ་དྲིལ་ན། འཇིགས་སྐྱོབས་དང་ལེགས་སྨོན་གྱི་དགེ་སློང་གི་སྡོམ་པ་
འབོགས་པའི་ཚེ། དགེ་འདུན་བཙུན་པ་རྣམས་ཀྱིས་བདག་བསྙེན་པར་རྫོགས་པར་མཛད་
དུ་གསོལ། །ཞེས་གསོལ་བ་ལན་གསུམ་འདེབས་དགོས་པར་ཐལ། དེ་གཉིས་ཡོད་པ་གང་
ཞིག །ད་ཆོག་ལ་བརྟེན་ནས་དགེ་སློང་གི་སྡོམ་པ་འབོགས་པ་ལ། མངོན་གྱུར་བཅུས་ཟླས་
ཕྱེ་བའི་གསོལ་བ་མངོན་གྱུར་ཚང་དགོས་པའི་ཕྱིར། རྟགས་འདུལ་བ་ཤེས་པ་ཀུན་གྱི་སྤྱི་
ལུགས་སུ་ཁས་བླངས། འདོད་ན། འཇིགས་སྐྱོབས་དང་ལེགས་སྨོན་གྱི་དགེ་སློང་གི་སྡོམ་
པ་གཉིས་ཆོས་ཅན། ཁྱོད་ངེས་འབྱུང་གི་བསམ་པས་ཟིན་པའི་སྡོམ་པ་ཡིན་པར་ཐལ། ཁྱོད་
རང་འབོགས་པའི་བསྒྲུབ་བྱ་དེས་བདག་བསྙེན་པར་རྫོགས་པར་མཛད་དུ་གསོལ། ཞེས་ཞེ་
ཐག་པ་ནས་ལན་གསུམ་གསོལ་བ་བཏབ་པའི་སྒོ་ནས་གསོལ་བཞིའི་ཆོ་ག་ལས་ཐོབ་པའི་
སྡོམ་པ་གང་ཞིག་བསྙེན་པར་རྫོགས་པར་གསོལ་བ་བཏབ་པའི་ཚིག་གི་ནུས་པ་ལས།
བསྒྲུབ་བྱ་ལ་ངེས་འབྱུང་གི་བསམ་པ་སྐྱེ་བར་རྒྱ་ཆེར་འགྲེལ་ལས་བཤད། བཤད་པ་ལྟར་
ཁས་ལེན་རིགས་པའི་ཕྱིར། དེ་ལྟར་ཁས་མི་ལེན་ན་ཁྱོད་ཀྱི་བསྙེན་རྫོགས་སྡོམ་པ་ལ་ངེས་
འབྱུང་གི་བསམ་པས་ཟིན་པས་ཁྱབ། དགེ་སློང་གི་སྡོམ་པ་ལ་དེ་ལྟར་མ་ཁྱབ་ཅེས་པའི་
གཏམ་འདི། ཐུགས་བརྩེའི་གཏད་སོ་གང་ལས་ཡིན་གསལ་བར་སྨྲོས་ཤིག །ཡང་ཕྱི་རོལ་
པའི་རྒྱུད་ཀྱི་དགེ་སློང་གི་སྡོམ་པ་ཡོད་པར་ཐལ། དེའི་རྒྱུད་ཀྱི་དགེ་བསྙེན་གྱི་སྡོམ་པ་ཡོད་
པའི་ཕྱིར། རྟགས་དངོས། འདོད་ན། དེའི་རྒྱུད་ཀྱི་དགེ་སློང་གི་སྡོམ་པ་ཆོས་ཅན། ཁྱོད་ཕྱི་
རོལ་པའི་སྡོམ་པ་ཡིན་པར་ཐལ། ཁྱོད་དེའི་རྒྱུད་ཀྱི་དགེ་སློང་གི་སྡོམ་པ་ཡིན་པའི་ཕྱིར། མ་
གྲུབ་ན། དེ་དེར་ཐལ། དེ་རྒྱུད་ལྡན་གྱི་གང་ཟག་དེ་ཕྱི་རོལ་པ་ཡིན་པའི་ཕྱིར། འདོད་ན། དེ་
ཆོས་ཅན། ཁྱོད་ཕྱི་རོལ་པའི་སྡོམ་པ་མིན་པར་ཐལ། ཁྱོད་ནང་པ་སངས་རྒྱས་པའི་སྡོམ་པ་
ཡིན་པའི་ཕྱིར་ཏེ། ཁྱོད་དགེ་སློང་གི་སྡོམ་པ་ཡིན་པའི་ཕྱིར། ཁྱབ་སྟེ། ཕྱི་རོལ་པའི་དགེ་
13)



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
སློང་མ་ཡིན་ན། དགེ་སློང་མ་ཡིན་དགོས་པའི་ཕྱིར་ཏེ། ཕྱི་རོལ་པའི་རབ་བྱུང་ཡིན་ན། རབ་
བྱུང་མཚན་ཉིད་པ་མ་ཡིན་དགོས་པའི་ཕྱིར་ཏེ། མདོ་རྩ་ལས། ཕྱི་རོལ་པའི་རབ་ཏུ་བྱུང་བ་
དང༌། མ་ཆགས་པ་དང་ཉམ་པ་དག་ནི་ཁྱོད་ཉིད་ཁྱིམ་པའོ་ཞེས་བཤད་པའི་ཕྱིར་རོ། །
དེ་ལ་དཔྱོད་ལྡན་ཁ་ཅིག་ན་རེ། འོ་ན་ཕམ་པ་འཆབ་བཅས་ཅན་གྱི་དགེ་སློང་དེ་ཡང་
རབ་བྱུང་མཚན་ཉིད་པ་མ་ཡིན་ནམ་སྙམ་ན། དེ་བདེན་མོད། འོ་ན་དགེ་སློང་གི་སྡོམ་པ་
རྒྱུད་ལྡན་གྱི་ཕྱི་རོལ་པ་ཆོས་ཅན། ཁྱོད་ཕྱི་རོལ་པའི་ལུགས་ཀྱི་ཆོ་ག་ལས་དགེ་སློང་གི་སྡོམ་
པ་ཐོབ་པའི་གང་ཟག་ཡིན་པར་ཐལ། ཁྱོད་དགེ་སློང་གང་ཞིག །ཁྱོད་ཕྱི་རོལ་པའི་དགེ་
སློང་ཡིན་པའི་ཕྱིར། འདོད་ན་མིན་པར་ཐལ། ཁྱོད་ནང་པ་སངས་རྒྱས་པའི་ལུགས་ཀྱི་དགེ་
སློང་ཡིན་པའི་ཕྱིར། གཞན་ཡང་གང་ཟག་གི་བདག་མེད་རྟོགས་པའི་དགེ་སློང་དུ་གྱུར་པའི་
ཕྱི་རོལ་པ་ཡོད་པར་ཐལ། ཕྱི་རོལ་པར་གྱུར་པའི་དགེ་སློང་ཡོད་པའི་ཕྱིར། འདོད་ན། དེ་
ཆོས་ཅན། ཁྱོད་ཕྱི་རོལ་པ་མ་ཡིན་པར་ཐལ། ཁྱོད་ནང་པ་སངས་རྒྱས་པ་ཡིན་པའི་ཕྱིར་ཏེ།
ཁྱོད་ནང་པ་སངས་རྒྱས་པའི་ལྟ་བ་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་གང་
ཟག་གི་བདག་མེད་རྟོགས་པའི་ལྟ་བ་རྒྱུད་ལྡན་གྱི་གང་ཟག་ཡིན་པའི་ཕྱིར་རོ། །འདོད་ན།
དེ་འདྲ་ལྟ་སྤྱོད་གང་གི་སྒོ་ནས་ཕྱི་རོལ་པ་ཡིན་སོམས་ཤིག ། །
ཡང་ཁྱིམ་པ་དང་མུ་སྟེགས་ཀྱི་རྒྱལ་མཚན་ཅན་ལ་ཡང་མི་སྐྱེའོ་ཞེས་བཤད་པ་མི་
འཐད་པར་ཐལ། མུ་སྟེགས་ཀྱི་རྒྱལ་མཚན་འཆང་བཞིན་པའི་ཕྱི་རོལ་པའི་རྟེན་ལ། ད་ལྟར་
ཆོ་གའི་སྒོ་ནས་དགེ་སློང་གི་སྡོམ་པ་སྐྱེ་བ་ཡོད་པའི་ཕྱིར་ཏེ། ད་ལྟར་ཆོ་ག་ལས་དགེ་སློང་གི་
སྡོམ་པ་ཐོབ་པའི་ཕྱི་རོལ་པ་ཡོད་པའི་ཕྱིར་ཏེ། ཕྱི་རོལ་པར་གྱུར་པའི་དགེ་སློང་ཡོད་པའི་
ཕྱིར། འོ་ན། ཤཱཀྱ་དང་མེ་པ་རལ་པ་ཅན་མ་གཏོགས་པའི་སེམས་མགུ་བར་མ་གྱུར་པའི་མུ་
སྟེགས་ཅན་རབ་ཏུ་བྱུང་བ་དང༌། བསྙེན་པར་རྫོགས་པར་མི་བྱའོ་ཞེས་ཤཀ་རིགས་ཀྱི་ཕྱི་
རོལ་པ་དང་། མེ་པ་རལ་པ་ཅན་དང་། དེ་གཉིས་མིན་ཀྱང་མགུ་བ་ཐོབ་པའི་མུ་སྟེགས་ཀྱི་
131



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རྟེན་ལ་རབ་བྱུང་གི་སྡོམ་པ་སྐྱེ་བ་བཤད་པ་མིན་ནམ་སྙམ་ན། མ་ཡིན་ཏེ། དེ་དག་ལ་མགུ་
བ་བརྟག་མི་དགོས་ཀྱང་། རབ་བྱུང་གི་སྡོམ་པ་འབོགས་པའི་གོང་དེར། མུ་སྟེགས་ཀྱི་
རྟགས་དང་ཆ་ལུགས་ངེས་པར་སྤངས་ཟིན་པ་ཞིག་དགོས་པའི་ཕྱིར་རོ། ། །
གལ་ཏེ་ཕྱི་རོལ་པའི་རྒྱུད་ཀྱི་རབ་བྱུང་གི་སྡོམ་པ་མེད་ཀྱང་། དགེ་བསྙེན་གྱི་སྡོམ་པ་
ཙམ་ཡོད་པར་ཁས་བླང་ངོ་སྙམ་ན། འོ་ན་དཀོན་མཆོག་གསུམ་ལ་ཞེ་ཐག་པ་ནས་སྐྱབས་སུ་
སོང་ཞིང་། ལྟ་བ་གང་ཟག་གི་བདག་མེད་རྟོགས་པའི་ཕྱི་རོལ་པ་ཡོད་པར་ཐལ། ཕྱི་རོལ་
པར་གྱུར་པའི་དགེ་བསྙེན་ཡོད་པའི་ཕྱིར། འདོད་མི་ནུས་ཏེ། དེ་འདྲ་དེ་ནང་པ་སངས་རྒྱས་
པ་ཡིན་པར་ཐལ། ཆོས་ཅན་ཁོ་རང་གི་གྲུབ་ཟིན་འདུག་པའི་ཕྱིར་རོ། །དེས་ན་ལུགས་འདི་
ལ་ནི། ཕྱི་ནང་གི་ཁྱད་པར་ཕན་ཚུན་འཆོལ་བའི་སྒོ་ནས་དབུ་འཁོར་མོར་འགྱུར་རོ། །འདི་
ལ་མཁས་པ་སྔ་ཕྱི་མང་པོ་དག་དགེ་སློང་གི་སྡོམ་པ་སོགས་ལ། ངེས་འབྱུང་གི་སྡོམ་པ་ཡིན་
པས་མ་ཁྱབ་པའི་སྒྲུབ་བྱེད་དུ། ཀུན་དགའ་བོའི་ཚ་བོ་གཉིས་དང་། གཅུང་དགའ་བོའི་
གཏམ་རྒྱུད་འདྲེན་པར་མཛད་མོད། རྒྱུ་དུས་སུ་རིང་བའི་ཀུན་སློང་ངེས་འབྱུང་གི་བསམ་པ་
མེད་སྲིད་ཀྱང་། མཁན་སློབ་སོགས་སྡོམ་པ་འབོགས་པ་པོས་བརྡ་སྤྲོད་པའི་ཚེ། རྒྱུ་དུས་ཉེ་
བའི་ཀུན་སློང་ངེས་འབྱུང་གི་བསམ་པས་ངེས་པར་ཟིན་དགོས་ཏེ། དེས་མ་ཟིན་ན། དགེ་
བསྙེན་སྡོམ་པ་སོགས་རིས་བརྒྱད་ཀྱི་སྡོམ་པ་འཆགས་པའི་ཐབས་མེད་པའི་ཕྱིར་རོ། །དེ་ལྟ་
ན་ཡང་། དཔྱོད་ལྡན་དག་གི་ངོར། འདུལ་ལུང་ལ་བརྟེན་པའི་དོགས་པ་འདི་ལྟར་དཔྱད་
དགོས་ཏེ། ཅུང་དགའ་བོའི་རྒྱུད་ཀྱི་ལྷའི་མཐོ་རིས་ཐོབ་ཕྱིར་དུ་ཚངས་པར་སྤྱོད་བཞིན་པའི་
དགེ་སློང་གི་སྡོམ་པ་ཆོས་ཅན། ཁྱོད་ངེས་འབྱུང་གི་སྡོམ་པ་ཡིན་པར་ཐལ། ཁྱོད་དགེ་སློང་
གི་སྡོམ་པ་ཡིན་པའི་ཕྱིར། ཁྱབ་པ་དངོས། འདོད་ན་མ་ཡིན་པར་ཐལ། ཁྱོད་མངོན་མཐོའི་
དགེ་བ་ཡིན་པའི་ཕྱིར་ཏེ། ཁྱོད་བདེ་འགྲོ་ལྷའི་གོ་འཕང་ཐོབ་བྱེད་ཀྱི་ཚུལ་ཁྲིམས་ཡིན་པའི་
ཕྱིར་ཏེ། ཆོས་ཅན་ཡིན་པའི་ཕྱིར། མ་གྲུབ་ན་དེ་དེར་ཐལ། དེ་ཡོད་པའི་ཕྱིར་ཏེ། འདུལ་
ས་ས
།
132



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ལུང་ལས། དགའ་བོ་ལྷའི་ཕྱིར་དུ་ཚངས་སྤྱོད་བསྲུང་བས། ལྷན་ཅིག་བཟའ་བ་སོགས་ལ་
མ་སྤྱད་པ་ན། དགེ་སློང་དག་གིས་ནི་བདག་སྤངས་ན། ཀུན་དགའ་བོ་ཁྱོད་ནི་བདག་གི་ཕུ་
བོ་ཡིན་ན། ཅིའི་ཕྱིར་སྤོང་། དགའ་བོ་དེ་ནི་བདེན་ན། ཁྱོད་ཀྱང་ལམ་གཞན་དུ་ཞུགས་ལ།
ཁོ་བོ་ཅག་ཀྱང་ལམ་གཞན་དུ་ཞུགས་པས་སྤངས་དགོས་མོད། ཀུན་དགའ་བོ་དེ་གསུངས་
ཤིག །ཁྱོད་ནི་ལྷའི་འཇིག་རྟེན་ལ་མངོན་པར་དགའ་བས་ཚངས་པར་སྤྱོད་ལ། ཁོ་བོ་ཅག་
མྱ་ངན་ལས་འདས་པའི་བསམ་པས་ཚངས་པར་སྤྱོད་པ་སྤྱོད་དོ་ཞེས་གསལ་བར་བཤད་
འདུག་པའི་ཕྱིར་རོ་སྙམ་ན། འདི་ནི་དོགས་པ་དཔྱད་པའི་དགོས་པའི་གནས་ཡིན་པས། ཁོ་
བོས་བཤད་པར་བྱ་སྟེ། བྱེ་སྨྲ་བའི་སྐབས་འདིར། རྣམ་པར་རིག་བྱེད་དང་རྣམ་པར་རིག་
བྱེད་མ་ཡིན་པའི་གཟུགས་ཅན་རྣམས་དགེ་མི་དགེར་འཇོག་པ་ལ། ཀུན་སློང་རྣམ་གཉིས་
ལས། རྒྱུ་དུས་ཀྱི་ཀུན་སློང་གཙོ་ཆེ་ལ། དེ་ལ་དངོས་བརྒྱུད་གཉིས་ཡོད་པའི། དངོས་ཀྱི་རྒྱུ་
དུས་ཀྱི་ཀུན་སློང་གཙོ་ཆེ་བ་ཡིན་པས། མཛོད་འགྲེལ་ལས། ཅི་རབ་ཏུ་འཇུག་པ་ཇི་ལྟ་བར་
རྣམ་པར་རིག་བྱེད་ཀྱང་དེ་དང་འདྲའམ། འོན་ཏེ་རྗེས་སུ་འཇུག་པར་བྱེད་པ་ཇི་ལྟ་བ་བཞིན་
ཡིན། དེ་ལས་ཅིར་འགྱུར། རབ་ཏུ་འཇུག་པར་བྱེད་པ་ཇི་ལྟ་བ་བཞིན་ནོ་ཞེ་ན་ནི། འཇིགས་
ཚོགས་དང་མཐར་འཛིན་པར་ལྟ་བས་རབ་ཏུ་འཇུག་པའི་ཕྱིར་རོ། །འདི་ན་མ་སྒྲིབ་ལུང་མ་
བསྟན་པའི་རྣམ་པར་རིག་བྱེད་ཡོད་པར་འགྱུར་རོ། ། །
ཡང་ན་མཐོང་བས་སྤང་བར་བྱ་བ་ཐམས་ཅད་རབ་ཏུ་འཇུག་པར་བྱེད་པ་མ་ཡིན་ནོ་
ཞེས་ཁྱད་པར་བརྗོད་དགོས་སོ། །གལ་ཏེ་རྗེས་སུ་འཇུག་པར་བྱེད་པ་ཇི་ལྟ་བ་བཞིན་ཡིན་
ན་ནི། སེམས་མི་དགེ་བ་དང་ལུང་དུ་མ་བསྟན་པ་ཅན་གྱི་སོ་སོར་ཐར་པའི་རྣམ་པར་རིག་
བྱེད་དགེ་བ་མ་ཡིན་པར་འགྱུར་རོ། །རབ་ཏུ་འཇུག་པར་བྱེད་པ་ཇི་ལྟ་བ་རྣམ་པར་རིག་བྱེད་
ཀྱང་དེ་དང་འདྲ་མོད་ཀྱིས་སྒོམ་པས་སྤང་བར་བྱ་བ་བར་དུ་ཆོད་པའི་ཕྱིར། མཐོང་བས་སྤང་
བར་བྱ་བ་ཇི་ལྟ་བ་བཞིན་ནི་མ་ཡིན་ནོ་ཞེས་སྐྱོན་མེད་དུ་བཤད་པའི་ཕྱིར་རོ། །དེ་ལྟར་ན།



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཅུང་དགའ་བོའི་རྒྱུད་ཀྱི་དགེ་སློང་གི་སྡོམ་པ་དེ། ངེས་འབྱུང་གི་སྡོམ་པ་ཡིན་ཏེ། དེ་རྒྱུ་
དུས་དངོས་ཀྱི་ཀུན་སློང་ངེས་འབྱུང་གི་བསམ་པས་ཟིན་པའི་སྡོམ་པ་ཡིན་པའི་ཕྱིར། འོན་
ཀྱང་། ལྷའི་ཕྱིར་དུ་ཚངས་པར་སྤྱོད་ཅེས་པ་དང་། ཁྱོད་ཀྱང་ལམ་གཞན་དུ་ཞུགས་ཞེས་པ་ནི།
དེ་དུས་ཀྱི་ཀུན་སློང་ཉི་ཚེ་བ་འགའ་ཞིག་གི་སྒོ་ནས། དམན་པ་ལ་དགག་སྒྲ་སྦྱར་བ་ཡིན་
པས། ཀུན་སློང་དེ་ཙམ་གྱིས་ངེས་འབྱུང་གི་སྡོམ་པ་མ་ཡིན་པར་མི་འགྱུར་ཏེ། ངེས་འབྱུང་གི་
སྡོམ་པ་ལ། ངེས་འབྱུང་གི་བསམ་པ་རྒྱུན་ཆགས་སུ་ཡོད་མི་དགོས་པའི་ཕྱིར་དང་། དེ་དུས་
ཀྱི་ཀུན་སློང་གི་སྒོ་ནས་རྗེས་སུ་འགྲོ་ལྡོག་བྱེད་ན་མི་དགེ་བའི་བསམ་པས་དེ་དུས་ཀྱི་ཀུན་
སློང་བྱས་པའི་སོར་སྡོམ་དགེ་བ་མ་ཡིན་པར་ཐལ་ལོ་ཞེས་མཛོད་འགྲེལ་ལས་སྐྱོན་འཕངས་
འདུག་པ་འདི་དཔྱོད་ལྡན་དག་གིས་ཡིད་ཀྱི་མེ་ལོང་ལ་དྲན་པར་བྱོས་ཤིག །
ཡང་ཁོ་ན་རེ། ཕྱི་རོལ་པའི་རྒྱུད་ཀྱི་དགེ་བསྙེན་གྱི་སྡོམ་པ་ཡོད་པར་ཐལ་ལོ། །མགུ་
བ་བརྟགས་དགོས་ཀྱི་ཕྱི་རོལ་ཀྱི་རྒྱུད་ཀྱི་དགེ་བསྙེན་གྱི་སྡོམ་པ་ཡོད་པའི་ཕྱིར་ཏེ། མགུ་བ་
བརྟགས་དགོས་ཀྱི་ཕྱི་རོལ་པར་གྱུར་པའི་དགེ་བསྙེན་ཡོད་པའི་ཕྱིར་ཏེ། དགེ་བསྙེན་ཉིད་དུ་
བྱས་པའི་མཐའ་ཅན་དེ་ལ་དགེ་འདུན་གྱི་ལས་ཀྱི་གནས་པ་སྦྱིན་ལ་ཞེས་པའི་སྐབས་ནས་
དངོས་བསྟན་གྱི་དགེ་བསྙེན་ཡང་ཡིན། ཕྱི་རོལ་པ་ཡང་ཡིན་པའི་གཞི་མཐུན་ཡོད་པའི་
ཕྱིར་ཏེ། རྒྱ་ཆེར་འགྲེལ་ལས། དེ་ལ་ཞེས་བྱ་བ་ནི། དགེ་བསྙེན་ཉིད་དུ་བྱས་པའི་མཐའ་
ཅན་གྱི་མུ་སྟེགས་ཅན་ལའོ་ཞེས་པའི་སྐབས་ནས་དངོས་བསྟན་གྱི་དགེ་བསྙེན་དུ་བྱས་པའི་
མུ་སྟེགས་ཅན་ཡོད་པའི་ཕྱིར་ཏེ། དེ་འདྲའི་གཞུང་དོན་གྲུབ་འདུག་པའི་ཕྱིར་ཟེར་ན་མ་
ཁྱབ་སྟེ། འགྲེལ་པ་དེའི་དོན་ནི། མགུ་བ་བརྟགས་པའི་ཕྱིར། དགེ་བསྙེན་སྡོམ་པ་བྱིན་
པའི་གང་ཟག་དེ། ཕྱི་རོལ་པའི་རིགས་རྒྱུན་དེ་མ་ཐག་པ་ལྟ་བུ་ཡིན་པས་ན། ཕྱི་རོལ་པ་
ཞེས་དངོས་བཏགས་མ་ཕྱེ་བར་བཤད་པ་ཡིན་ལ། དངོས་བཏགས་ཕྱེ་ན། དེ་ལ་དགེ་
བསྙེན་གྱི་སྡོམ་པ་སྐྱེས་ན། དེ་ཕྱི་རོལ་པའི་རྟགས་ཅན་ཡིན་སྲིད་ཀྱང་། ཕྱི་རོལ་པ་མཚན་
134



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཉིད་པ་མིན་ཏེ། ནང་པའི་སྡོམ་ལྡན་ཡིན་པས་ནང་པར་གྱུར་ཟིན་པའི་ཕྱིར་རོ། །དགེ་
བསྙེན་གྱི་སྡོམ་པ་མ་སྐྱེས་ན་ནི། ཕྱི་རོལ་པ་མཚན་ཉིད་པ་ཡིན་པས། དགེ་བསྙེན་ཉིད་དུ་
བྱས་པའི་མཐའ་ཅན་དེ་ལ། ཞེས་པ་རྩ་འགྲེལ་གྱི་སྐབས་ནས་དངོས་བསྟན་གྱི་གང་ཟག་
དེ་ལ། ཕྱི་རོལ་པ་ཡིན་མིན་གཉིས་ཡོད་པའི་ཕྱིར་ཏེ། དེ་ལ་དགེ་བསྙེན་གྱི་སྡོམ་པ་སྐྱེས་མ་
སྐྱེས་གཉིས་སྲིད་པའི་ཕྱིར་ཞེས་པ་ནི། གནད་ཀྱི་སྙིང་པོར་གཅེས་སོ། །
ཡང་ཕྱི་རོལ་པའི་རྒྱུད་ཀྱི་དགེ་བསྙེན་གྱི་སྡོམ་པ་མེད་པར་ཐལ། མཛོད་འགྲེལ་ལས།
ཅི་ཕྱི་རོལ་པ་རྣམས་ལ་ཡང་དག་པར་བླངས་པ་ལས་བྱུང་བའི་ཚུལ་ཁྲིམས་མེད་དམ་ཞེ་ན།
ཡོད་མོད་ཀྱི། སོ་སོར་ཐར་པ་ནི་མིན་ཏེ། སྲིད་པོ་ལ་བརྟེན་པའི་ཕྱིར། གཏན་དུ་སྡིག་པ་
ལས་སོ་སོར་ཐར་པ་ནི་མ་ཡིན་ནོ། །ཞེས་བཤད་པའི་ཕྱིར་རོ། །དེ་ལ་ཁོ་ན་རེ། སྐྱོན་མེད་དེ།
གཞུང་དེས་ཕྱི་རོལ་པའི་རྒྱུད་ཀྱི་སོར་སྡོམ་མེད་པར་བསྟན་གྱི། དགེ་བསྙེན་གྱི་སྡོམ་པ་
སོགས་མེད་པར་མ་བསྟན་པས། ཁོ་བོ་ཅག་གི་སྒྲུབ་བྱེད་དམ་པ་ཡིན་ནོ་སྙམ་དུ་སེམས་ན།
དེ་སྐད་དུ་གསུང་བ་ནི། མཛོད་འགྲེལ་དེ་ལ་དཔྱད་པ་མ་ཞུགས་པའི་རྣམ་འགྱུར་དུ་སྣང་སྟེ།
འོ་ན་ཕྱི་རོལ་པའི་རྒྱུད་ཀྱི་དགེ་བསྙེན་གྱི་སྡོམ་པ་དེ། ཅི་ཕྱི་རོལ་པ་རྣམས་ལ་ཡང་དག་པར་
བླངས་པ་ལས་བྱུང་བའི་ཚུལ་ཁྲིམས་མེད་དམ་སྙམ་ན། ཡོད་མོད་ཀྱིས་ཞེས་པའི་སྐབས་
ནས་དངོས་བསྟན་གྱི་ཚུལ་ཁྲིམས་ཡིན་པར་ཐལ། དེའི་སྐབས་ནས་དངོས་བསྟན་གྱི་སྡོམ་
པ་ཞིག་ཡོད་པའི་ཕྱིར་ཏེ། གཞུང་དེས། ཕྱི་རོལ་པའི་རྒྱུད་ཀྱི་སོ་ཐར་སྡོམ་པ་ཙམ་མེད་པར་
བསྟན་གྱི། དེའི་རྒྱུད་ཀྱི་དགེ་བསྙེན་གྱི་སྡོམ་པ་མེད་པར་བསྟན་པ་མ་ཡིན་པའི་ཕྱིར།
རྟགས་དངོས། ཁོ་བོ་ཅག་མ་གྲུབ་བོ། །འདོད་ན། དེ་ཆོས་ཅན། ཁྱོད་ཕྱི་རོལ་པའི་ལུགས་
ཀྱི་ཆོ་ག་ལས་བླངས་པའི་ཚུལ་ཁྲིམས་ཡིན་པར་ཐལ། འདོད་པའི་ཕྱིར། ཁྱབ་སྟེ། དེ་ནི་
སྲིད་ལ་བརྟེན་པའི་ཕྱིར། །ཞེས་པའི་སྐབས་ནས་དངོས་བསྟན་གྱི་སྲིད་པ་དེ་ཡིན་ན། ཕྱི་
རོལ་པའི་ལུགས་ཀྱི་ཐར་པ་ཡིན་དགོས། མཛོད་ཀྱི་འགྲེལ་བཤད་དག་ལས་བཤད་པའི་
135



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཕྱིར་རོ། །དེས་ན་མཛོད་འགྲེལ་དེའི་དོན་ནི། ཕྱི་རོལ་པའི་ལུགས་ཀྱི་ཆོ་གས་བླངས་པའི་
ཚུལ་ཁྲིམས་དེ་སོར་སྡོམ་མཚན་ཉིད་པ་མིན་ཏེ། ཁོའི་ལུགས་ཀྱི་ཚུལ་ཁྲིམས་དེ། ཁོ་རང་
ཐར་པར་འདོད་པའི་ལྷ་ཚངས་པ་སོགས་ཐོབ་འདོད་ཀྱི་དངོས་ཀྱི་རྒྱུ་དུས་ཀྱི་ཀུན་སློང་གིས་
བླངས་པ་གང་ཞིག ལྷ་ཚངས་པ་དེ་ནི། སྲིད་པ་འཁོར་བ་པ་ཡིན་གྱི། ཐར་པ་མྱང་འདས་ཀྱི་
གྲོང་ཁྱེར་དངོས་མ་ཡིན་པའི་ཕྱིར་རོ། །ཞེས་པའི་དོན་དུ་གོར་མ་ཆགས་པ་ནི། འགྲེལ་
བཤད་མཁན་པོའི་གསལ་བྱེད་ལ་བརྟེན་ནས་རྙེད་པའི་ལེགས་བཤད་དོ། །དེའི་རྩ་བར་
འདོད་མི་ནུས་ཏེ། ཁྱོད་ནང་པ་སངས་རྒྱས་པའི་ལུགས་ཀྱི་དགེ་བསྙེན་གྱི་སྡོམ་པ་ཡིན་པའི་
ཕྱིར་ཏེ། ཁྱོད་དགེ་བསྙེན་གྱི་སྡོམ་པ་ཡིན་པའི་ཕྱིར་རོ། །
ཡང་ཁོ་ན་རེ། མུ་སྟེགས་པའི་ལྟ་བ་དང་ལྡན་པའི་ནང་པའི་རབ་བྱུང་ཆོས་ཅན། ཁྱོད་
ནང་པ་ཡིན་པར་ཐལ། ཁྱོད་ནང་པའི་རབ་བྱུང་ཡིན་པའི་ཕྱིར། འདོད་ན། མིན་པར་ཐལ།
ཁྱོད་ཕྱི་པ་ཡིན་པའི་ཕྱིར་ཏེ། ཕྱི་རོལ་པའི་ལྟ་བ་རྒྱུད་ལྡན་ཡིན་པའི་ཕྱིར་ཏེ། ཆོས་ཅན་ཡིན་
པའི་ཕྱིར་ཏེ། མདོ་རྩ་ལས། རབ་ཏུ་བྱུང་བ་འདི་ཡང་དག་པར་བླངས་པ། ལྟ་བ་དེ་དང་
ལྡན་པ། ཆོས་གོས་འདི་བོར་ཏེ་རྒྱལ་མཚན་ཏེ་སྐྱ་རེངས་ཤར་ན་དེ་ཉིད་ཡིན་ནོ། །ཞེས་
བཤད་པའི་ཕྱིར་ཟེར་ན། དེ་ནི་ནང་པའི་རབ་བྱུང་གི་ཆ་ལུགས་ཅན་ཡིན་ཀྱང་དངོས་མིན་
ཞེས་པ་ཁས་ལེན་པ་ལས་ཐབས་གཞན་མེད་དོ། །དེ་ལ་ཁོ་ན་རེ། ཁྱོད་རང་ལ་འཇིགས་
སྐྱོབས་དང་ལེགས་སྨོན་གྱི་དགེ་བསྙེན་གྱི་སྡོམ་པ་སོགས་བརྒྱད་པོ་ཆོས་ཅན། ཁྱོད་སོ་ཐར་
གྱི་སྡོམ་པ་ཡིན་པར་ཐལ། ཁྱོད་དགེ་བསྙེན་གྱི་སྡོམ་པ་སོགས་ཡིན་པའི་ཕྱིར། ཁྱབ་པ་
དངོས། མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། མཛོད་འགྲེལ་ལས། གཞན་དག་ན་རེ།
ཚུལ་ཁྲིམས་ནི་རྣམ་པ་བཞི་སྟེ། འཇིགས་པའི་ཚུལ་ཁྲིམས་ནི། འཚོ་བ་མེད་པ་དང་། ཚིགས་
སུ་བཅད་པ་མེད་པ་དང་། ཆད་པ་དང་། ངན་འགྲོ་ལ་འཇིགས་པས་བསྲུངས་པ་གང་ཡིན་
པའོ། །ལེགས་སུ་སྨོན་པའི་ཚུལ་ཁྲིམས་ནི། སྲིད་པ་དང་ལོངས་སྤྱོད་དང་བཀུར་སྟི་ལ་
136



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཆགས་ནས་བསྲུངས་བ་གང་ཡིན་པའོ། །བྱང་ཆུབ་ཀྱི་ཡན་ལག་ནི་རྗེས་སུ་མཐུན་པའི་ཚུལ་
ཁྲིམས་ནི་ཡང་དག་པའི་ལྟ་བ་ཅན་རྣམས་ཐར་པའི་དོན་དུ་བསྲུངས་པ་གང་ཡིན་པའོ། །
ཡོངས་སུ་དག་པའི་ཚུལ་ཁྲིམས་ནི། དྲི་མ་མེད་པའི་ཕྱིར་ཟག་པ་མེད་པའི་ཚུལ་
ཁྲིམས་ཡིན་ནོ། །ཞེས་ཟེར་རོ། །ཞེས་བཤད་པའི་ཕྱིར་རོ། །ཞེས་ཟེར་ན། མཛོད་འགྲེལ་
དེ་ནི། འདིར་ཡང་གྲུབ་མཐའ་གོང་མ་ཞིག་གི་ལུགས་སུ་བཤད་ཀྱི། རང་ལུགས་སུ་མ་
བཤད་པས་ཁས་མ་བླངས་ཀྱང་རུང་མོད། གལ་ཏེ་ཁས་ལེན་ན་ཡང་། ཚུལ་ཁྲིམས་ཙམ་ལ་
དེ་ལྟར་ཕྱེ་བ་ཡིན་གྱི། དགེ་བསྙེན་གྱི་སྡོམ་པ་སོགས་བརྒྱད་ལ་དེ་ལྟར་ཕྱེ་བ་ཡིན་ཞེས་ཁས་
ལེན་པའམ། ཡང་ན་འཇིགས་སྐྱོབས་དང་། ལེགས་སྨོན་སོགས་ནི། རྒྱུ་དུས་བརྒྱུད་པའི་
ཀུན་སློང་འབའ་ཞིག་དང་། དེ་དུས་ཀྱི་ཀུན་སློང་ཉི་ཚེ་བ་ཙམ་ལ་བཞག་པ་ཡིན་པས། ངེས་
འབྱུང་གི་སྡོམ་པ་མིན་པར་ཐལ། འཇིགས་སྐྱོབས་ཀྱི་དགེ་བསྙེན་གྱི་སྡོམ་པ་ཡིན་པའི་
ཕྱིར་ལ། མ་ཁྱབ་ཅེས་རྣམ་པར་ཕྱེ་ནས་ལན་བཏབ་པའོ། །དེ་ལྟར་ན་འཇིགས་སྐྱོབས་ཙམ་
དང༌། ལེགས་སྨོན་ཙམ་གྱི་དགེ་བསྙེན་གྱི་སྡོམ་པ་སོགས་ནི་མེད་ལ། འཇིགས་སྐྱོབས་དང་
དགེ་བསྙེན་གྱི་སྡོམ་པ་སོགས་ཡོད་ཀྱང་། དེ་དག་ཀུན་སློང་ཉི་ཚེ་བས་མིང་བཏགས་པ་
ཡིན་ལ། དངོས་ཀྱི་རྒྱུ་དུས་ཀྱི་ཀུན་སློང་ངེས་འབྱུང་གི་བསམ་པས་ཟིན་པ་ཁོ་ན་ཡིན་པས།
སོ་ཐར་གྱི་སྡོམ་པ་མཚན་ཉིད་པ་ཡིན་ནོ། །ཞེས་དཔྱོད་ལྡན་དག་གིས་རྣ་བའི་བཅུད་ལེན་
མཛོད་ཅིག །ཡང་ཁོ་ན་རེ། དགེ་བསྙེན་གྱི་སྡོམ་པ་ཡིན་ན་སྐྱབས་འགྲོས་ཟིན་པའི་སྡོམ་པ་
ཡིན་དགོས་པར་ཐལ། དགེ་བསྙེན་གྱི་སྡོམ་པ་ཡིན་ན། ངེས་འབྱུང་གི་སྡོམ་པ་ཡིན་དགོས།
དགེ་བསྙེན་གྱི་སྡོམ་པ་ངེས་འབྱུང་གི་བསམ་པས་ཟིན་པ་ལ། སྐྱབས་འགྲོས་ཟིན་དགོས་
པའི་ཕྱིར། རྟགས་དངོས། འདོད་ན། སྐྱབས་འགྲོ་ཙམ་བྱེད་པ་མ་ཤེས་པའི་སྒོ་ནས་བླངས་
པའི་དགེ་བསྙེན་གྱི་སྡོམ་པ་ཆོས་ཅན། དེར་ཐལ། དེའི་ཕྱིར། དེ་འདྲ་མེད་ཟེར་ན། དེ་
གཉིས་ཡོད་པར་ཐལ། མཛོད་འགྲེལ་ལས། ཅི་སྐྱབས་སུ་འགྲོ་བ་མེད་པར་སྡོམ་པ་ནོས་པ་
ཀྱི



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཁོ་ནས་དགེ་བསྙེན་དུ་འགྱུར་རམ་ཞེ་ན། མི་འགྱུར་ཏེ། མི་ཤེས་པ་ནི་མ་གཏོགས་སོ། །ཞེས་
དགེ་བསྙེན་གྱི་སྡོམ་པ་འབོགས་པ་ལ། སྤྱིར་བཏང་དུ་སྐྱབས་འགྲོ་རྩོམ་བྱེད་དུ་དགོས་ཀྱང་།
དམིགས་བསལ་ལ། སྐྱབས་འགྲོ་རྩོམ་བྱེད་དུ་དགོས་པ་མི་ཤེས་པའམ། བརྗོད་པ་ལ་དགེ་
བསྙེན་གྱི་སྡོམ་པ་སྐྱེ་བ་ཡོད་ལ། འོན་ཀྱང་། དཀོན་མཆོག་ལ་མ་གུས་པས་སྐྱབས་འགྲོ་མ་
བྱས་པ་ཡིན་ན། སྡོམ་པ་མི་སྐྱེ་ཞེས་བཤད་འདུག་པའི་ཕྱིར་རོ། །སྤྱིར་བཏང་དང་དམིགས་
བསལ་གྱི་ལན་འདེབས་སོ། ། །
ཡང་ཁོ་ན་རེ། འཇིགས་སྐྱོབས་ཙམ་གྱི་སྐྱབས་འགྲོ་མེད་པར་ཐལ། སྐྱབས་འགྲོས་
ཟིན་པའི་དགེ་བསྙེན་གྱི་སྡོམ་པ་ཡིན་ན། ངེས་འབྱུང་གི་སྡོམ་པ་ཡིན་དགོས་པའི་ཕྱིར།
རྟགས་དངོས་ཟེར་ན་རྩ་བར་མ་ཁྱབ་སྟེ། སྡོམ་པའི་སྐྱབས་འགྲོ་རྩོམ་བྱེད་ལ་འབྲས་བུའི་
སྐྱབས་འགྲོ་གཙོ་ཆེ་བར་བྱས་འདུག་པའི་ཕྱིར་རོ། །ཡང་བསྙེན་པར་མ་རྫོགས་པའི་རབ་
བྱུང་གི་སྡོམ་པ་རྒྱུད་ལྡན་གྱི་གང་ཟག་ཡིན་ན། དགེ་ཚུལ་ཕ་མ་དང་། དགེ་སློབ་མ་གསུམ་
པོ་གང་རུང་ཡིན་དགོས་པར་ཐལ་ལོ། །བསྙེན་པར་མ་རྫོགས་པའི་རབ་བྱུང་གི་སྡོམ་པ་
ཡིན་ན། དགེ་ཚུལ་ཕ་མའི་སྡོམ་པ་དང་། དགེ་སློབ་མའི་སྡོམ་པ་གསུམ་པོ་གང་རུང་ཡིན་
དགོས་པའི་ཕྱིར་ཟེར་ན། མ་ཁྱབ་ཟེར་དགོས་པ་ཨེ་ཡིན། འདོད་ན། ཚངས་སྤྱོད་ཉེར་
གནས་ཆོས་ཅན་གྱིས་བཤག །རྟགས་དེར་ཐལ། ཁྱོད་དགེ་ཚུལ་ཕ་མའི་སྡོམ་པ་དང་། དགེ་
སློབ་མའི་སྡོམ་པ་གསུམ་པོ་གང་རུང་ཡིན་དགོས་པའི་ཕྱིར། གཉིས་ཆར་རྒྱུད་ལ་ལྡན་པའི་
གང་ཟག་ཡིན་པའི་ཕྱིར་ཏེ། ཁྱོད་ཆོས་ཅན་ཡིན་པའི་ཕྱིར། ཁྱབ་སྟེ་དགེ་ཚུལ་མའི་སྡོམ་པ་
མ་ཐོབ་པར་དགེ་སློབ་མའི་སྡོམ་པ་འབོགས་སུ་མི་རུང་། དེ་མ་ཐོབ་པ་ལ་ཚངས་སྤྱོད་ཉེར་
གནས་མའི་སྡོམ་པ་འབོགས་སུ་མི་རུང་བའི་ཕྱིར་ཏེ། དེ་ལྟར་རུང་བའི་དམིགས་བསལ་གྱི་
བཤད་པ་ཟུར་ཙམ་ཡང་མེད་པའི་ཕྱིར་རོ། །རྩ་བར་འདོད་མི་ནུས་ཏེ། ཆོས་ཅན་ཡིན་པའི་
ཕྱིར། ཡང་མཁས་པ་ཤཱཀྱ་མཆོག་ལྡན་གྱིས་སོར་སྡོམ་ལ་རྣམ་པར་རིག་བྱེད་མ་ཡིན་པའི་
138



D་
ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
གཟུགས་ཡིན་པས་ཁྱབ་གསུངས་པ་ནི་ཁ་ཆེ་བྱེ་བྲག་སྨྲ་བའི་གྲུབ་པའི་སྙིང་པོ་མ་ཡིན་མོད།
འདི་མཛོད་ཀྱི་སྐབས་སུ་ཆ་ཙམ་དཔྱད་ཟིན་པས་འདིར་མ་བྲིས་སོ། །སྔོན་ཆོག་གི་
སྐབས་སུ། མཁས་པ་གོ་རམ་པའི་རྗེས་འབྲང་དག །བསྙེན་པར་རྫོགས་ཚུལ་བཅུ་པོ་ཕལ་
ཆེར་སྔོན་ཆོག་ལ་བརྟེན་པའི་སྡོམ་པར་འཆད་པ་ནི། ཤིན་ཏུ་དཔྱད་དགོས་པས་སྙན་གསང་
ཨུཏྤལ་གྱི་དོ་ཤལ་གཟེངས་སྟོད་ཅིག །འོད་སྲུང་ཆེན་པོས་སྟོན་པ་སངས་རྒྱས་ལ། ཁྱོད་ནི་
ཁོ་བོའི་སྟོན་པའོ། །ཁོ་བོ་ནི་ཁྱོད་ཀྱི་ཉན་ཐོས་སོ་ཞེས་སྨྲས་པའི་ཚིག་འདི་སྔོན་ཆོག་མཚན་
ཉིད་པ་ཡིན་པར་ཐལ། འོད་སྲུང་སྟོན་པར་ཁས་བླངས་ཀྱིས་བསྙེན་རྫོགས་ཀྱི་སྡོམ་པ་དེ།།
སྔོན་ཆོག་ལ་བརྟེན་པའི་བསྙེན་རྫོགས་ཀྱི་སྡོམ་པ་ཡིན་པའི་ཕྱིར། ཡང་ཤཱ་རིའི་བུ་ཚུར་ཤོག་
ཚངས་པར་སྤྱད་པ་སྤྱོད་ཅིག་ཅེས་པའི་ཚིག་དང༌། འཆར་ལྡན་གཅིག་ཏུ་དགེ་བ་ནི་གང་ཐར་
པའོ། །དེ་ལ་ཁོ་བོ་ནི་གང་དད་པའོ་ཞེས་དྲི་བ་དྲི་ལན་གྱི་ཚིག་རྣམས་སྔོན་ཆོག་མཚན་ཉིད་
པ་ཡིན་པར་ཐལ། འཆར་ལྡན་དྲི་བས་བརྙེས་པའི་བསྙེན་རྫོགས་ཀྱི་སྡོམ་པ་དེ་དང༌། ཤ་
རིའི་བུ་ཚུར་ཤོག་གི་བསྙེན་རྫོགས་ཀྱི་སྡོམ་པ་རྣམས་སྔོན་ཆོ་ག་ལ་བརྟེན་པའི་བསྙེན་
རྫོགས་ཀྱི་སྡོམ་པ་ཡིན་པའི་ཕྱིར་ཏེ། འདོད་ན། སྡོམ་པ་ཐོབ་བྱེད་ཀྱི་ཐབས་སུ་གྱུར་པའི་
ཚིག་ཡིན་ན། ཆོ་ག་ཡིན་དགོས་པར་ཐལ། འདོད་ན། རིགས་ཀྱི་བུ་ཁྱོད་ཀྱིས་སྡོམ་པ་
ལོངས་ཤིག་ཞེས་པའི་ཚིག་ཆོས་ཅན་གྱིས་མ་ངེས་སོ། །དཔེར་ན་སྦྱིན་པ་བཏང་བར་བྱ། །
ཚུལ་ཁྲིམས་དམ་པ་བསྲུང་བར་བྱ། །སངས་རྒྱས་ཡོན་ཏན་བསྒྲུབ་པར་བྱ། །དེ་ལ་སོགས་
པའི་ཚིག་རྣམས་ཀུན། །དམ་བཅའི་ཚིག་ཙམ་ཉིད་ཡིན་གྱིས། །ཆོ་གའི་སྒོ་ནས་བསྐྱེད་པ་
མིན། །ཡིན་ན་ཧ་ཅང་ཐལ་བར་འགྱུར། །ཆོ་ག་ཡང་ནི་ཐུག་མེད་འགྱུར། །ཞེས་ཚད་གསལ་
འཕངས་པའི་ཐལ་འགྱུར་འདི་དག་ལ་ཁྱོད་ཀྱིས་འདོད་ལན་འདེབས་རིགས་པར་ཐལ། ཤྭ་
རིའི་བུ་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་པའི་ཚིག་དེ་ལྟ་བུ་ཡང་སྔོན་ཆོག་མཚན་
ཉིད་པ་ཡིན་ཞེས་ཁས་ལེན་ནུས་འདུག་པའི་ཕྱིར་རོ། །ཡང་སངས་རྒྱས་རང་བྱུང་གི་བསྙེན་
139



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རྫོགས་ཀྱི་སྡོམ་པ་ཆོས་ཅན། ཁྱོད་རང་དངོས་སུ་ཐོབ་བྱེད་ལུས་ངག་གང་རུང་གི་རིག་བྱེད་
ལ་བརྟེན་ནས་ཐོབ་པའི་སྡོམ་པ་ཡིན་པར་ཐལ། ཁྱོད་རང་དངོས་སུ་ཐོབ་བྱེད་སྔོན་ཆོག་ལ་
བརྟེན་ནས་ཐོབ་པའི་སྡོམ་པ་ཡིན་པའི་ཕྱིར། རྟགས་ཁས་སོ། །འདོད་ན། དེ་མིན་པར་
ཐལ། ཁྱོད་རང་དངོས་སུ་ཐོབ་བྱེད་བདེན་བཞིའི་གནས་ལུགས་མངོན་སུམ་དུ་རྟོགས་པའི་
མཉམ་བཞག་ལ་བརྟེན་ནས་ཐོབ་པའི་སྡོམ་པ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
ཁྱབ་སྟེ། ཇི་ལྟར་གནས་པ་མཁྱེན་པས་ན། །འདྲེན་པ་རང་རྒྱལ་རང་བྱུང་གིས། །ཞེས་
བཤད་པའི་ཕྱིར་རོ། །
ཡང་ཆོས་སྦྱིན་མ་འཕྲིན་གྱིས་བསྙེན་པར་རྫོགས་མ་ཐག་པའི་སྡོམ་པ་ཆོས་ཅན།
ཁྱོད་འབོགས་བྱེད་ཀྱི་གསོལ་བཞིའི་ཆོ་ག་དེ་གསོལ་བཞིའི་སྔོན་ཆོག་ཡིན་པར་ཐལ། ཁྱོད་
འབོགས་བྱེད་ཀྱི་གསོལ་བཞིའི་ཆོ་ག་ཡོད་པ་གང་ཞིག །ཁྱོད་སྔོན་ཆོག་ལ་བརྟེན་ནས་ཐོབ་
པའི་བསྙེན་རྫོགས་ཀྱི་སྡོམ་པ་ཡིན་པའི་ཕྱིར། རྟགས་ཕྱི་མ་དངོས། དང་པོ་འདུལ་བ་རྒྱུས་
ཡོད་ཀུན་ལ་གསལ། རྩ་བར་འདོད་ན། དེ་འབོགས་བྱེད་ཀྱི་གསོལ་བཞིའི་ཆོ་ག་ཆོས་ཅན།
ཁྱོད་རང་གི་བསྒྲུབ་བྱ་ལ་བར་མ་རབ་བྱུང་དང་བསྙེན་རྫོགས་གཉིས་ཅིག་ཆར་དུ་སྒྲུབ་བྱེད་
ཀྱི་ཆོ་ག་ཡིན་པར་ཐལ། ཁྱོད་གསོལ་བཞིའི་སྔོན་ཆོག་ཡིན་པའི་ཕྱིར། ཁྱབ་པ་ནི་ཁོ་བོ་ཅག་
གིས་མཁས་པའི་མདུན་སར་བཅས་སོ། །འདོད་ན་བསྙེན་པར་རྫོགས་མ་ཐག་པའི་ཆོས་
སྦྱིན་མ་དེ། བར་མ་རབ་བྱུང་དང་བསྙེན་རྫོགས་གཉིས་ཅིག་ཅར་ཐོབ་པའི་གང་ཟག་ཡིན་
པར་ཐལ་ལོ། །འདོད་ན། མིན་པར་ཐལ། ཁྱོད་དགེ་ཚུལ་མའི་སྡོམ་པ། དགེ་སློབ་མའི་
སྡོམ་པ། ཚངས་སྤྱོད་ཉེར་གནས་མའི་སྡོམ་པ། དགེ་སློང་མའི་སྡོམ་པ་བཞི་རིམ་ཅན་ཐོབ་
པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཡང་དགེ་ཚུལ་གྱི་སྡོམ་པ་ཐོབ་
མ་ཐག་པའི་ཆོས་སྦྱིན་མའི་རྒྱུད་ཀྱི་དགེ་ཚུལ་གྱི་སྡོམ་པ་འབོགས་བྱེད་ཀྱི་ཆོ་ག་དེ་སྔོན་ཆོག་
ཡིན་པར་ཐལ། ཆོས་སྦྱིན་མ་འཕྲིན་གྱི་བསྙེན་པར་རྫོགས་པའི་སྡོམ་པ་དེ། སྔོན་ཆོག་ལ་



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
བརྟེན་ནས་ཐོབ་པའི་སྡོམ་པ་ཡིན་པའི་ཕྱིར། འདོད་མི་ནུས་ཏེ། ཁྱོད་དགེ་ཚུལ་གྱི་སྡོམ་པ་
འབོགས་པའི་ཆོ་ག་ཡིན་པའི་ཕྱིར། འདོད་ན། དགེ་ཚུལ་མ་དང༌། དགེ་སློབ་མ་དང་།
ཚངས་སྤྱོད་ཉེར་གནས་མའི་སྡོམ་པ་འབོགས་པའི་སྔོན་ཆོག་དེ་འདྲ་སྔོན་མེད་ཀྱི་ལེགས་
བཤད་དོ། །
ཡང་ཆོས་སྦྱིན་མའི་རྒྱུད་ཀྱི་དགེ་ཚུལ་གྱི་སྡོམ་པ་ཆོས་ཅན། ཁྱོད་རང་འབོགས་པར་
བྱེད་པའི་མཁན་སློབ་གང་རུང་ལ་བརྟེན་ནས་ཐོབ་པའི་སྡོམ་པ་ཡིན་པར་ཐལ། ཁྱོད་ཆོ་ག་
ལ་བརྟེན་ནས་ཐོབ་པའི་དགེ་ཚུལ་གྱི་སྡོམ་པ་ཡིན་པའི་ཕྱིར། འདོད་ན་ད་ལྟར་གྱི་ཆོ་ག་ལ་
མཁན་སློབ་གྱི་ཐ་སྙད་བཅས། སྔོན་ཆོག་ལ་དེ་ལྟར་མ་བཅས་ཞེས་འདུལ་འཛིན་ཀུན་ལ་
རླུང་ལྟར་གྲགས་པ་འདི་ལ་སེལ་གནང་རིགས་པར་ཐལ་ལོ། །ཡང་ཆོས་སྦྱིན་མ་འཕྲིན་
གྱིས་བསྙེན་པར་རྫོགས་པའི་གསོལ་བཞིའི་ཆོ་ག་ལ་བརྟེན་ནས། ཆོས་སྦྱིན་མ་ལ་བསྙེན་
རྫོགས་ཀྱི་སྡོམ་པ་སྐྱེ་བ་མི་རིགས་པར་ཐལ། ཆོས་སྦྱིན་མ་འཕྲིན་གྱིས་གསོལ་བཞིའི་ཆོ་ག་དེ།
ད་ལྟར་ཆོ་གའི་གསོལ་བཞིའི་རྗེས་ནས་བྱུང་བའི་གསོལ་བཞིའི་སྔོན་ཆོག་ཡིན་པའི་ཕྱིར།
རྟགས་གྲུབ་སྟེ། དེ་ད་ལྟར་ཆོ་གའི་རྗེས་ལ་བྱུང་བ་གང་ཞིག །གསོལ་བཞིའི་སྔོན་ཆོག་ཏུ་
ཁྱེད་རང་གིས་ཞལ་བཞེས་མཛད་པའི་ཕྱིར་རོ། །རྩ་བ་དེ་ལ་ཁྱབ་འབྲེལ་ཆགས་ཏེ། གསོལ་
བཞིའི་སྔོན་ཆོག་བཅས་ཕྱིན་ཆད། སྐྱབས་འགྲོ་ཙམ་ལ་བརྟེན་ནས་བསྙེན་རྫོགས་ཀྱི་སྡོམ་
པ་མི་སྐྱེ་བ་དང་། ད་ཆོག་བཅས་ཕྱིན་ཆད། གསོལ་བཞིའི་སྔོན་ཆོག་ལ་བརྟེན་ནས་བསྙེན་
རྫོགས་ཀྱི་སྡོམ་པ་མི་སྐྱེ་བ་འདི་ནི། འདུལ་བ་ཤེས་པ་ཀུན་གྱི་སྤྱི་ལུགས་ཡིན་པའི་ཕྱིར་ཏེ།
འདུལ་བ་ལུང་ལས། ཇི་སྲིད་དུ་གསོལ་བ་དང་བཞིའི་ལས་མ་བཅས་ཀྱི་བར་དུ་སྐབས་སུ་
འགྲོ་བའི་ཚིག་གསུམ་གྱི་བསྙེན་པར་རྫོགས་པ་ནི། ལེགས་པར་བསྙེན་པར་རྫོགས་པ་
ཡིན་ལ། གསོལ་བ་དང་བཞིའི་ལས་བཅས་ཕྱིན་ཆད། སྐྱབས་སུ་འགྲོ་བའི་ཚིག་གསུམ་
གྱིས་བསྙེན་པར་རྫོགས་པ་ལེགས་པར་བསྙེན་པར་རྫོགས་པ་མིན་ནོ་ཞེས་བཤད་པའི་ཕྱིར་
141



བ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དང༌། གནད་འདི་ལ་དགོངས་ནས། འདུལ་འཛིན་དག་གིས། གསོལ་བཞིའི་སྔོན་ཆོག་ནི།
དེ་བཅས་ནས། ད་ལྟར་ཆོ་ག་མ་བཅས་བར་དུ་འབྱུང་ཞེས་བཤད་ཀྱིས། སྟོན་པ་མྱ་ངན་
ལས་འདས་ཚུལ་མ་བསྟན་བར་དུ་འབྱུང་ཞེས་འགའ་ཡང་མ་བཤད་པའི་ཕྱིར་རོ། །དོན་
དེས་ན། དགེ་ལྡན་འདུལ་ཊཱིཀ་ལས། སྔོན་ཆོག་ལ་བརྟེན་ནས་དེང་སང་སྡོམ་པ་སྐྱེ་ཡང་།
བྱེད་མི་རུང་ཞེས་འཆད་པ་དེ་བབ་ཅོལ་དུ་ཤེས་པར་གྱིས་ཤིག །དེ་ནི་འདི་སྐད་ཅེས། འཕྲིན་
གྱི་བསྙེན་པར་རྫོགས་ཚུལ་ཞིབ་ཆ་དང་བཅས་པ་ཞིག་འདུལ་བའི་བཀའ་བསྟན་བཅོས་
ཀུན་ལ་གྲགས་ཀྱང་། སྡོམ་པ་སྐྱེ་ཚུལ་གྱི་དཔྱད་པ་ཞིབ་མོ་ཞིག་སུས་ཀྱང་མཛད་པ་མི་སྣང་
བས། འདུལ་འཛིན་དག་སྙན་གྱི་པདྨ་ཁ་ཕྱེ་ཞིང་གསན་འཚལ་ལོ། །འཕྲིན་ཆོག་ལ་བསྙེན་
པར་རྫོགས་མ་ཐག་པའི་ཆོས་སྦྱིན་མ་ཆོས་ཅན། ཁྱོད་རང་ལ་བསྙེན་རྫོགས་ཀྱི་སྡོམ་པ་
འབོགས་པའི་གསོལ་བཞིའི་ཆོ་གའི་བརྗོད་པ་ལན་གསུམ་པའི་ངོ་བོ་བརྗོད་པ་དང་བྱ་བ་
བརྗོད་པ་གཉིས་རྫོགས། བྱེད་པ་བརྗོད་པའི་མགོ་རྩོམ་པའི་གནས་སྐབས་དེར་བསྙེན་
རྫོགས་ཀྱི་སྡོམ་པ་ཐོབ་པའི་གང་ཟག་ཡིན་པར་ཐལ། ཁྱོད་གསོལ་བཞིའི་ཆོ་ག་ལ་བརྟེན་
ནས་བསྙེན་པར་རྫོགས་མ་ཐག་པའི་གང་ཟག་ཡིན་པའི་ཕྱིར། ཁྱབ་སྟེ། བརྗོད་པ་ཐ་མ་
གང་ཡིན་པའི་ཆ་གསུམ་པ་གྲུབ་པ་ཉིད་དོ། །ཞེས་པའི་གཞུང་དོན་གྲུབ་འདུག་པའི་ཕྱིར་རོ། །
འདོད་ན་མིན་པར་ཐལ། ཁྱོད་རང་ལ་བསྙེན་རྫོགས་ཀྱི་སྡོམ་པ་འབོགས་པའི་གསོལ་
བཞིའི་ཆོ་གའི་རྗེས་སུ། དགེ་སློང་མ་ཨུཏྤལ་ལའི་མདོག་ཅན་གྱིས་ཕྲིན་གྱི་ཚིག་ལ་བརྟེན་
ནས། བསྙེན་པར་རྫོགས་པའི་གང་ཟག་ཡིན་པའི་ཕྱིར། ཆོས་ཅན་ཡིན་པའི་ཕྱིར། གལ་ཏེ་
མ་ཁྱབ་ན། འཕྲིན་ཆོག་ལས་བསྙེན་པར་རྫོགས་མ་ཐག་པའི་མཆོད་སྦྱིན་མ་ཆོས་ཅན།
ཁྱོད་དགེ་སློང་མ་ཨུཏྤལའི་མཆོག་ཅན་གྱི་འཕྲིན་ལ་མ་ལྟོས་པར་བསྙེན་པར་རྫོགས་མ་ཐག་
པའི་གང་ཟག་ཡིན་པར་ཐལ། ཁྱོད་དེའི་འཕྲིན་ལས་ཀྱི་སྔ་རོལ་དུ་དགེ་འདུན་གྱི་གསོལ་
བཞིའི་ལས་བྱས་པའི་བརྗོད་པ་གསུམ་པའི་སྐབས་སུ་བསྙེན་པར་རྫོགས་མ་ཐག་པའི་གང་
142



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཟག་ཡིན་པའི་ཕྱིར་ཏེ། ཁྱོད་རང་ལ་དགེ་སློང་སྡོམ་པ་འབོགས་པའི་དགེ་འདུན་གྱི་གསོལ་
བཞིའི་ཆོ་གའི་བརྗོད་པ་གསུམ་པའི་སྐབས་སུ་བསྙེན་པར་རྫོགས་མ་ཐག་པའི་གང་ཟག་
ཡིན་པ་གང་ཞིག །ཨུཏྤལ་མདོག་ཅན་གྱི་ཚིག་དེ། ཁྱོད་ལ་དགེ་སློང་སྡོམ་པ་འབོགས་པའི་
གསོལ་བཞིའི་ཆོ་གའི་རྗེས་ལ་བྱུང་བའི་ཕྱིར། དང་པོ་གྲུབ་སྟེ། ཁྱོད་གསོལ་བཞིའི་ཆོ་ག་
ལས་བསྙེན་པར་རྫོགས་མ་ཐག་པའི་གང་ཟག་ཡིན་པའི་ཕྱིར་རོ། །མཁས་པ་དཔྱོད་ལྡན་
དག་ལན་སྨོས་ཤིག །ཁོ་བོ་ཅག་ནི་རེ་ཤིག་ལན་འདི་ལྟར་འདེབས་ཏེ། བརྗོད་པ་ཐ་མ་གང་
ཡིན་པའི་ཆ་གསུམ་པ་ལ་གྲུབ་པ་ཉིད་དོ། །ཞེས་པ་ནི་སྤྱིར་བཏང་བ་ཡིན་ལ། དམིགས་
བསལ་ཆོས་སྦྱིན་མ་ལྟ་བུ་འཕྲིན་ཆོག་ལས་རྫོགས་པའི་ཚེ། སྔར་དགེ་འདུན་གྱི་གསོལ་
བཞིའི་ཆོ་ག་མཛད་པའི་བརྗོད་པ་ཐ་མའི་ཆ་གསུམ་པ་ལ་བསྙེན་རྫོགས་ཀྱི་སྡོམ་པ་མ་ཐོབ་
པར། དེ་ཉིད་ཀྱི་འཕྲིན་ཨུཏྤལ་མདོག་ཅན་གྱིས། ཆོས་སྦྱིན་མའི་རྣ་བར་བཏང་བ་ལས།
བསྙེན་པར་རྫོགས་པ་ཡིན་ནོ་ཞེས་ཁས་བླངས་སྙམ་མོ། ། །
དེ་ལ་ཡང་དཔྱོད་ལྡན་དག་ན་རེ། འོ་ན་འཕྲིན་ཆོག་ལས་བསྙེན་པར་རྫོགས་མ་ཐག་
པའི་ཆོས་སྦྱིན་མ་ཆོས་ཅན། ཁྱོད་དགེ་འདུན་ལས་བསྙེན་པར་རྫོགས་མ་ཐག་པའི་གང་
ཟག་ཡིན་པར་ཐལ། ཁྱོད་གསོལ་བཞིའི་ཆོ་ག་ལས་བསྙེན་པར་རྫོགས་པའི་གང་ཟག་ཡིན་
པའི་ཕྱིར། འདོད་ན་མིན་པར་ཐལ། ཁྱོད་དགེ་འདུན་དང་གང་ཟག་གཉིས་ཀྱི་ཟླས་ཕྱེ་བའི་
གང་ཟག་ཙམ་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། ཁྱོད་ཨུཏྤལའི་
མདོག་ཅན་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་འདྲའི་འཕྲིན་
ཆོག་ལ་བསྙེན་པར་རྫོགས་པའི་གང་ཟག་ཡིན་ཟེར་ན། གོང་དེར་མ་ཁྱབ་སྟེ། བསྙེན་པར་
རྫོགས་མ་ཐག་པའི་ཆོས་སྦྱིན་མ་དེ། བརྒྱུད་ནས་དགེ་འདུན་ལས་རྫོགས་པ་ཡིན་ཀྱང༌།
དངོས་སུ་ཨུཏྤལ་མདོག་ཅན་ལས་རྫོགས་པ་ཡིན་ཞེས་ཁས་བླངས་སོ། །དེ་ལ་ཁོ་ན་རེ།
ཆོས་སྦྱིན་མ་འཕྲིན་གྱིས་བསྙེན་པར་རྫོགས་པ་ཆོས་ཅན། ཁྱོད་སྔོན་ཆོག་ཡིན་པར་ཐལ།
143



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཁྱོད་རབ་དབྱེ་ལས། དེ་བས་དགེ་སློང་བྱེད་པ་ལ། །རབ་བྱུང་གི་བསྙེན་རྫོགས་དང་། །ཡེ་
ཤེས་ཁོང་དུ་ཆུད་པ་དང༌། །དེ་བཞིན་སྟོན་པར་ཁས་བླངས་དང་། །ཕྲིན་གྱི་བསྙེན་པར་
རྫོགས་པ་དང་། །ཚུར་ཤོག་ལ་སོགས་བསྙེན་རྫོགས་བླངས། །འཁྲུལ་པ་ཡིན་པ་མཉམ་
པོ་ལ། །འདི་རྣམས་སྔོན་གྱི་ཆོ་གར་བཤད། །ཅེས་པའི་ཚིག་ཟུར་གྱིས། འདི་རྣམས་སྔོན་གྱི་
ཆོ་གར་བཤད། །ཅེས་པའི་སྐབས་ནས་དངོས་བསྟན་གྱི་ཆོ་ག་ཡིན་པའི་ཕྱིར་ཏེ། ཁྱོད་
འཕྲིན་གྱིས་བསྙེན་པར་རྫོགས་པ་དང་། ཅེས་པའི་སྐབས་ནས་དངོས་བསྟན་གྱི་ཆོ་ག་ཡིན་
པའི་ཕྱིར་ཏེ། ཆོས་ཅན་ཡིན་པའི་ཕྱིར་ཟེར་ན་གོང་དེར་མ་ཁྱབ་ལ། གཞུང་དེས་ནི། འཕྲིན་
ཆོག་དེ། སྔོན་ཆོག་དང་ད་ཆོག་གཉིས་ཀྱི་ཟླས་ཕྱེ་བའི་སྔོན་ཆོག་ཏུ་བསྟན་པ་མིན་གྱི། སྔོན་
གྱི་གང་ཟག་སྐལ་ལྡན་འགའ་ཞིག་ལ་བསྙེན་པར་རྫོགས་པའི་ཆོ་ག་ཙམ་ཡིན་ཞེས་བསྟན་
པ་ཡིན་པའི་ཕྱིར་དང་། དེ་བཞིན་དུ། རང་བྱུང་སོགས་ཀྱང་། སྔོན་གྱི་སྐལ་བཟང་འགའ་
ཞིག་བསྙེན་པར་རྫོགས་པའི་ཐབས་ལ། སྔོན་ཆོག་ཅེས་སྒྲ་ཡངས་པའི་དབང་གིས་བཤད་
པ་ཡིན་པས། སྔོན་ཆོག་ཅེས་པའི་མིང་ཙམ་གྱིས་འཁྲུལ་ནས། མགོ་རྨོངས་པར་མ་བྱེད་ཅིག །
ཡང་། ལྔ་སྡེ་བཟང་པོ་ཡེ་ཤེས་ཁོང་ཆུད་ཀྱི་བསྙེན་རྫོགས་འདི་ལ། མཁས་པ་ཁ་ཅིག་འདི་
མཐོང་ལམ་ཐོབ་པའི་སྔོན་དུ་བསྙེན་པར་རྫོགས་ནས། རྫོགས་རྗེས་མཐོང་ལམ་ཐོབ་ཅེས་
འཆད་པ་ནི། རྒྱ་ཆེར་རོལ་པ་སོགས་ཐེག་ཆེན་སྐབས་སུ། དེ་ལྟར་འཆད་པའི་ལུགས་ཡོད་
ཀྱང་། ཐུན་མོང་འདུལ་བ་འདིར་ཁས་བླང་དུ་མི་རུང་སྟེ། རྒྱུ་མཚན་འདི་ལྟར་བསྙེན་པར་
རྫོགས་མ་ཐག་པའི་ལྔ་སྡེའི་ནང་ཚན་ཀུན་ཤེས་ཀོའུ་ཌི་སྐྱ་ཆོས་ཅན། ཁྱོད་རང་རྒྱུད་ལ་མཐོང་
ལམ་སྐྱེས་པའི་སྔ་རོལ་དུ་བསྙེན་པར་རྫོགས་པའི་གང་ཟག་མིན་པར་ཐལ། ཁྱོད་རང་རྒྱུད་
ལ་མཐོང་ལམ་སྐྱེས་མ་ཐག་ཏུ་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། ཁྱོད་
རང་ཉིད་ལ་སྟོན་པས་བདེན་བཞིའི་ཆོས་འཁོར་བསྐོར་མ་ཐག་ཏུ་བསྙེན་པར་རྫོགས་པའི་
གང་ཟག་གང་ཞིག །ཁྱོད་ལ་སྟོན་པས་བདེན་བཞིའི་ཆོས་འཁོར་བསྐོར་བ་དང་། ཁྱོད་ཀྱི་
144



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས་
རྒྱུད་ལ་མཐོང་ལམ་སྐྱེས་པ་དུས་མཉམ་པའི་ཕྱིར། མ་གྲུབ་ན་དེ་དེར་ཐལ། འདུལ་ལུང་
ལས། གང་གི་ཚེ། བཅོམ་ལྡན་འདས་དགེ་སློང་ལྔ་པོ་དག་གི་རྒྱུད་ལ་ཆོས་ཀྱི་འཁོར་ལོ་
བསྐོར་ཏེ། དེ་དག་བསྙེན་པར་རྫོགས་པ་དགེ་སློང་དངོས་པོར་གྱུར་པ་དེའི་ཚེ། དེ་དག་དེ་
བཞིན་གཤེགས་པ་ལ་ཤིན་ཏུ་མཚན་ནས་བརྗོད་པ་དང་། ཞེས་དེ་ལ། བདེན་བཞིའི་ཆོས་
འཁོར་བསྐོར་བས་དེ་བསྙེན་པར་རྫོགས་པར་བསྟན། ཀུན་ཤེས་ཀོའུ་ཌི་ཅུའི་རྒྱུད་ལ་མཐོང་
ལམ་སྐྱེས་པ་ན། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་ཏེ། ཞེས་དེའི་རྒྱུད་ལ་
མཐོང་ལམ་སྐྱེས་ནས། སྟོན་པས་འཇིག་རྟེན་འདིར་ཆོས་འཁོར་བསྐོར་བའི་ཐ་སྙད་ཐོབ།
དེ་ཡན་ཆད་དུ་དེ་དག་ལ་ཆོས་བསྟན་ཡང་། ཆོས་འཁོར་བསྐོར་བའི་ཐ་སྙད་མི་འཇོག་པ་
འདི། མཁས་པ་དག་གི་སྤྱི་ལུགས་ཡིན་པའི་ཕྱིར་དང་། འགྲེལ་པ་དག་ལས་ཀྱང་། ལྔ་པོ་
རྣམས་ཡེ་ཤེས་ཁོང་དུ་ཆུད་པས་དང་། ཞེས་ལྔ་སྡེ་རང་རྒྱུད་ལ་མཐོང་ལམ་སྐྱེས་ཚེ་བསྙེན་
པར་རྫོགས་པས་ན། ཡེ་ཤེས་ཁོང་ཆུད་ཀྱི་བསྙེན་རྫོགས་དང་། ངེས་ཞུགས་ཀྱི་བསྙེན་
རྫོགས་ཞེས་བཤད་འདུག་པའི་ཕྱིར་རོ། ། །
འོ་ན་ལྔ་སྡེ་མཐོང་ལམ་ཐོབ་གོང་དུ་ལྔ་པོ་དེ་དག་ལ་དགེ་སློང་དག །ཅེས་དགེ་སློང་དུ་
བཤད་པ་མིན་ནམ་སྙམ་ན། དེ་ནི་དགེ་སློང་ལྔའི་ནང་ནས། སློང་བའི་དགེ་སློང་ཙམ་ལ་
དངོས་བཏགས་མ་ཕྱེ་བའི་མིང་བཏགས་ཙམ་ཡིན་པས། དགེ་སློང་མཚན་ཉིད་པར་འཁྲུལ་
པར་མི་བྱའོ། །ཡང་སངས་རྒྱས་རང་བྱུང་གི་བསྙེན་རྫོགས་འདི་ཡང་། སྟོན་པས་ཁྱིམ་ནས་
ཕྱུང་སྟེ། ཉིད་ཀྱི་དབུ་སྐྲ་ཉིད་ཀྱིས་བཅད་པའི་ཚེ། རང་བྱུང་གི་བསྙེན་པར་རྫོགས་ཞེས་
འཆད་པ་དང་། ཕྱིས་ཟད་མི་སྐྱེའི་ཡེ་ཤེས་བརྙེས་པའི་ཚེ། བསྙེན་པར་རྫོགས་ཞེས་པའི་
ལུགས་སྔ་མ་འདི་མ་དག་སྟེ། གསན་ཞིག །སངས་རྒྱས་རང་བྱུང་གི་བསྙེན་པར་རྫོགས་མ་
ཐག་པའི་ཤཱཀྱ་ཐུབ་པ་ཆོས་ཅན། ཁྱོད་སོ་སོ་སྐྱེ་བོ་ཡིན་པར་ཐལ། ཁྱོད་ཁྱིམ་ནས་བྱུང་སྟེ་
རང་གི་དབུ་སྐྲ་བཅད་ཙམ་ཀྱི་ཟས་གཙང་གི་སྲས་པོ་ཡིན་པའི་ཕྱིར། འདོད་མི་ནུས་ཏེ། ཁྱོད་
145



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སངས་རྒྱས་པའི་གང་ཟག་ཡིན་པའི་ཕྱིར་ཏེ། ཁྱོད་སངས་རྒྱས་རང་བྱུང་གི་བསྙེན་པར་
རྫོགས་མ་ཐག་པའི་གང་ཟག་ཡིན་པའི་ཕྱིར། མ་གྲུབ་ན་དེ་དེར་ཐལ། སངས་རྒྱས་རང་བྱུང་
གི་བསྙེན་པར་རྫོགས་པའི་གང་ཟག་ཡོད་པའི་ཕྱིར་ཏེ། རང་བྱུང་གི་ནི་སངས་རྒྱས་དང་། །
རང་སངས་རྒྱས་རྣམས་སོ་ཞེས་པའི་གཞུང་དོན་གྲུབ་པའི་ཕྱིར་རོ། །
དེ་ལ་ཁོ་ན་རེ། སྟོན་པ་ཐུབ་དབང་དེ། སངས་རྒྱས་མ་ཐག་ཏུ་བསྙེན་པར་རྫོགས་
པའི་གང་ཟག་མ་ཡིན་པར་ཐལ། དེ་སངས་རྒྱས་པའི་སྔ་རོལ་དུ་དགེ་སློང་གི་སྡོམ་པ་ཐོབ་
པའི་གང་ཟག་ཡིན་པའི་ཕྱིར། མ་གྲུབ་ན་དེར་ཐལ། འདུལ་ལུང་ལས། དེ་ལས་ཕོ་ཉ་ལ་
བསྒོ་བ། །དགེ་སློང་དེ་ནི་གར་འགྲོ་ཞིང་། །གང་དུ་གནས་ནི་བརྟགས་པ་ཡིད། །རྗེས་
བཞིན་དུ་ནི་འབྲང་བར་གྱིས། །ཞེས་སྟོན་པ་ཁྱིམ་ནས་བྱུང་སྟེ། དཀའ་བ་སྤྱོད་པ་ལ་མ་
ཞུགས་པའི་སྐབས་དེར་ཡང་དགེ་སློང་དུ་བཞག་འདུག་པའི་ཕྱིར་སྙམ་ན། དེ་ཡང་སློང་བའི་
དགེ་སློང་ལ་མིང་བཏགས་པ་ཡིན་པས། མཁས་པའི་མདུན་སར་བག་བརྐྱང་བ་དེ་བསྲུང་
བར་འོས་སོ་ཞེས་གདམས་སོ། །ཡང་འདི་དཔྱད་པར་བྱ་སྟེ། ལྕི་ཆོས་བརྒྱད་ཁས་བླངས་ཀྱི་
བསྙེན་རྫོགས་འདི་ལ། འདུལ་འཛིན་ཀུན་ཞལ་འགྲོས་གཅིག་པར། སྐྱེ་དགུའི་བདག་མོ་
སོགས་བུད་མེད་ལྔ་བརྒྱས་བསྙེན་པར་རྫོགས་པར་ནན་གྱིས་གསོལ་བ་བཏབ་པ་ན། སྟོན་
པས་ལྕི་ཆོས་བརྒྱད་ཁས་བླངས་བར་ནུས་སམ་དྲིས་པ་ན། ཁས་བླངས་བར་ནུས་སོ་ཞེས་
གསོལ་བས་ན། སྟོན་པས་དེའི་བསྙེན་པར་རྫོགས་པ་ནི་འདི་ཡིན་ནོ་ཞེས་བཀའ་བསྩལ་
པའི་མོད་ལ་བསྙེན་པར་རྫོགས་པ་ཡིན་ནོ་ཞེས་འཆད་དོ། །འོ་ན་ལེགས་པར་གསོན་ཅིག །
བསྙེན་པར་རྫོགས་མ་ཐག་པའི་སྐྱེ་དགུའི་བདག་མོ་ཆོས་ཅན། ཁྱོད་ལྕི་ཆོས་བརྒྱད་ཁས་
བླངས་པ་ཙམ་གྱིས་བསྙེན་པར་རྫོགས་པའི་གང་ཟག་ཡིན་པར་ཐལ། ཁྱོད་ལྕི་ཆོས་ཁས་
བླངས་ཀྱི་བསྙེན་པར་རྫོགས་མ་ཐག་པའི་གང་ཟག་ཡིན་པའི་ཕྱིར། འདོད་ན་མ་ཡིན་པར་
ཐལ། ཁྱོད་གསོལ་བཞིའི་ཆོ་ག་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ།
146
146



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཁྱོད་ཡུལ་དགེ་འདུན་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། ཁྱོད་དགེ་
སློང་རྣམས་ལས་འདི་བསྙེན་རྫོགས། །དེ་ལས་ཟླ་ཕྱེད་གདམས་ངག་གསོལ། །ཞེས་པའི་
སྐབས་ནས་དངོས་བསྟན་གྱི་བསྙེན་རྫོགས་ཀྱི་སྡོམ་པ་ཐོབ་པའི་གང་ཟག་ཡིན་པའི་ཕྱིར་ཏེ།
ཁྱོད་ལྕི་ཆོས་བརྒྱད་ཁས་བླངས་ཀྱི་དགེ་སློང་མ་ཡིན་པའི་ཕྱིར་རོ། །ཁྱབ་སྟེ། ཡུལ་དགེ་
འདུན་ལས་བསྙེན་པར་མ་རྫོགས་ན། དེ་ལས་བསྙེན་པར་རྫོགས་པར་ཁས་བླངས་པའི་
ཁས་བླངས་དོན་མེད་དུ་འགྱུར་བའི་ཕྱིར་རོ། །འདུལ་འཛིན་དག་སོམས་ཤིག །
ཡང་མཁས་པ་ཁ་ཅིག །བསྙེན་པར་རྫོགས་ཚུལ་བཅུའི་ནང་ཚན། ཡུལ་དབུས་སུ་
བཅུ་ཚོགས་དང་། མཐའ་འཁོབ་ཏུ་ལྔ་ཚོགས་ཀྱི་ཆོ་ག་གཉིས་སྔོན་ཆོག་མཚན་ཉིད་པར་
འཆད་པ་མི་འཐད་དེ། མཐའ་འཁོབ་ཏུ་ལྔ་ཚོགས་ཀྱི་ཆོ་ག་ཆོས་ཅན། ཁྱོད་དགེ་འདུན་
ཐམས་ཅད་འདུས་པ་ན། ཆ་ལུགས་འདི་བཞིན་དུ་བྱས་ཞེས་སོགས་ཀྱི་སྐབས་ནས་དངོས་
བསྟན་གྱི་སྔོན་ཆོག་ཡིན་པར་ཐལ། ཁྱོད་སྔོན་ཆོག་ཡིན་པའི་ཕྱིར་རོ། །འདོད་མི་ནུས་ཏེ།
ཆོས་ཅན་ཡིན་པའི་ཕྱིར། དེས་ན་མཐའ་འཁོབ་ཏུ་ལྔ་ཚོགས་ཀྱི་ཆོ་ག་ནི། གསོལ་བཞིའི་
སྔོན་ཆོག་མ་ཡིན་ཏེ། ད་ཆོག་བཅས་པའི་རྗེས་འཕྱི་མོ་ནས། ཡུལ་མཐའ་འཁོབ་རྡོ་ཅན་
ཞེས་བྱ་བར། དགེ་སློང་བཅུ་ཚོགས་རྙེད་དཀའ་ནས་བཅས་པ་ཡིན་པའི་ཕྱིར་ཏེ། འདུལ་
ལུང་ལས། རྡོ་ཅན་ཞེས་བྱ་བའི་ཡུལ་གྱི་ཐ་མ་ན། དགེ་སློང་གི་ཚོགས་ཉུང་ཉུང་སྟེ། གྲངས་
བཅུར་སྐལ་བ་དཀའ་ནས། བཅོམ་ལྡན་འདས་ཀྱིས་བཀའ་སྩལ་པ། དེའི་ཕྱིར་ངས་རྗེས་
སུ་གནང་སྟེ། མཐའ་འཁོབ་རྣམས་སུ་འདུལ་བ་འཛིན་པ་དང་ལྔའི་ཚོགས་ཀྱིས་བསྙེན་པར་
རྫོགས་པ་དང་རྟགས་ཏུ་ཁྲུས་བྱ་བ་དང་། མཆིལ་ལྷམ་རིམ་གཅིག་པ་བཅང་བར་བྱ་སྟེ།
ཞེས་སོགས་བཤད་པས། བཅུ་ཚོགས་ལྔ་ཚོགས་གཉིས་ནི། ད་ཆོག་གི་ནང་ཚན་འཕྱི་མོ་
ནས་བཅས་པ་ཡིན་པས། སྔོན་ཆོག་ཏུ་དོགས་པའི་འཁྲུལ་གཞི་ཙམ་ཡང་མེད་དོ། །
དེས་ན་རང་ལུགས་ནི། སྔོན་ཆོག་མིན་ན་གསོལ་བཞིའི་ཅིག་ཆར་རབ་བྱུང་བསྙེན་
147་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པར་རྫོགས་སུ་བསྒྲུབ་པའི་ཆོ་ག་འདི་ན་ཡིན་དགོས་ཏེ། དགེ་འདུན་ཐམས་ཅད་འདུས་
པ་ན། །ཞེས་སོགས་ཀྱི་གཞུང་འདི། སྔོན་ཆོག་མཚན་ཉིད་སྟོན་བྱེད་ཀྱི་གཞུང་ཡིན་པའི་
ཕྱིར་ཏེ། རྒྱ་ཆེར་འགྲེལ་ལས། ལྟ་བུ་ནི་སྔོན་གྱི་ཆོ་གའོ་ཞེས་བྱ་བ་ལ་ལྟ་བུ་ནི། ཞེས་བྱ་བའི་
སྒྲ་ནི་རྣམ་པའི་ཚིག་ཡིན་ཏེ། སྔོན་གྱི་ཆོ་གའི་རྣམ་པ་ནི་དེ་ལྟ་བུར་རིགས་པར་བྱའི། རྣམ་པ་
གཞན་མ་ཡིན་ནོ། །ཞེས་བྱ་བའི་ཐ་ཚིག་གོ །ཞེས་བཤད་པའི་ཕྱིར་རོ། །
གཞུང་དེའི་དོན་ཅི་སྙམ་ན། སྔོན་ཆོག་གི་རྣམ་པ་སྟེ། རང་བཞིན་ནམ་ཁྱད་ཆོས་ནི།
ཅིག་ཅར་བར་མ་རབ་བྱུང་བསྙེན་རྫོགས་སྒྲུབ་པ་སོགས་ཁྱད་ཆོས་གསུམ་ལྡན་དེ་ལྟ་བུ་ནི་
ཚང་ན། སྔོན་ཆོག་མཚན་ཉིད་པ་ཡིན་གྱི། མ་ཚང་ན་མིན་ཞེས་པའི་དོན་ཏེ། གཞན་མ་ཡིན་
གཞན་ལྡན་རྣམ་གཅོད་ཀྱི་ཚིག་གི་ནུས་པ་སྟན་འདུག་པའི་ཕྱིར་རོ། །དགེ་བསྙེན་ཉིད་དང་
ཞེས་སོགས་ཀྱི་སྐབས་སུ། དགེ་བསྙེན་སྡོམ་པ་འདི་ལ་སྡེ་སྣོད་གྲུབ་མཐའི་རྣམ་དབྱེ་ཕྱེད་
དགོས་ཏེ། འདུལ་བའི་སྡེ་སྣོད་ལུང་སྡེ་བཞི་སོར་བཞག་ལ། དགེ་བསྙེན་སྡོམ་པ་འབོགས་
པའི་ཚེ། སྐྱབས་འགྲོ་རྩོམ་བྱེད་དུ་བྱས་བདག་དགེ་བསྙེན་དུ་བཟུང་དུ་གསོལ་ཞེས་པ་ལན་
གསུམ་གྱི་མཐའ་ལས། དགེ་བསྙེན་གྱི་སྡོམ་པ་སྐྱེ་ཞིང་། བསླབ་པ་ལྔ་བརྗོད་པ་རྗེས་ཆོག་
ཏུ་བྱེད། སྣ་གཅིག་སྤྱོད་པ་སོགས་དབྱེ་བ་གསལ་པོར་མ་བཤད་མདོ་སྡེའི་སྡེ་སྣོད་མིང་ཆེན་
གྱིས་ཞུས་པའི་མདོ་ལས། དཀོན་མཆོག་གསུམ་ལ་སྐྱབས་སུ་འགྲོ་བ་ཙམ་བྱས་ནས། སྡོམ་
པ་ཅི་ཡང་མི་བསྲུང་བ་སྐྱབས་གསུམ་འཛིན་པའི་དགེ་བསྙེན་དང་། སྐྱབས་འགྲོ་ཁས་ལེན་
པའི་ཚེ་སྣ་རེ་ནས་ལྔ་ཆར་གྱི་བར་བཟུང་བར་ཁས་བླངས་པ་ཆོ་གའི་དངོས་གཞིར་བྱས་ནས་
བསྲུང་བའི་ཚེ་ཡང་། སྣ་གཅིག་ནས་ལྔའི་བར་བསྲུང་བ། སྣ་གཅིག་སྤྱོད་པ། སྣ་འགའ་
སྤྱོད་པ། ཕལ་ཆེར་སྤྱོད་པ། ཡོངས་རྫོགས་སྤྱོད་པ་བཞི་སྟེ། དགེ་བསྙེན་ལྔ་བཤད། ཕལ་
ཆེན་པས་བསྙེན་གནས་ཡན་ལག་བརྒྱད་པ་ཇི་སྲིད་འཚོའི་བར་བསྲུང་བ་གོ་མའི་དགེ་
བསྙེན་དང་དྲུག་ཁས་ལེན། མདོ་སྡེ་པས་མི་ཚངས་སྤྱོད་སྤོང་བ་ཚངས་སྤྱོད་དགེ་བསྙེན་དང་
148



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
བདུན་ཁས་ལེན། འདི་ལ་ཁ་ཆེ་བྱེ་བྲག་སྨྲ་བས། མིང་ཆེན་མདོའི་དགོངས་པར་བྱས་ནས།
སྣ་གཅིག་སྤྱོད་པ་སོགས་བཞི་ཁས་ལེན་ཡང་། སོར་སྡོམ་དུ་འགྱུར་བ་ལ། རྩ་བཞི་སྤོང་བའི་
སྤོང་བ་བཞི་ལྡན་ངེས་པར་དགོས་པར་བཞེད་པས། རྩ་བཞིའི་ནང་ནས་སྣ་རེ་ཙམ་སྤོང་
བའི་དགེ་བསྙེན་གཏན་ནས་མེད་པས། སྣ་གཅིག་སྤྱོད་པ་སོགས་བཞི་ཁས་ལེན་ཀྱང་།
སོར་སྡོམ་དུ་འགྱུར་བ་ལ། རྩ་བཞི་སྤོང་བའི་སྤོང་བ་བཞི་ལྡན་ངེས་པར་དགོས་པར་བཞེད་ཀྱི།
འཇོག་འཚམས་ལེན་པའི་ཚེ་ཡོངས་རྫོགས་བླངས་ནས། རྩ་བཞི་གང་ལ་ཡང་སྐྱོན་མ་བྱུང་
བར་དུ་ཡོངས་རྫོགས་ཀྱི་དགེ་བསྙེན་གྱི་སྡོམ་པ་ཁོ་ན་ཡིན་ལ། དེ་ནས་རྩ་བ་གཅིག་ལ་སྐྱོན་
བྱུང་ན། གང་ཉམས་པའི་སྡོམ་པ་མ་བཏང་ཡང་། རྣམ་དག་བསྲུང་རྒྱུ་མེད་པས་ཕལ་ཆེར་
སྤྱོད་པ། གཉིས་ལ་སྐྱོན་བྱུང་ན་སྣ་འགའ་སྤྱོད་པ། གསུམ་ལ་སྐྱོན་བྱུང་ན་སྣ་ཅིག་སྤྱོད་པ་
ཞེས་ཁས་ལེན་ཞིང་། དགེ་བསྙེན་སྡོམ་པ་དང་མི་ལྡན་པའི་དགེ་བསྙེན་མེད་པས། དགེ་
བསྙེན་ཡིན་ན། དགེ་བསྙེན་གྱི་སྡོམ་ལྡན་ཡིན་པས་ཁྱབ་ཅེས་མིང་ཆེན་མདོའི་དགོངས་པར་
བྱས་ཏེ་འཆད། ཉི་འོག་པ་རྣམས་མིང་ཆེན་མདོའི་དངོས་བསྟན་སོར་བཞག་སྟེ། དགེ་
བསྙེན་ལ་དགེ་བསྙེན་སྡོམ་པ་དང་མི་ལྡན་པ་དང་། ལྡན་ཡང་རྩ་བཞི་སྤོང་མི་དགོས་པར་
གཅིག་ནས་བཞིའི་བར་སྤོང་བའི་སྣ་གཅིག་སྤྱོད་པ་སོགས། སྡོམ་པ་མེད་པ་དང་མ་ཚང་བ་
ཉི་ཚེ་བའི་སྡོམ་ལྡན་གྱི་དགེ་བསྙེན་ཁས་ལེན་པར་བྱེད་ཅིང་། མདོ་སྡེ་པ་དང་ཉི་འོག་པ་
གཉིས་གྲུབ་མཐའི་གནད་ཕལ་ཆེར་གཅིག་པ་ཡིན་ནོ། །དེས་ན་མཛོད་ཀྱི་སྐབས་སུ་ཁ་ཆེ་
བ་གཞིར་བཞག་བྱེད་ཅིང་། འདུལ་བའི་སྐབས་འདིར་ཡང་དེ་བཞིན་ཁས་ལེན་པ། པཎ་
ཆེན་ཐམས་ཅད་མཁྱེན་པའི་དགོངས་པ་ཡིན་པས། སྡེ་སྣོད་དང་གྲུབ་མཐའི་གནད་མ་
འདྲེས་པ་གཅེས་སོ་ཞེས་བློ་གསལ་ཡོངས་ལ་གདམས་སོ། །
དེ་ལ་དོགས་དཔྱོད་འདི་ལྟར་བྱ་སྟེ། མིང་ཆེན་གྱི་མདོ་ལས། མིང་ཆེན་ཁྱིམ་པ་གོས་
དཀར་པོ་གྱོན་པ། སྐྱེས་པའི་དབང་པོ་དང་ལྡན་པ་ཞིག །སངས་རྒྱས་ལ་སྐྱབས་སུ་འགྲོ།
149



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཆོས་དང་དགེ་འདུན་ལ་སྐྱབས་སུ་འགྲོ་ཞིང་། བདག་དགེ་བསྙེན་དུ་བཟུང་དུ་གསོལ་ཞེས་
ཚིག་ཏུ་ཡང་སྨྲས་ན། དེ་ཙམ་གྱི་དགེ་བསྙེན་དུ་འགྱུར་རོ་ཞེས་པ་འདིས། སྐྱབས་གསུམ་
འཛིན་པའི་དགེ་བསྙེན་ཙམ་བསྟན་པ་ཡིན་པར་ཐལ། མདོ་དེ་ཉིད་ལས། བཙུན་པ་ཇི་ཙམ་
གྱིས་ན་སྣ་གཅིག་སྤྱོད་པའི་དགེ་བསྙེན་དུ་འགྱུར་བ་ལགས། མིང་ཆེན། དགེ་བསྙེན་གང་
གིས་སྲོག་གཅོད་པ་སྤོང་ཞིང་། སྲོག་གཅོད་པ་ལས་སླར་ལོག་པར་བྱེད་ན། དེ་ཙམ་གྱིས་ན་
སྣ་གཅིག་ཙམ་ལ་སློབ་པའི་དགེ་བསྙེན་དུ་འགྱུར་རོ། །ཞེས་པ་འདིས། སྣ་གཅིག་སྤྱོད་པའི་
དགེ་བསྙེན་བསྟན་པ་ཡིན་པའི་ཕྱིར་ན་ཁ་ཆེ་བའི་ལུགས་འདིར་མ་ཁྱབ། འདོད་ན། དགེ་
བསྙེན་གྱི་སྡོམ་པ་དང་མི་ལྡན་པའི་དགེ་བསྙེན་ཡོད་པར་ཐལ། འདོད་པའི་ཕྱིར། འདོད་མི་
ནུས་ཏེ། མཛོད་འགྲེལ་ལས། མིང་ཆེན་ཁྱིམ་པ་གོས་དཀར་པོ་གྱོན་པ་སྐྱེས་པ་ཕོའི་དབང་
པོ་དང་ལྡན་པ་ཞིག །སངས་རྒྱས་ལ་སྐྱབས་སུ་འགྲོ་ཆོས་དང་དགེ་འདུན་ལ་ཡང་སྐྱབས་སུ་
འགྲོ་ཞིང་། བདག་ལ་དགེ་བསྙེན་དུ་བཟུང་དུ་གསོལ། ཞེས་ཚིག་ཏུ་ཡང་སྨྲས་ན། དེ་ཙམ་
གྱིས་དགེ་བསྙེན་དུ་འགྱུར་རོ་ཞེས་གསུངས་པ་དེ་ཅི། སྐྱབས་སུ་འགྲོ་བ་ཁོ་ནས་དགེ་བསྙེན་
དུ་འགྱུར་རམ་ཞེ་ན། ཉི་འོག་པ་རྣམས་ན་རེ། འགྱུར་རོ་ཞེས་ཟེར་རོ། ། །
ཁ་ཆེ་བ་རྣམས་ན་རེ། སྡོམ་པ་མེད་པར་མི་འགྱུར་རོ་ཞེས་ཟེར་རོ། །ཞེས་ཉི་འོག་
པས་སྐྱབས་གསུམ་འཛིན་པའི་དགེ་བསྙེན་ཁས་ལེན་པ་དང་། ཁ་ཆེ་བས་དེ་ཁས་མི་ལེན་
པར་བཤད་འདུག་པའི་ཕྱིར་རོ། །དེ་ལ་ཁོ་ན་རེ། མིང་ཆེན་གྱི་མདོ་དྲངས་མ་ཐག་པ་དེས།
ཡོངས་རྫོགས་དགེ་བསྙེན་དངོས་སུ་བསྟན་པ་ཡིན་པར་ཐལ། མཛོད་འགྲེལ་ལས། འོ་ན་
གང་མདོ་ལས་གསུངས་པ་ཅི་ལྟ་བུ་ཞེ་ན་འདི་ལ་འགལ་བ་མེད་དེ་དགེ་བསྙེན་དུ་ཁས་
བླངས་པ། དེ་ཁོ་ན་ལས་འདིའི་སྡོམ་པ་སྐྱེ་བར་འགྱུར་ཏེ། གང་གི་ཚེ་བདག་ལ་དགེ་བསྙེན་
དུ་བཟུང་དུ་གསོལ། དེའང་སླན་ཆད་ནས་ནམ་འཚོའི་བར་དུ་སྲོག་གཅོད་སྤོང་ངོ༌། །ཞེས་
དགེ་བསྙེན་དུ་ཁས་བླངས་པ་ཁོ་ན་ལས་འདིའི་སྡོམ་པ་སྐྱེ་བར་འགྱུར་རོ། །ཞེས་བཤད་པའི་
1 50



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཕྱིར་ན་འདོད་ལན་འདེབས་སོ། །
དེས་ན་མཛོད་འགྲེལ་གྱི་མདོ་དེའི་དགོངས་པ་འགྲེལ་པ་ན། སྐྱབས་འགྲོ་རྩོམ་བྱེད་
དུ་བྱས་ནས་བདག་ལ་དགེ་བསྙེན་དུ་བཟུང་དུ་གསོལ་ཞེས་པའི་མོད་ལ་དགེ་བསྙེན་གྱི་སྡོམ་
པ་སྐྱེ་བ་ཡིན་གྱི། སྡོམ་པ་མ་སྐྱེས་པར་སྐྱབས་འགྲོ་ཙམ་གྱི་དགེ་བསྙེན་དུ་མི་འགྱུར་ཞེས་
པར་སྣང་མོད། མིང་ཆེན་མདོའི་དགོངས་པར་ཅུང་མ་སོང་སྟེ། མདོ་སྔ་མ་དེས་ཡོངས་
རྫོགས་དགེ་བསྙེན་བསྟན་པ་མ་ཡིན་པར་ཐལ། དེའི་འཕྲོ་ལས། བཙུན་པ་ཇི་ཙམ་གྱིས་ནི་
ཡོངས་སུ་རྫོགས་པའི་དགེ་བསྙེན་དུ་འགྱུར་བ་ལགས། མིང་ཆེན་དགེ་བསྙེན་གང་ཞིག་
སྲོག་གཅོད་པ་དང་། མ་བྱིན་པར་ལེན་པ་དང་། འདོད་པས་ལོག་པར་གཡེམ་པ་དང་།
བརྫུན་དུ་སྨྲ་བ་དང་། འབྲུའི་ཆང་དང་། བཅོས་པའི་ཆང་དང་། མྱོས་པར་འགྱུར་བ་བག་
མེད་པའི་གནས་སྤངས་ཏེ། དེ་དག་ལས་བཟློག་པར་བྱེད་ན། དེ་ཙམ་གྱིས་ནི་ཡོངས་སུ་
རྫོགས་པའི་དགེ་བསྙེན་དུ་འགྱུར་རོ། །ཞེས་བཤད་པ་འདིས་ཡོངས་རྫོགས་དགེ་བསྙེན་
བསྟན་པའི་ཕྱིར། འདི་ལ་ཁ་ཆེ་བ་ལ་དོན་དང་མཐུན་པའི་ལན་མེད་དོ་ཟེར་ན། དེས་ན་
མདོ་སྡེ་པ་དང་། ཉི་འོག་པའི་ལུགས་ལ། བསླབ་བྱ་བརྗོད་པ་སྡོམ་པ་འབོགས་པའི་ཆོ་གའི་
དངོས་གཞིར་བྱེད་པ་དང༌། ཁ་ཆེ་བའི་ལུགས་ལ་དེ་རྗེས་ཆོག་ཏུ་བྱེད་པའི་གནད་ནི།
སྐྱབས་གསུམ་འཛིན་པའི་དགེ་བསྙེན་ཙམ་ཞིག་ཁས་བླངས་མ་བླངས་ཀྱི་གནད་ཡིན་པར་
སོང་བས། དགེ་བསྙེན་སྡོམ་བརྒྱད་རྩ་འགྲེལ་གྱི་ལུགས་དེ་ཡང་། ཉི་འོག་པ་དང་། མདོ་སྡེ་
པའི་ལུགས་ཡིན་ནོ་ཞེས་མཁས་པ་རྣམས་ཀྱིས་སྨྲ་དགོས་སོ། །གནད་དེ་མ་གོ་བར། ཆེན་
པོར་རློམ་པ་དག་ཀྱང་། སྡོམ་བརྒྱད་རྩ་འགྲེལ། སྡེ་པ་གཞན་ཞིག་གི་ལུགས་སུ་སྨྲ་བའི་
བབ་ཅོལ་འདི་བྱུང་བར་འགྱུར་རོ། །དེ་དག་ལ་འདི་སྐད་ཅེས། རྩ་བཞིའི་ནང་ནས་སྲོག་
གཅོད་ཙམ་སྤོང་བའི་སྣ་གཅིག་སྤྱོད་པའི་དགེ་བསྙེན་གྱི་སྡོམ་པ་ཡོད་པར་ཐལ། སྣ་གཅིག་
སྤྱོད་པའི་དགེ་བསྙེན་གྱི་སྡོམ་པ་ཡོད་པའི་ཕྱིར། འདོད་ན། སྲོག་གཅོད་ཙམ་སྤོང་བའི་དགེ་
151



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་ཡོད་པར་ཐལ། འདོད་པའི་ཕྱིར། འདོད་ན་མེད་པར་ཐལ། དགེ་བསྙེན་ཡིན་ན་རྩ་
བ་བཞི་ཆར་སྤོང་བའི་བའི་དགེ་བསྙེན་ཡིན་དགོས་པའི་ཕྱིར་ཏེ། དགེ་བསྙེན་ཡིན་ན་དགེ་
བསྙེན་གྱི་སྡོམ་ལྡན་ཡིན་དགོས། སྡོམ་པ་ཡིན་ན། སྤོང་བ་བཞི་ཚང་བའི་སྡོམ་པ་ཡིན་
དགོས་པ་འདི་གྲུབ་མཐའ་འདིའི་རྩ་བ་ཡིན་པའི་ཕྱིར་རོ། །དང་པོ་གྲུབ་སྟེ། སྡོམ་པ་མེད་
པའི་དགེ་བསྙེན་ནི་མེད་དོ་ཞེས་དང་། ཁ་ཆེ་བ་རྣམས་ནི་འདི་ཡི་འདོད་ཅེས་བཤད་པའི་
ཕྱིར་རོ། །
གལ་ཏེ་རྩ་བ་རང་དུ་མ་ཁྱབ་ན། འོ་ན་རྩ་བཞིའི་ནང་ནས་སྲོག་གཅོད་ཙམ་སྤོང་བའི་
སྣ་གཅིག་སྤྱོད་པའི་དགེ་བསྙེན་གྱི་སྡོམ་པ་ཡོད་པར་ཐལ། སྲོག་གཅོད་ཙམ་སྤོང་བའི་དགེ་
བསྙེན་གྱི་སྡོམ་པ་ཡོད་པའི་ཕྱིར་ཏེ། དེ་དགེ་བསྙེན་གྱི་རྒྱུད་ཀྱི་སྲོག་གཅོད་ཙམ་སྤོང་བའི་
སོར་སྡོམ་ཡོད་པའི་ཕྱིར་ན། བར་འཚངས་དེའི་གནད་ཀྱིས་འདིར་མ་ཁྱབ། མ་གྲུབ་ན།
དེར་ཐལ། དགེ་བསྙེན་གྱི་རྒྱུད་ཀྱི་སྲོག་གཅོད་སྤོང་བའི་སྡོམ་པ་ཡིན་པ་གང་ཞིག །ཁྱོད་མ་
བྱིན་ལེན་སྤོང་བའི་སྡོམ་པ་ཡང་མ་ཡིན། ལོག་གཡེམ་སྤོང་བའི་སྡོམ་པ་ཡང་མིན། བརྫུན་
སྤོང་བའི་སྡོམ་པ་ཡང་མ་ཡིན་པའི་ཕྱིར། ཕྱི་མ་གསུམ་ཆར་མ་གྲུབ་ཟེར་ན། དེ་ཆོས་ཅན།
ཁྱོད་རྫུན་སྤོང་བའི་སྤོང་གཟུགས་ཡིན་པར་ཐལ་ལོ། །འདོད་ན། ངག་གི་ལས་སུ་ཐལ་ལོ། །
འདོད་མི་ནུས་ཏེ་ལུས་ཀྱི་ལས་ཡིན་པའི་ཕྱིར་རོ། །མ་ཁྱབ་མཚམས་ལ། དགེ་བསྙེན་གྱི་
རྒྱུད་ཀྱི་སྲོག་གཅོད་སྤོང་བའི་སོར་སྡོམ་མེད་པར་ཐལ། སོར་སྡོམ་ཡིན་ན་རྩ་བཞི་སྤོང་བའི་
སྡོམ་པ་ཡིན་དགོས་པའི་ཕྱིར་ཏེ། དེ་ཡིན་ན། སྤོང་བ་བཞི་ལྡན་ཡིན་དགོས་པའི་ཕྱིར་ན་མ་
ཁྱབ་སྟེ། སྤོང་བ་བདུན་ལྡན་ལ་སྤོང་བ་བཞི་ལྡན་དགོས་པའི་ཕྱིར་རོ། །
ཡང་དགེ་བསྙེན་གྱི་རྒྱུད་ཀྱི་སྲོག་གཅོད་སྤོང་བའི་སྡོམ་པ་ཡིན་ན། དེའི་རྒྱུད་ཀྱིས་
རྫུན་སྤོང་བའི་སྡོམ་པ་ཡིན་པར་ཐལ། དགེ་བསྙེན་སྡོམ་པ་ཡིན་ན། རྩ་བ་བཞི་ཆར་སྤོང་
བའི་སྡོམ་པ་ཡིན་དགོས་པའི་ཕྱིར་ཏེ། དེ་ཡིན་ན་སྤོང་བ་བཞི་ལྡན་གྱི་སྡོམ་པ་ཡིན་དགོས་
152



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
པའི་ཕྱིར་ཟེར་ན། མ་ཁྱབ་ཅེས་པའི་གནད་གོང་དུ་བཤད་ཟིན་པ་ལས། སྐལ་བཟང་དག་
གི་སྙིང་ལ་བཅང་བར་བྱའོ། །འདོད་ན། དེའི་རྒྱུད་ཀྱིས་སྲོག་གཅོད་སྤོང་བའི་སྤོང་གཟུགས་
ཡིན་ན། དེའི་རྒྱུད་ཀྱི་རྫུན་སྤོང་བའི་སྤོང་གཟུགས་ཡིན་དགོས་པར་ཐལ་ལོ། །འདོད་ན།
དེའི་རྒྱུད་ཀྱི་སྲོག་གཅོད་སྤོང་བའི་ལས་ཡིན་ན། དེའི་རྒྱུད་ཀྱི་རྫུན་སྤོང་བའི་ལས་ཡིན་
དགོས་པར་ཐལ་ལོ། །འདོད་ན། ལུས་ཀྱི་ལས་ཡིན་ན་ངག་གི་ལས་ཡིན་དགོས་པར་
ཐལ་ལོ། །
གཞན་ཡང་དགེ་བསྙེན་གྱི་རྒྱུད་ལ་སྲོག་གཅོད་སྤོང་བའི་སྡོམ་པ་སོགས་རྫས་ཐ་དད་
པ་བཞི་སྐྱེ་བ་མི་འཐད་པར་ཐལ། དེའི་རྒྱུད་ཀྱི་སྤོང་བ་གཟུགས་ཅན་བཞི་དོན་གཅིག་པའི་
ཕྱིར་ཏེ། དེའི་རྒྱུད་ཀྱི་སྲོག་གཅོད་སྤོང་བའི་སྡོམ་པ་ཡིན་ན། མ་བྱིན་ལེན་སྤོང་བའི་སྡོམ་པ་
སོགས་ཡིན་དགོས་པའི་ཕྱིར་ཏེ། བསམ་ཟག་སོར་སྡོམ་གསུམ་པོ་གང་དུ་ཡིན་ཀྱང་། སྤོང་
བ་བཞི་ལྡན་ཡིན་དགོས། སྤོང་བ་བཞི་ལྡན་ཡིན་ན། རྩ་བཞི་སྤོང་བའི་སྡོམ་པ་ཡིན་དགོས་
ཞེས་ཁྱེད་ཧབ་འགྲོས་པ་རྣམས་ཀྱིས་ཁས་བླངས་འདུག་པའི་ཕྱིར་རོ། །ཁོ་བོ་ཅག་ཁ་ཆེ་
བའི་གྲུབ་མཐའི་སྙིང་པོ་སྨྲ་བའི་ཚེ། དགེ་བསྙེན་ཡིན་ན། རྩ་བཞི་སྤོང་བའི་གང་ཟག་ཡིན་
དགོས་ཀྱང་། དགེ་བསྙེན་སྡོམ་པ་ལ་མི་དགོས་ཏེ། རྩ་བཞི་གཅིག་སྤོང་བའི་སྤོང་གཟུགས་
དེས། རྩ་བ་གཞན་གསུམ་སྤོང་མི་དགོས་པའི་ཕྱིར་ཏེ། སྤོང་བ་གཟུགས་ཅན་དེ་དག་རྫས་
ཐ་དད་སོ་སོ་བ་ཡིན་པའི་ཕྱིར་རོ། །
འོན་ཀྱང་སྡོམ་པ་ལ་སྤོང་བ་བཞི་ལྡན་དགོས་པའི་གནད་ནི། རྩ་བཞི་སྤོང་བའི་སྤོང་
བ་གཟུགས་ཅན་བཞི་ཚོགས་པའི་ཚེ། སྤོང་གཟུགས་བཞི་པོ་དེ་སྡོམ་པར་འགྱུར་བ་ཡིན་
གྱིས། མ་ཚོགས་ན་མི་འགྱུར་ཞེས་པའི་དོན་ནོ། །ཡང་སྲོག་གཅོད་ཙམ་སྤོང་བའི་དགེ་
བསྙེན་ཡོད་པར་ཐལ། སྲོག་གཅོད་ཙམ་བསྲུང་བའི་དགེ་བསྙེན་ཡོད་པའི་ཕྱིར་ཟེར་ན། ཁ་
ཆེ་བའི་ལུགས་འདིར་མ་ཁྱབ། མ་གྲུབ་ན། དེར་ཐལ། རྩ་བ་གཞན་གསུམ་ལ་སྐྱོན་བྱུང་
153



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྲོག་གཅོད་པའི་རྩ་བའི་སྐྱོན་མ་བྱུང་བའི་དགེ་བསྙེན་དེ་དེ་ཡིན་པའི་ཕྱིར་ཏེ། དེ་སྲོག་
གཅོད་སྤོང་བའི་རྩ་བའི་ཉེས་པ་བསྲུང་བའི་གང་ཟག་གང་ཞིག །གཞན་གསུམ་མི་བསྲུང་
བའི་གང་ཟག་ཡིན་པའི་ཕྱིར། དང་པོ་དེར་ཐལ། ཁྱོད་སྲོག་གཅོད་སྤོང་བའི་རྩ་བའི་ཉེས་
པས་མ་གོས་པའི་དགེ་བསྙེན་ཡིན་པའི་ཕྱིར། ཕྱི་མ་དེར་ཐལ། ཁྱོད་རྩ་བ་གཞན་གསུམ་གྱི་
ཉེས་པ་བྱུང་བའི་དགེ་བསྙེན་ཡིན་པའི་ཕྱིར། འདི་ཉིད་ཁ་ཆེ་བའི་གྲུབ་མཐའི་སྙིང་པོ་ཡིན་ཏེ།
རྩ་བར། ཡན་ལག་ཐམས་ཅད་གདམས་ཡིན་ན། །སྣ་གཅིག་སྤྱོད་སོགས་ཇི་ལྟ་བུ། །དེ་
བསྲུང་བ་ལ་གསུངས་ཞེས་གྲགས། ཅེས་དང་། རང་འགྲེལ་ལས། དགེ་བསྙེན་གང་ཞིག་
བསླབ་པའི་གཞི་གང་བསྲུང་བ་དེ། དེ་སྤྱོད་པ་ཞེས་གསུངས་པར་ཟད་ཀྱིས། ཐམས་ཅད་
ཀྱང་སྡོམ་པ་ལ་གནས་པར་ནི་འདྲའོ། །ཞེས་ཁ་ཆེ་བ་རང་གི་ལུགས་བཀོད་ནས། དེ་ལ་
མདོ་སྡེ་པའམ། ཉི་འོག་པས་སྐྱོན་འཕེན་པ་ནི། ཚུལ་ཁྲིམས་ཉམས་པའི་དབང་དུ་བྱས་
ནས་ནི། སྣ་གཅིག་སྤྱོད་པ་ལ་སོགས་པ་ཞུ་བ་ཉིད་ཀྱང་མི་འཐད་ན། དེའི་ལན་ལྟ་སྨོས་ཀྱང་
ཅི་དགོས་ཏེ། དགེ་བསྙེན་གྱི་སྡོམ་པ་ཤེས་པ་སུ་ཞིག་བསླབ་པའི་གཞི་གང་ཉམས་པར་མི་
བྱེད་པ་དེ་ནི་སྤྱོད་པ་ཡིན་ནོ། །ཞེས་བྱ་བར་ཇི་ལྟར་མི་ཤེས་སོགས་བཤད་པའི་ཕྱིར་རོ། ། །
འོ་ན་འགྲེལ་པ་དེའི་དོན་ཅི་སྙམ་ན། དགེ་བསྙེན་ཐམས་ཅད་རྩ་བཞི་སྤོང་བའི་སྡོམ་
པ་ལ་གནས་པ་ཡིན་ན། སྣ་གཅིག་སྤྱོད་པའི་དགེ་བསྙེན་སོགས་མེད་པར་ཐལ་ལོ། །ཞེས་
དོགས་པ་བཀོད་ནས། དེའི་ལན་དུ་རྩ་བཞི་མི་སྤོང་བའི་དགེ་བསྙེན་མེད་ཀྱང་། རྩ་བཞི་
གང་ལ་སྐྱོན་མ་བྱུང་བ་དེ་བསྲུང་ཞིང་། སྤྱོད་པ་ལ་སྣ་གཅིག་སྤྱོད་པ་སོགས་སུ་འཇོག་ཅེས་
ཁས་བླངས་པ་ལ། མདོ་སྡེ་པས་དེ་འདྲ་མི་འཐད་དེ། རྩ་བཞི་གང་ལ་སྐྱོན་མ་བྱུང་བ་དེ་
བསྲུང་། སྐྱོན་བྱུང་བ་དེ་མི་སྲུང་སྙམ་པ་ནི་སུས་ཀྱང་ཤེས་པས། དེ་ལ་ཞུ་བ་དང་ལན་གྱི་སྒོ་
ནས་དོགས་པ་གཅོད་པ་འདི་འཆད་ཅེས་པ་འདི་ཡིན་པས། འདི་ལ་དཔྱོད་ལྡན་སུས་ཀྱང་
སྐྱོན་པར་མི་ནུས་སོ། །དེ་ལ་ཁོ་ན་རེ། སྲོག་གཅོད་སྤོང་བའི་ཚུལ་ཁྲིམས་འཆལ་བའི་སྣ་
154



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
གཅིག་སྤྱོད་པའི་དགེ་བསྙེན་ཆོས་ཅན། ཁྱོད་སྣ་ཅིག་སྤྱོད་པའི་དགེ་བསྙེན་མ་ཡིན་པར་
ཐལ། ཁྱོད་ཡོངས་རྫོགས་དགེ་བསྙེན་ཡིན་པའི་ཕྱིར་ཏེ། ཁྱོད་རྩ་བཞི་བསྲུང་བའི་དགེ་
བསྙེན་གྱི་སྡོམ་ལྡན་གྱི་དགེ་བསྙེན་ཡིན་པའི་ཕྱིར་ཏེ། ཁྱོད་རྩ་བཞི་སྤོང་བའི་དགེ་བསྙེན་
ཡིན་པའི་ཕྱིར་ན་མ་ཁྱབ། ཡང་། ཁ་ཅིག་གྲུབ་མཐའི་ཁྱད་མི་ཕྱེད་པར། ལུགས་འདི་ལ་
ཡང་། སྲོག་གཅོད་ལྟ་བུ་གཅིག་ཙམ་སྤོང་བར་ཁས་བླངས་པའི་དགེ་བསྙེན་ལ་སྣ་གཅིག་
སྤྱོད་པའི་དགེ་བསྙེན་དུ་འདོད་ཅིང་། དགེ་བསྙེན་སྡོམ་པ་ལ་སྤོང་བ་བཞི་ལྡན་མི་དགོས་
པར་སྨྲ་བ་ནི། མཆུའི་རྣམ་འགྱུར་ཉུང་ན་མཛེས་པ་ཡིན་ཏེ་ཉོན་ཅིག །མཛོད་འགྲེལ་ལས།
ཡང་བསླབ་པའི་གཞི་གཉིས་སམ་གསུམ་ཞིག་ཡང་དག་པར་བླངས་ན་ཅིར་འགྱུར་ཞེ་ན།
བྱེ་བྲག་སྨྲ་བ་ན་རེ། སྡོམ་པ་དང་སྡོམ་པ་མ་ཡིན་པ་མ་ཚང་བ་དང་ཉི་ཚེ་བ་ནི། རྣམ་པ་
ཐམས་ཅད་དུ་མེད་དོ་ཞེས་ཟེར་ན། མདོ་སྡེ་པ་ན་རེ། ཚུལ་ཁྲིམས་དང་འཆལ་བའི་ཚུལ་
ཁྲིམས་དེ་ཙམ་ལ་གེགས་བྱེད་པའི་ཕྱིར། ཇི་ལྟར་ཁས་བླངས་པ་དེ་ཙམ་དུ། རྣམ་པ་བརྒྱད་
མ་ཡིན་པ་དང་། རྣམ་པ་བརྒྱད་མ་གཏོགས་པ་སྡོམ་པ་ཡང་མ་ཚང་བ་ཡང་ཡོད་ལ། ཉི་ཚེ་བ་
ཡང་ཡོད་ཅེས་བཤད་པ་མི་འཐད་པར་ཐལ། འགྲེལ་པ་དེས་ཁ་ཆེ་བའི་སྡོམ་པ་སྡོམ་མིན་མ་
ཚང་བ། ཉི་ཚེ་བ་ཁས་མི་ལེན། མདོ་སྡེ་པས་ཁས་ལེན་ནོ་ཞེས་བཤད་པ་གང་ཞིག །ཁྱོད་ཀྱི་
ཁ་ཆེ་བས་ཀྱང་དེ་ལྟར་ཁས་ལེན་ཞེས་མུན་ཚོད་ཀྱིས་སྨྲས་པའི་ཕྱིར་རོ། ། །
འགྲེལ་པ་དེའི་དོན་ནི། ཁ་ཆེ་བའི་ལུགས་ལ། རྩ་བ་བཞི་ཆར་སྤོང་བར་ཁས་བླངས་ན།
གཉིས་གསུམ་ཙམ་སྤོང་བར་ཁས་བླངས་པ་ཙམ་ལ་སྡོམ་པ་མི་ཆགས། མདོ་སྡེ་པས། དེ་
ཙམ་ལའང་སྡོམ་པ་ཉི་ཚེ་བ་ཆགས་སྲིད་ཀྱི། རྣམ་པ་བརྒྱད་མ་གཏོགས་ཞེས་པ། རིས་
བརྒྱད་ཀྱི་ཐ་མ་ཡོངས་རྫོགས་དགེ་བསྙེན་སྡོམ་པ་ཡིན་པས། རིས་བརྒྱད་ཀྱི་ཟླས་ཕྱེ་བའི་
དགེ་བསྙེན་སྡོམ་པ་ལ། རྩ་བཞི་སྤོང་བ་མ་གཏོགས་ཉི་ཚེ་བ་མེད་ཅེས་པའི་དོན་ནོ། །ཡང་
མཛོད་འགྲེལ་ལས། གལ་ཏེ་སྡོམ་པ་མེད་པ་དང་མ་ཚང་བ་ཡང་དགེ་བསྙེན་དུ་འགྱུར་ན།
：55



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དགེ་སློང་དང་དགེ་སྦྱོང་དག་ཏུ་ཡང་འགྱུར་རོ། །ཇི་ལྟར་ན་དགེ་བསྙེན་ལ་སོགས་པ་འདི་
དག་གི་ཡན་ལག་ངེས་པ་ཡིན། སྟོན་པས་རྟགས་པའི་དབང་གིས་སོ། །དགེ་བསྙེན་ནི་སྡོམ་
པ་མེད་པར་བཏགས་ཀྱིས། དགེ་སློང་དང་དགེ་སྦྱོང་དག་ནི་མ་ཡིན་ནོ། །ཁ་ཆེ་བ་རྣམས་ནི་
འདི་མི་འདོད་དོ། །ཞེས་པའི་ཁ་ཆེ་བ་རྣམས་ནི་འདི་མི་འདོད་དོ་ཞེས་བཤད་པ་མི་འཐད་
པར་ཐལ། སྡོམ་པ་མ་ཚང་བའི་དགེ་བསྙེན་ཡོད་པའི་ཕྱིར་ཏེ། རྩ་བ་རེ་རེ་གཉིས་ཙམ་སྤོང་
བའི་དགེ་བསྙེན་ཡོད་པའི་ཕྱིར་ཏེ། སྲོག་གཅོད་ཙམ་སྤོང་བའི་དགེ་བསྙེན་ཡོད་པའི་ཕྱིར།
རྟགས་ཁས་སོ། ། །
འོ་ན་འགྲེལ་པ་དེའི་དོན་ཅི་སྙམ་ན། ཁ་ཆེ་བས་མདོ་སྡེ་པ་ལ། སྡོམ་པ་མེད་པ་དང་
མ་ཚང་བའི་དགེ་ཚུལ་དང་དགེ་སློང་ཡོད་པར་ཐལ། དེ་འདྲའི་དགེ་བསྙེན་ཡོད་པའི་ཕྱིར།
རྟགས་ཁས་སོ་ཞེས་འཕངས་པ་ལ། མདོ་སྡེ་པས་རགས་སྡོམ་བཅུ་དང་། ཁྲིམས་ཉིས་བརྒྱ་
ལྔ་བཅུ་རྩ་གསུམ་བསྲུངས་བའི་དགེ་བསྙེན་ཡོད་པར་ཐལ། དེ་འདྲའི་དགེ་ཚུལ་དང་དགེ་
སློང་ཡོད་པའི་ཕྱིར། ཞེས་ཁ་ཆེ་བ་ལ་མཚུངས་པར་བསྒྲེས་པའི་ཚེ། ཁ་ཆེ་བས་དེ་མི་
མཚུངས་ཏེ། དགེ་བསྙེན་ལ་སྤང་བྱ་ལྔ་དང་། དགེ་ཚུལ་ལ་བཅུ་སོགས་སྟོན་པས་བཅས་
པའི་དབང་གི་ཡིན་པའི་ཕྱིར། བྱས་པ་ལ། མདོ་སྡེ་པ་ན་རེ། སྐྱོན་སྔ་མ་ཡང་མི་མཚུངས་ཏེ།
དགེ་བསྙེན་ལ་སྡོམ་པ་མེད་པའི་དགེ་བསྙེན་དང་། རྩ་བ་གཅིག་བསྲུང་བ་སོགས་སྟོན་པས་
མིང་ཆེན་མདོ་སོགས་ལས་བཅས། དགེ་ཚུལ་དང་དགེ་སློང་ལ་དེ་འདྲ་མ་བཅས་འདུག་པའི་
ཕྱིར་ཞེས་ལན་བཏབ་པ་དེ་དོན་ལ་གནས་ཀྱང་ཁ་ཆེ་བ་ནི་དེ་ལྟར་མི་འདོད་ཅེས་པའི་དོན་
ཡིན་པ་ཡང་། བློ་གསལ་རྣམས་ཀྱིས་སྙིང་གི་པདྨར་གཅེས་པར་ཟུངས་ཤིག །འདི་ལས་
འཕྲོས་པའི་བསྙེན་གནས་སྡོམ་པའི་དོགས་དཔྱོད་ནི་ཁོ་བོས་སྡོམ་གསུམ་དཀའ་འགྲེལ་དུ་
བཀོད་ཟིན་པས་འདིར་མ་བྲིས་སོ། །
ཡང་དགེ་སློང་གི་སྡོམ་པ་ཡིན་ན། དགེ་བསྙེན་ཉིད་དང་དགེ་ཚུལ་ཉིད་དང་། དགེ་
156



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
སློང་ཉིད་དག་གིས་སྔ་མ་བསྙེན་པར་མ་རྫོགས་པ་ལ་ཕྱི་མ་མི་བྱའོ། །ཞེས་པའི་སྐབས་ནས་
དངོས་བསྟན་གྱི་སྡོམ་པ་ཡིན་དགོས་པར་ཐལ། ཆོ་ག་ལ་བརྟེན་ནས་ཐོབ་པའི་དགེ་སློང་གི་
སྡོམ་པ་ཡིན་ན། དེ་དགོས་པའི་ཕྱིར་ཏེ། ད་ལྟར་ཆོ་ག་ལ་བརྟེན་ནས་ཐོབ་པའི་དགེ་སློང་གི་
སྡོམ་པ་ཡིན་ན། དེ་དགོས་པའི་ཕྱིར་ཏེ། ཉེས་མེད་ཕུན་ཚོགས་ཀྱི་དབང་དུ་བྱས་པའི་ད་
ལྟར་ཆོ་ག་ལ་བརྟེན་ནས་ཐོབ་པའི་དགེ་སློང་གི་སྡོམ་པ་ཡིན་ན། དེ་དགོས་པའི་ཕྱིར་ཏེ།
ཉེས་མེད་ཕུན་ཚོགས་ཀྱི་དབང་དུ་བྱས་པའི་ད་ལྟར་གྱི་ཕ་ཆོག་ལ་བརྟེན་ནས་ཐོབ་པའི་སྡོམ་
པ་ཡིན་ན། དེ་ཡིན་དགོས་པའི་ཕྱིར་རོ། །བཅོམ་ལྡན་རང་བྱུང་གི་བསྙེན་རྫོགས་ཀྱི་སྡོམ་པ་
སོགས་ཀྱི་མ་ངེས། རྩ་བར་མ་ཁྱབ་ན། སྔོན་ཆོག་ལ་བརྟེན་པའི་དགེ་སློང་གི་སྡོམ་པས་མ་
ངེས། གཉིས་པ་ལ་མ་ཁྱབ་ན། དགེ་ཚུལ་གྱི་སྡོམ་པ་མ་ཐོབ་པར། ད་ལྟར་ཆོ་ག་ལ་བརྟེན་
ནས་ཐོབ་པའི་དགེ་སློང་སྡོམ་པས་མ་ངེས། གསུམ་པ་ལ་མ་ཁྱབ་ན། ཉེས་མེད་ཕུན་ཚོགས་
ཀྱི་དབང་དུ་བྱས་པའི་ད་ལྟར་མ་ཆོག་ལ་བརྟེན་ནས་ཐོབ་པའི་དགེ་སློང་མའི་སྡོམ་པས་མ་
ངེས། དེ་ལ་འདོད་ལན་འདེབས་སོ་སྙམ་ན། དེ་ཆོས་ཅན། ཁྱོད་དགེ་སློང་ཕའི་སྡོམ་པ་ཡིན་
པར་ཐལ། ཁྱོད་གཞུང་དེའི་དངོས་བསྟན་གྱི་དགེ་སློང་གི་སྡོམ་པ་ཡིན་པའི་ཕྱིར། ཁྱབ་སྟེ།
དགེ་སློང་གི་གནས་སུ་དགེ་སློང་མའོ་ཞེས་པའི་ཚིག་ཟུར་དགེ་སློང་གི་གནས་སུ་ཞེས་པའི་
སྐབས་ནས་དངོས་བསྟན་གྱི་དགེ་སློང་གི་སྡོམ་པ་ཡིན་ན། དགེ་སློང་ཕའི་སྡོམ་པ་ཡིན་
དགོས་པའི་ཕྱིར། རྟགས་འབུད་དོ། །ཡང་བསལ་བ་དེར་ཐལ། རབ་ཏུ་བྱུང་བ་དང་བསྙེན་
པར་རྫོགས་པ་དེའི་ཕྱིར། དགེ་སློང་འགའ་ཞིག་ལ་མཁན་པོ་ཉིད་དུ་གནས་པའོ། །ཞེས་
པའི་ཚིག་ཟུར་གྱི་དགེ་སློང་འགའ་ཞིག་ལ་ཞེས་པའི་དངོས་བསྟན་གྱི་དགེ་སློང་ཡིན་ན།
དགེ་སློང་ཕ་ཡིན་དགོས་པའི་ཕྱིར་ཏེ། དགེ་སློང་མ་སྒྲུབ་པའི་ཚེ། གཞུང་དེ་རབ་ཏུ་བྱུང་བ་
དང་བསྙེན་པར་རྫོགས་པ་དེའི་ཕྱིར། དགེ་སློང་མ་འགའ་ཞིག་ལ་མཁན་པོ་ཉིད་དུ་གནས་
པ་ལའོ། །ཞེས་འདོན་པ་བསྒྱུར་དགོས་པའི་ཕྱིར་ཏེ། རྒྱ་ཆེར་འགྲེལ་ལས། དཔེར་ན་དགེ་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སློང་འགའ་ཞིག་ལ་མཁན་པོ་ཉིད་དུ་གནས་པ་ལའོ། །ཞེས་བྱ་བ་དེས། དགེ་སློང་མ་འགའ་
ཞིག་ལ་མཁན་མོ་ཉིད་དུ་གནས་པ་ལའོ་ཞེས་བྱ་བ་ལྟ་བུ་དང་། ཞེས་བཤད་པའི་ཕྱིར་རོ། །
བཞི་པ་ལ། ཉེས་མེད་ཕུན་ཚོགས་ཀྱི་དབང་དུ་བྱས་པའི་ཕལ་ཆེན་སྡེ་པའི་ལུགས་ཀྱི་
ད་ལྟར་ཆོ་ག་ལ་བསྙེན་པར་རྫོགས་པའི་སྡོམ་པ་ཆོས་ཅན་གྱིས་ཤོག །འདོད་ན། ཁྱོད་
གསོལ་བཞིའི་ཆོ་ག་ལས་བསྙེན་པར་རྫོགས་པའི་སྡོམ་པ་ཡིན་པར་ཐལ། འདོད་པའི་ཕྱིར།
འདོད་ན་མིན་པར་ཐལ། ཆོས་ཅན་ཡིན་པའི་ཕྱིར། དེ་ལ་ཁྱབ་པ་ཡོད་དེ། ཕལ་ཆེན་སྡེ་པའི་
ལུགས་ཀྱི་བསྙེན་རྫོགས་འབོགས་ཆོག་ཡིན་ན། གསོལ་བཞིའི་ཆོ་ག་མིན་དགོས་པའི་
ཕྱིར་ཏེ། རབ་དབྱེ་ལས། ཐམས་ཅད་ཡོད་སྨྲ་རང་ཉིད་ཀྱི། །གསོལ་བཞིའི་ཆོ་གས་སྡོམ་པ་
སྐྱེད། །དེ་ཡི་ཆོ་ག་གཞིར་བྱས་ན། །སྡེ་པ་གཞན་གྱི་དགེ་སློང་འཇིག །ཅེས་བཤད་པའི་
ཕྱིར། གོང་གི་རྟགས་མ་གྲུབ་ན་ཕལ་ཆེན་སྡེ་པའི་ལུགས་ཀྱི་དགེ་སློང་ཡིན་ན། དགེ་སློང་མ་
ཡིན་པས་ཁྱབ་ཅེས་སྨྲ་ནུས་སམ། དཔྱོད་ལྡན་དག་གིས་དཔྱོད་ཅིག ། །
ཡང་ཁོ་ན་རེ། རྩ་བཞི་སྤོང་བའི་དགེ་བསྙེན་གྱི་སྡོམ་པ་ཆོས་ཅན། ཁྱོད་ལུས་ཀྱི་ལས་
ཡིན་པར་ཐལ། ཁྱོད་སྲོག་གཅོད་སྤོང་བའི་སྡོམ་པ་ཡིན་པའི་ཕྱིར་ཏེ། ཆོས་ཅན་ཡིན་པའི་
ཕྱིར། འདོད་ན། མིན་པར་ཐལ། ཁྱོད་ངག་གི་ལས་ཡིན་པའི་ཕྱིར། རྫུན་སྤངས་པའི་སྡོམ་
པ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཟེར་ན། དེ་འདྲ་ཚིག་སྐྱོན་སྙིང་པོ་མེད་མོད།
ཆོས་ཅན་ཕྱིར་ལ་མ་ཁྱབ་སྟེ། ཁྱོད་རང་ལ་འདོད་ཉོན་དང་། སྲིད་ཉོན་གཉིས་སྤོང་བཞིན་
པའི་ལམ་ཆོས་ཅན། འདོད་ཉོན་སྤོང་བཞིན་པའི་ལམ་ཡིན་པར་ཐལ། དེ་གཉིས་ཀ་སྤོང་
བཞིན་པའི་ལམ་ཡིན་པའི་ཕྱིར། ཁྱབ་པ་ཁྱོད་ལ་སོང་། འདོད་མི་ནུས་ཏེ། སྲིད་ཉོན་སྤོང་
བཞིན་པའི་ལམ་ཡིན་པའི་ཕྱིར། ཆོས་ཅན་ཡིན་པའི་ཕྱིར། ཞེས་སོགས་མཐའ་ཡས་སོ། །
དོན་གྲུབ་ན་གྱུར་པ་ཉིད་དོ་ཞེས་པའི་སྐབས་སུ། མཁན་པོ་ལ་ཁ་ཅིག །དགེ་ཚུལ་གྱི་མཁན་
པོ་དང་། བསྙེན་རྫོགས་ཀྱི་མཁན་པོ་གཉིས་ཡོད། རབ་བྱུང་གི་མཁན་པོ་མེད་ཟེར་བ་འདི་
158



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
རྣམ་པར་མ་དག་གོ །རབ་བྱུང་གི་མཁན་པོ་ཡོད་པར་ཐལ། འདུལ་ལུང་ལས། མཁན་པོ་ནི་
གཉིས་ཏེ་རབ་ཏུ་འབྱིན་པར་བྱེད་པའི་མཁན་པོ་དང་། བསྙེན་པར་རྫོགས་པར་བྱེད་པའི་
མཁན་པོའོ། །ཞེས་བཤད་པའི་ཕྱིར་རོ། །ཁོ་ན་རེ། དེ་ནི་རབ་ཏུ་འབྱིན་པར་བྱེད་པའི་
མཁན་པོ་ཡིན་གྱི། རབ་བྱུང་གི་མཁན་པོ་མིན་ནོ་ཞེ་ན། འོ་ན་མཁན་པོར་གསོལ་བ་
འདེབས་པའི་སྔགས་ཚིགས་ལས། སློབ་དཔོན་དགོངས་སུ་གསོལ། །བདག་མིང་འདི་ཞེས་
བགྱི་བ། སློབ་དཔོན་ལ་མཁན་པོར་གསོལ་གྱིས། སློབ་དཔོན་བདག་གིས་མཁན་པོ་
མཛད་དུ་གསོལ། །སློབ་དཔོན་མཁན་པོས་བདག་རབ་ཏུ་བྱུང་བར་བགྱི། ཞེས་བཤད་པ་
འདི། སློབ་དཔོན་མཁན་པོས་བདག་དགེ་ཚུལ་དུ་བགྱིའོ་ཞེས་འདོན་པ་བསྒྱུར་རིགས་པར་
ཐལ། དགེ་ཚུལ་གྱི་མཁན་པོ་ཡོད། རབ་བྱུང་གི་མཁན་པོ་མེད་པའི་ཕྱིར། །
ཁོ་ན་རེ། རྒྱ་ཆེར་འགྲེལ་ལས། དང་པོའི་མཁན་པོ་ཉིད་ཀྱིས་ཞེས་བྱ་བ་སྨྲས་ཏེ།
དགེ་ཚུལ་གྱི་མཁན་པོ་ཉིད་ཀྱིས་ཞེས་བྱ་བའི་ཐ་ཚིག་གོ །དགེ་ཚུལ་གྱི་མཁན་པོ་ཉིད་ནི།
གཞན་གྱི་མཁན་པོ་ཉིད་པས། དང་པོའི་ཡིན་པའི་ཕྱིར་རོ། །ཞེས་བཤད་པ་མི་འཐད་པར་
ཐལ། དགེ་ཚུལ་གྱི་མཁན་པོ་མེད་པའི་ཕྱིར་རོ་ཟེར་ན་སྐྱོན་མེད་དེ། འགྲེལ་པ་དེའི་དོན་ནི།
དགེ་ཚུལ་དུ་སྒྲུབ་པའི་བསྒྲུབ་བྱ་དེའི་རབ་བྱུང་མཁན་པོ་ནི། བསྙེན་རྫོགས་མཁན་པོ་ལས།
དང་པོའམ་སྔ་མ་ཡིན་ཞེས་པ་ཙམ་དུ་ཟད་པའི་ཕྱིར་ཏེ། འདི་ལ་སྔགས་ཚིག་མཁན་པོ་
སངས་རྒྱས་ཁོ་རང་དབང་བཙན་པའི་ཕྱིར། ཡང་མཁན་པོ་ཡིན་ན། རབ་བྱུང་གི་མཁན་པོ་
དང༌། བསྙེན་རྫོགས་ཀྱི་མཁན་པོ་གང་རུང་ཡིན་དགོས་པར་ཐལ། འདུལ་ལུང་ལས།
མཁན་པོ་གཉིས་ཏེ། ཞེས་སོགས་བཤད་པའི་ཕྱིར། ཟེར་ན་མ་ཁྱབ། འདོད་ན། དགེ་སློབ་
མའི་མཁན་པོ་དང་། ཚངས་སྤྱོད་ཉེར་གནས་མའི་མཁན་པོ་གཉིས་ཀྱིས་མ་ངེས་སོ། །
འདུལ་ལུང་གི་དོན་ནི། བསྒྲུབ་བྱ་ཕའི་དབང་དུ་བྱས་པའོ། །འོ་ན་མཁན་པོ་ཡིན་ན་དེ་བཞི་
གང་རུང་ཡིན་དགོས་པར་ཐལ། །བསྒྲུབ་བྱ་ཕོའི་དབང་དུ་བྱས་པའི་མཁན་པོ་ལ། རབ་བྱུང་
159



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གི་མཁན་པོ་དང་། བསྙེན་རྫོགས་ཀྱི་མཁན་པོ་གང་རུང་ཡིན་དགོས་པའི་ཕྱིར། འདོད་དམ་
མ་ཁྱབ་གང་ཟེར་ཀྱང་། དགེ་བསྙེན་ཀྱི་མཁན་པོ་དང་། དགེ་ཚུལ་གྱི་མཁན་པོ་གཉིས་སྐྱོན་
ལ་གཏོང་། དེ་གཉིས་མེད་བྱས་པ་ལ། དགེ་བསྙེན་ཡིན་ན། ཁོའི་མཁན་པོ་མེད་དགོས་
པར་ཐལ། དགེ་བསྙེན་གྱི་མཁན་པོ་མེད་པའི་ཕྱིར་ན་མ་ཁྱབ། འདོད་ན་མཁན་པོར་གསོལ་
བ་བཏབ་པ་ཁས་བླངས་པ་དང་ལྡན་པའི་དགེ་བསྙེན་ཆོས་ཅན་གྱིས་ཤོག །འདོད་ན། དེ་ཆོས་
ཅན། ཁྱོད་ཀྱི་མཁན་པོར་ཡོད་པར་ཐལ། ཁྱོད་མཁན་པོར་གསོལ་བ་བཏབ་པ་ཁས་བླངས་
པ་དང་ལྡན་པའི་བསྒྲུབ་བྱ་ཡིན་པའི་ཕྱིར། ཁྱབ་སྟེ། མཁན་པོར་གསོལ་བ་ཁས་བླངས་པ་
ན་དེར་གྱུར་ཏོ། །ཞེས་བཤད་པའི་ཕྱིར། ཆོས་ཅན་མེད་ཟེར་ན། དེ་ཡོད་པར་ཐལ། མཁན་
པོར་གསོལ་བར་བྱའོ་ཞེས་པའི་དངོས་བསྟན་གྱི་མཁན་པོར་གསོལ་བ་བཏབ་པའི་བསྒྲུབ་
བྱ་ཡང་ཡིན། དགེ་བསྙེན་ཡང་ཡིན་པའི་གཞི་མཐུན་ཡོད་པའི་ཕྱིར། བསྒྲུབ་བྱ་འགའ་ཞིག་
དང་པོར་དགེ་བསྙེན་དུ་བསྒྲུབ། དེ་རྗེས་མཁན་པོར་གསོལ་བ་བཏབ། དེར་རྗེས་རྟགས་
དང་ཆ་ལུགས་བརྗེས་ཏེ་རབ་བྱུང་དུ་སྒྲུབ་པ་ཡོད་པའི་ཕྱིར་རོ། །ཡང་མ་ཁྱབ་མཚམས་ལ།
དགེ་བསྙེན་གྱི་མཁན་པོ་ཡོད་པར་ཐལ། མཁན་པོར་གསོལ་བ་བཏབ་པ་ཁས་བླངས་པ་
དང་ལྡན་པའི་དགེ་བསྙེན་གྱི་མཁན་པོ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་
མཁན་པོ་ཡོད་པར་ཐལ། ཁྱོད་ཀྱི་རབ་བྱུང་གི་མཁན་པོ་ཡོད་པའི་ཕྱིར་ཏེ། ཁྱོད་ཀྱི་མཁན་
པོར་གསོལ་བ་བཏབ་པ་ཁས་བླངས་པའི་དགེ་སློང་དེ། ཁྱོད་རབ་བྱུང་གི་མཁན་པོ་ཡིན་
པའི་ཕྱིར་ཏེ། ཆོས་ཅན་ཡིན་པའི་ཕྱིར། དེས་དགེ་ཚུལ་གྱི་མཁན་པོ་ཡང་གྲུབ་སྟེ། དགེ་ཚུལ་
གྱི་མཁན་པོ་ཡོད་པར་ཐལ། བསྙེན་རྫོགས་ཀྱི་མཁན་པོར་གསོལ་བ་བཏབ་པ་ཁས་བླངས་
པ་དང་ལྡན་པའི་དགེ་ཚུལ་གྱི་མཁན་པོ་ཡོད་པའི་ཕྱིར་ཏེ། དེ་འདྲའི་དགེ་ཚུལ་གྱི་བསྙེན་
རྫོགས་ཀྱི་མཁན་པོ་ཡོད་པའི་ཕྱིར་ཟེར་ན། བསྒྲུབ་བྱ་དགེ་བསྙེན་དེ་དང་དགེ་ཚུལ་དེའི་
རབ་བྱུང་གི་མཁན་པོ་དང་བསྙེན་རྫོགས་ཀྱི་མཁན་པོ་ཡོད། དེ་དང་དེའི་མཁན་པོ་མེད་
160



ས)
ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཅེས་ཁས་བླངས་རིགས་སམ་སྙམ་མོ། །
ཡང་རབ་དབྱེ་ལས། རབ་བྱུང་མིན་ལ་མཁན་པོ་མེད། །ཅེས་བཤད་པ་མི་འཐད་
པར་ཐལ། ཁྱིམ་པའི་མཁན་པོ་ཡོད་པའི་ཕྱིར་ཏེ། མཁན་པོར་གསོལ་བ་བཏབ་པ་ཁས་
བླངས་པ་དང་ལྡན་པའི་བསྒྲུབ་བྱ་ཁྱིམ་པ་དེའི་མཁན་པོ་ཡོད་པའི་ཕྱིར་ཏེ། མཁན་པོར་
གསོལ་བ་བཏབ་པ་ཁས་བླངས་པ་དང་ལྡན་པའི་བསྒྲུབ་བྱ་ཁྱིམ་པ་ཡོད་པའི་ཕྱིར་ཏེ། དེ་
འདྲའི་བསྒྲུབ་བྱ་ཁྱིམ་པ་ཡོད་པའི་ཕྱིར། རྟགས་བསྒྲུབས་ཟིན། ཁྱོད་རབ་བྱུང་ཡིན་པར་
ཐལ། ཁྱོད་ཀྱི་མཁན་པོ་ཡོད་པའི་ཕྱིར་ལ་ཁྱབ་པ་ཡོད་པར་ཐལ། རབ་དབྱེའི་གཞུང་དེའི་
ཕྱིར་ན་མ་ཁྱབ་ཅིང་། འདོད་ན། སྐྱོན་སྔར་བཞིན་ཏེ། རབ་བྱུང་གི་མཁན་པོ་ནི་བསྒྲུབ་བྱ་དེ་
རབ་ཏུ་མ་བྱུང་གོང་དུ་ཁོའི་མཁན་པོར་གྱུར་ཟིན་པའི་ཕྱིར་རོ། ། །
རབ་དབྱེའི་ལུང་དོན་ནི། རང་ཉིད་རབ་བྱུང་མི་སྒྲུབ་པའམ། མ་སྒྲུབ་པ་ལ་མཁན་པོ་
མེད་ཅེས་པ་ཙམ་མོ། །ཡང་མཁན་པོ་ཡིན་ན་དགེ་སློང་ཡིན་དགོས་པར་ཐལ་ལོ། །བསྙེན་
པར་རྫོགས་ནས་ལོ་བཅུ་མ་ལོན་པར་མཁན་པོ་ཉིད་དང་གནས་ཉིད་དང་མི་གནས་པར་
འདུག་པར་མི་བྱའོ། །ཞེས་པའི་སྐབས་ནས་ཤུགས་བསྟན་གྱི་མཁན་པོ་ཡིན་ན། དགེ་སློང་
ཡིན་དགོས་པའི་ཕྱིར་ཏེ། དེ་ཡིན་ན་བསྙེན་པར་རྫོགས་ནས་ལོ་བཅུ་ལོན་པའི་གང་ཟག་
ཡིན་དགོས་པའི་ཕྱིར། འདོད་ན། ཁྱིམ་པར་གྱུར་པའི་མཁན་པོ་ཆོས་ཅན་གྱིས་ཤོག །མ་
གྲུབ་ན། དེ་ཡོད་པའི་ཕྱིར། མཁན་པོ་གཏན་མེད་ཉིད་དང་ནི། །ཁྱིམ་པའི་རྟགས་ཅན་ཡིན་
ཡང་རུང་། །ཞེས་བཤད་པའི་ཕྱིར་རོ། །གལ་ཏེ་དེ་ཁྱིམ་པའི་རྟགས་ཅན་ཡིན་ཡང་ཁྱིམ་པ་
དངོས་མིན་ནོ་སྙམ་ན། འོ་ན་ཁྱིམ་པར་གྱུར་པའི་མཁན་པོ་ཡོད་པར་ཐལ། བསྙེན་པར་མ་
རྫོགས་པར་གྱུར་པའི་མཁན་པོ་ཡོད་པའི་ཕྱིར་ཏེ། མདོ་རྩ་ལས། དེ་དང་ལྡན་པའི་ལྟར་
མཁན་པོ་མེད་པ་ལ་ཡང་ངོ༌། །དེ་བསྙེན་པར་མ་རྫོགས་པ་ཉིད་ཡིན་ན་ཡང་ངོ༌། །ཞེས་
བཤད་པའི་ཕྱིར་རོ། །འདི་ལ་ཁོ་བོ་ནི། བསྙེན་པར་མ་རྫོགས་པས་མཁན་པོའི་བྱ་བ་བྱས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པ་ལས་བསྒྲུབ་བྱ་ལ་བསྙེན་རྫོགས་ཀྱི་སྡོམ་པ་སྐྱེ་བ་གཅིག་སྲིད་ཀྱང་། དེར་གྱུར་པའི་
མཁན་པོ་མེད་ཅེས་ཁས་བླངས་ན་འཐད་དམ་སྙམ་མོ། །འོ་ན་བསྙེན་པར་མ་རྫོགས་པ་ཞིག་
ལ་མཁན་པོར་གསོལ་བ་བཏབ་པར་ཁས་བླངས་པ་དང་ལྡན་པའི་བསྒྲུབ་བྱ་ཡོད་པར་ཐལ།
དེ་བསྙེན་པར་མ་རྫོགས་པ་ཡིན་ན་ཡང་ངོ་། །ཞེས་བཤད་པའི་ཕྱིར་རོ། །འདོད་ན། དེ་
འདྲའི་བསྒྲུབ་བྱ་ཆོས་ཅན། ཁྱོད་ཀྱི་མཁན་པོར་གསོལ་བ་བཏབ་པ་ཁས་བླངས་པའི་བསྙེན་
པར་མ་རྫོགས་པ་དེ་ཁྱོད་ཀྱིས་མཁན་པོ་ཡིན་པར་ཐལ། ཁྱོད་མཁན་པོར་གསོལ་བ་བཏབ་
པ་ཁས་བླངས་པ་དང་ལྡན་པའི་བསྒྲུབ་བྱ་ཡིན་པའི་ཕྱིར། ཆོས་ཅན་ཡིན་པའི་ཕྱིར་ཟེར་ན་
འདིར་མ་ཁྱབ་ལས་འོས་མེད། རྩ་བར་འདོད་ན། དེ་འདྲའི་བསྙེན་པར་མ་རྫོགས་པ་དེ་ཆོས་
ཅན། ཁྱོད་མཁན་པོ་ཡིན་པར་ཐལ། ཁྱོད་ཁྱོད་རང་ལ་མཁན་པོར་གསོལ་བ་བཏབ་པ་ཁས་
བླངས་པ་དང་ལྡན་པའི་བསྒྲུབ་བྱ་དེའི་མཁན་པོ་ཡིན་པའི་ཕྱིར། ཁ་ཅིག་འདི་ལ། མ་ཁྱབ་
ཟེར་བར་སྣང་ངོ་། །མི་རིགས་ཏེ། འོ་ན་བསྒྲུབ་བྱ་དེའི་མཁན་པོ་ཡིན་ན། མཁན་པོ་ཡིན་
དགོས་པར་ཐལ། བསྒྲུབ་བྱ་དེའི་རབ་བྱུང་གི་མཁན་པོ་ཡིན་ན། བསྙེན་རྫོགས་ཀྱི་མཁན་
པོ་ཡིན་དགོས་པའི་ཕྱིར། རྟགས་གཉིས་ཀ་དེར་ཐལ། བསྒྲུབ་བྱ་དེའི་གནས་ཀྱི་སློབ་དཔོན་
ཡིན་ན། གནས་ཀྱི་སློབ་དཔོན་ཡིན་དགོས་པའི་ཕྱིར། མ་ཁྱབ་ན། བསྒྲུབ་བྱ་དེའི་མཁན་པོ་
ཡང་ཡིན། མཁན་པོ་མ་ཡིན་པ་ཡང་ཡིན་པའི་གཞི་མཐུན་པར་གྱུར་པའི་བསྙེན་པར་མ་
རྫོགས་པའི་གང་ཟག་ཆོས་ཅན་གྱིས་ཤོག །རྟགས་དོན་གྱིས་འགྲུབ། འདོད་ན། དགེ་སློང་
ཡིན་པར་ཐལ་ལོ། །ཡང་མཁན་པོ་ཡིན་ན། དགེ་སློང་ཡིན་དགོས་པར་ཐལ། ལས་ཀྱི་སློབ་
དཔོན་ཡིན་ན། དགེ་སློང་ཡིན་དགོས་པའི་ཕྱིར་ཏེ། དེ་ཡིན་ན།ཁ་སྐོང་གི་ཆོས་དང་ལྡན་པ་
ཡིན་དགོས་པའི་ཕྱིར་ཏེ། འདི་ལ་འདུལ་འཛིན་ཕལ་ཆེར། མཁན་པོ་ལ་དཔྱད་གཞི་དེ་ལྟར་
ཡིན་ཡང་། ལས་སློབ་ཡིན་ན་དགེ་སློང་ཡིན་པས་ཁྱབ་ཅེས་སྨར་རོ། ། །
འོ་ན་ལས་སློབ་ཏུ་གྱུར་པའི་དགེ་ཚུལ་ཆོས་ཅན་གྱིས་མ་ངེས། དེ་མེད་ཟེར་ན། དེ་
162



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཡོད་པར་ཐལ། ཞུ་བ་མང་ཤོས་ལས། མཚམས་མེད་པ་ལྔ་བྱས་པ་དང༌། མུ་སྟེགས་ཅན་
དང་མུ་སྟེགས་ཅན་ཞུགས་པ་དང༌། དགེ་ཚུལ་གྱིས་བསྙེན་པར་རྫོགས་པར་བྱེད་པའི་
གསོལ་བཞི་བྱས་ན། བསྒྲུབ་བྱ་དེ་བསྙེན་པར་རྫོགས་པར་འགྱུར་ཞིང་། དགེ་འདུན་ནི་
འདས་པ་དང་བཅས་པར་རོ། །ཞེས་བཤད་པའི་ཕྱིར་ཟེར་ན་མ་ཁྱབ་སྟེ། ལུང་དེའི་དོན་ནི།
དགེ་ཚུལ་གྱི་ལས་སློབ་བྱེད་ཅེས་ཞེས་པ་ག་ལ་ཡིན། དགེ་སློང་གི་ནང་ན་ལས་ཆོག་ཤེས་པ་
མེད་ན། དགེ་ཚུལ་ལས་ཆོག་ཤེས་པ་ཞིག་གིས། ལས་དེའི་ཁ་སྐོང་མ་ཡིན་པའི་སྒོ་ནས་
ལས་བརྗོད་ན། བསྒྲུབ་བྱ་ལ་སྐྱེ་ལ། ཉེས་བྱས་ཀྱི་སྡོམ་པ་ཆགས་པ་གཅིག་སྲིད་ཅེས་སྟོན་
པ་ཙམ་མོ། །ཞེས་དཔྱོད་ལྡན་འགས་འཆད་པ་འདི་སྙིང་གི་རྩི་སྨན་དུ་བཟུང་ངོ༌། །
ཡང་བསྒྲུབ་བྱ་དེའི་གསང་སྟེ་སྟོན་པའི་སློབ་དཔོན་དུ། དགེ་འདུན་གྱི་གསོལ་བ་
འབའ་ཞིག་པའི་ལས་ཀྱིས་སྐོས་ཤིང་ཆགས་མ་ཐག་པའི་དགེ་སློང་ཆོས་ཅན། ཁྱོད་བསྒྲུབ་
བྱ་དེའི་གསང་སྟེ་སྟོན་པའི་སློབ་དཔོན་ཡིན་པར་ཐལ། ཁྱོད་དེའི་གསང་སྟེ་སྟོན་པར་བསྐོས་
པའི་ལས་ཆགས་མ་ཐག་པའི་དགེ་སློང་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
འདོད་ན། དེ་ཆོས་ཅན། བསྒྲུབ་བྱ་དེ་ཁྱོད་ལ་རག་ལས་པའི་གསང་སྟེ་སྟོན་པའི་སློབ་
དཔོན་གྱི་དོན་མ་གྲུབ་པར་ཐལ། འདོད་པའི་ཕྱིར། ཁྱབ་སྟེ། དོན་གྲུབ་ན་གྱུར་པ་ཉིད་དོ། །
ཞེས་པའི་གཞུང་དེས། དགེ་ཚུལ་གྱི་སློབ་དཔོན། གསང་སྟེ་སྟོན་པའི་སློབ་དཔོན། ལས་ཀྱི་
སློབ་དཔོན། གནས་ཀྱི་སློབ་དཔོན། ཀློག་པའི་སློབ་དཔོན་ལྔ་བཤད་པའི་ལྔ་པོ་དེ་དང་དེར་
འགྱུར་བའི་དུས་སྟོན་བྱེད་ཀྱི་གཞུང་ཡིན་པའི་ཕྱིར་ཏེ། རྒྱ་ཆེར་འགྲེལ་ལས། སློབ་དཔོན་
ལྔ་སྨྲས་ནས། ད་གནས་སྐབས་གང་ལ་སློབ་དཔོན་ཉིད་དག་ཏུ་འགྱུར་བར་བརྗོད་པར་བྱ་
ཞེ་ན། དེའི་ཕྱིར་དོན་གྲུབ་ན་གྱུར་པ་ཉིད་དོ་ཞེས་བྱ་བ་སྨྲས་ཏེ། དོན་གྲུབ་ན་ཞེས་བྱ་བ་ནི།
དོན་གང་གི་སློབ་དཔོན་ཉིད་དུ་འགྱུར་བའི་དོན་དེ་ཡོངས་སུ་མཐར་ཐུག་པར་གྱུར་ན་སྟེ།
དོན་དགོས་པ་དེ་གྲུབ་པ་ཡོངས་སུ་རྫོགས་ནའོ། །གྱུར་པ་ཉིད་དོ་ཞེས་བྱ་བ་ནི། སློབ་དཔོན་
163



ན
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཉིད་དུ་གྱུར་པ་ཉིད་དོ། །ཞེས་སོགས་པ་དང་། ཅི་མཁན་པོ་ཉིད་ཀྱང་དོན་གྲུབ་ན་གྱུར་པ་
ཡིན་ནམ་ཞེ་ན་མ་ཡིན་ཏེ། མཁན་པོར་གསོལ་བ་ཁས་བླངས་པ་ན་དེར་གྱུར་རོ། །ཞེས་
མཁན་སློབ་གཉིས་ཀྱི་སློབ་དཔོན་དུ་འགྱུར་བ་ལ་དོན་གྲུབ་དགོས་ཏེ། མཁན་པོར་འགྱུར་
བ་ལ་དོན་གྲུབ་མི་དགོས་པར་ཕྱེ་ནས་གསལ་བར་བསྟན་འདུག་པའི་ཕྱིར། རྩ་བར་འདོད་ན།
དེ་ཆོས་ཅན། ཁྱོད་ཀྱི་བསྒྲུབ་བྱ་དེ་ལ་བར་ཆད་དྲིས་ཚར་བར་ཐལ། འདོད་པའི་ཕྱིར་ཟེར་ན།
རྩ་བར་མ་ཁྱབ་ཟེར་བའམ། ཡང་ན་གསོལ་བ་འབའ་ཞིག་པའི་ལས་དེས། དགེ་སློང་དེ་
བསྒྲུབ་བྱ་དེའི་གསང་སྟེ་སྟོན་པར་བསྐོས་ཀྱང་། གསང་སྟོན་སློབ་དཔོན་དུ་མ་བསྐོས་ཞེས་
ཟེར་བ་གང་རུང་ལས་མ་འདས་སོ། །ཡང་དགེ་ཚུལ་གྱི་སློབ་དཔོན་ཡིན་ན། ལས་སློབ་མ་
ཡིན་དགོས་པར་ཐལ། བསྒྲུབ་བྱ་དེའི་དགེ་ཚུལ་གྱི་སློབ་དཔོན་ཡིན་ན། བསྒྲུབ་བྱ་དེའི་
ལས་སློབ་མ་ཡིན་དགོས་པའི་ཕྱིར་ཏེ། བསྒྲུབ་བྱ་དེའི་དགེ་ཚུལ་གྱི་སློབ་དཔོན་དུ་གྱུར་མ་
ཐག་པའི་དགེ་སློང་ཡིན་ན། བསྒྲུབ་བྱ་དེའི་ལས་སློབ་མ་ཡིན་དགོས་པའི་ཕྱིར་ཟེར་ན་མ་
ཁྱབ། མ་གྲུབ་ན་དེར་ཐལ། བསྒྲུབ་བྱ་དེ་དགེ་ཚུལ་དང་བསྙེན་རྫོགས་གཉིས་སུ་ཅིག་ཆར་
སྒྲུབ་པ་མེད་པ་གང་ཞིག །བསྒྲུབ་བྱ་དེ་ཐོག་མར་བསྙེན་རྫོགས་སུ་བསྒྲུབས་ནས། དེར་
རྗེས་དགེ་ཚུལ་དུ་བསྒྲུབ་པའང་མེད་པའི་ཕྱིར་རོ། །རྩ་བར་འདོད་དང་མ་ཁྱབ་གང་ཟེར་
ཀྱང་། བསྒྲུབ་བྱ་དེ་ཐོག་མར་དགེ་ཚུལ་དུ་བསྒྲུབ་པའི་སློབ་དཔོན་བྱས་ནས། རྗེས་སུ་དེ་
བསྙེན་རྫོགས་སུ་བསྒྲུབ་པའི་ལས་སློབ་བྱས་པའི་དགེ་སློང་གིས་མ་ངེས་སོ། །རང་རེའི་མ་
ཁྱབ་མཚམས་ལ། བསྒྲུབ་བྱ་དེའི་དགེ་ཚུལ་མའི་སློབ་དཔོན་དུ་གྱུར་མ་ཐག་པའི་དགེ་སློང་
ཡིན་ན། བསྒྲུབ་བྱ་དེའི་ལས་སློབ་ཡིན་དགོས་པར་ཐལ། མ་ཁྱབ་པ་དེའི་ཕྱིར། འདོད་ན་
བསྒྲུབ་བྱ་དེ་ལ་སྐྱེས་པའི་བསླབ་ཚིག་གསུམ་རིམ་པར་བྱིན་ནས། བསྒྲུབ་བྱ་དེ་བུད་མེད་དུ་
མཚན་གྱུར་མ་ཐག་པའི་བསྒྲུབ་བྱ་དེའི་ལས་སློབ་ཆོས་ཅན་གྱིས་ཤོག །མ་གྲུབ་ན་དེར་ཐལ།
དེ་བསྒྲུབ་བྱ་དེའི་དགེ་ཚུལ་མའི་སློབ་དཔོན་ཡིན། བསྒྲུབ་བྱ་དེའི་དགེ་ཚུལ་མའི་སློབ་
བྱེ་
164



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
དཔོན་དུ་གྱུར་ཟིན་གྱུར་པའི་དགེ་སློང་མ་ཡིན་པའི་ཕྱིར། དང་པོ་མ་གྲུབ་ན། དེར་ཐལ།
བསྒྲུབ་བྱ་དེའི་དགེ་ཚུལ་མའི་སློབ་དཔོན་ཡོད་པའི་ཕྱིར་ཏེ། བསྒྲུབ་བྱ་དེའི་དགེ་ཚུལ་མའི་
སྡོམ་པ་འབོགས་ཆོག་བྱེད་པའི་དགེ་སློང་ཡོད་པའི་ཕྱིར་ཏེ། བསྒྲུབ་བྱ་དེའི་དགེ་ཚུལ་མའི་
སྡོམ་པ་འབོགས་ཆོག་ཡོད་པའི་ཕྱིར་ཏེ། དེའི་དགེ་ཚུལ་མའི་སྡོམ་པ་དེ་ཆོ་ག་ལ་བརྟེན་ནས་
ཐོབ་པའི་སྡོམ་པ་ཡིན་པའི་ཕྱིར། དེ་འདྲའི་བསྒྲུབ་བྱ་དེའི་དགེ་ཚུལ་གྱི་སྡོམ་པ་དེ་ཆོ་ག་ལ་
བརྟེན་ནས་ཐོབ་པའི་སྡོམ་པ་ཡིན་པའི་ཕྱིར་ཏེ། དེ་འདྲའི་བསྒྲུབ་བྱ་དེ་ཆོ་ག་ལ་བརྟེན་ནས་
ཐོབ་པའི་དགེ་ཚུལ་གྱི་སྡོམ་པ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར་རོ། །རྩ་བར་
རྟགས་ཕྱི་མ་མ་གྲུབ་ན་དེ་འདྲའི་བསྒྲུབ་བྱ་མཚན་གྱུར་ཁ་མའི་སྐྱེས་པ་དེའི་དགེ་ཚུལ་མའི་
སློབ་དཔོན་ཡོད་པར་ཐལ་ལོ་ཟེར་ན། མཚན་གྱུར་རིགས་པ་ཕྲ་མོ་འདི་རིགས་ལ་ལན་ཇི་
ལྟར་འདེབས། དཔྱོད་ལྡན་དག་གིས་བསམ་དགོས་སོ། །
ཡང་ལས་སློབ་ཡིན་ན། བསྙེན་རྫོགས་ཀྱི་ལས་སློབ་ཡིན་དགོས་པར་ཐལ། དགེ་
ཚུལ་གྱི་ལས་སློབ་མེད་པའི་ཕྱིར། རྐང་ལམ་མེད་པ་ལ་མ་ཁྱབ། འདོད་ན་དགེ་སློང་མའི་
ལས་སློབ་དང་། ཚངས་སྤྱོད་ཉེར་གནས་མའི་ལས་སློབ་རྣམས་ཀྱིས་མ་ངེས། རྩ་བར་
རྟགས་མ་གྲུབ་ན། དགེ་ཚུལ་གྱི་སྡོམ་པ་དེ་ཁོ་རང་ཐོབ་བྱེད་དགེ་འདུན་གྱི་ལས་ཆོག་ལ་
བརྟེན་ནས་ཐོབ་པའི་སྡོམ་པ་ཡིན་པར་ཐལ། དགེ་ཚུལ་གྱི་ལས་སློབ་ཡོད་པའི་ཕྱིར། འདོད་
མི་ནུས་ཏེ། དགེ་ཚུལ་གྱི་སྡོམ་པ་འབོགས་བྱེད་ཀྱི་གསོལ་བ་འབའ་ཞིག་པའི་ལས་ཀྱང་
མེད། གསོལ་གཉིས་ཀྱི་ལས་ཀྱང་མེད། གསོལ་བཞིའི་ལས་ཀྱང་མེད་པའི་ཕྱིར་རོ། །རྩ་
བར་རང་རེའི་མ་ཁྱབ་མཚམས་ལ། དགེ་ཚུལ་གྱི་ལས་སློབ་ཡོད་པར་ཐལ། དགེ་ཚུལ་གྱི་
སྡོམ་པ་འབོགས་པའི་ལས་སློབ་ཡོད་པའི་ཕྱིར་ཏེ། དགེ་ཚུལ་གྱི་སྡོམ་པ་འབོགས་མཁན་གྱི་
ལས་སློབ་ཡོད་པའི་ཕྱིར་ཏེ། དགེ་ཚུལ་གྱི་སྡོམ་པ་འབོགས་མཁན་གྱི་དགེ་སློང་དུ་གྱུར་པའི་
ལས་སློབ་ཡོད་པའི་ཕྱིར་ན། བར་འཚངས་ཡིན་པས་མ་ཁྱབ་ཟེར་རོ། །མ་གྲུབ་ན་དེར་ཐལ།
165



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྒྲུབ་བྱ་དེ་ལ་དགེ་ཚུལ་གྱི་སྡོམ་པ་འབོགས་བཞིན་པ་ཡང་ཡིན། བསྒྲུབ་བྱ་གཞན་གྱི་
ལས་སློབ་ཏུ་གྱུར་ཟིན་པ་ཡང་ཡིན་པའི་གཞི་མཐུན་ཡོད་པའི་ཕྱིར་རོ། །ཡང་མ་ཁྱབ་
མཚམས་ལ། བསལ་པ་དེར་ཐལ། དགེ་ཚུལ་གྱི་སྡོམ་པ་འབོགས་མཁན་དུ་གྱུར་པའི་ལས་
སློབ་ཡོད་པའི་ཕྱིར་ཏེ། དགེ་ཚུལ་གྱི་སྡོམ་པ་འབོགས་མཁན་ཡང་ཡིན། ལས་སློབ་ཀྱང་
ཡིན་པའི་གཞི་མཐུན་ཡོད་པའི་ཕྱིར་ན་གོང་དེར་མ་ཁྱབ་བོ། །ཡང་བསྒྲུབ་བྱ་དེའི་རབ་བྱུང་
གི་མཁན་པོ་ཡིན་ན། བསྒྲུབ་བྱ་དེའི་དགེ་ཚུལ་གྱི་སློབ་དཔོན་མ་ཡིན་དགོས་པར་ཐལ།
དགེ་ཚུལ་གྱི་སྡོམ་པ་དེ་བསྒྲུབ་བྱ་དེའི་རབ་བྱུང་གི་མཁན་པོ་ལས་གཞན་པའི་དགེ་སློང་ཞིག་
ལས་ངེས་པར་བླངས་དགོས་པའི་ཕྱིར། མ་གྲུབ་ན་དེར་ཐལ། མདོ་རྩ་བར། དགེ་ཚུལ་ཉིད་
དུ་འགྲུབ་པར་བྱ་བའི་དགེ་སློང་ལ་གཏད་པར་བྱའོ། །ཞེས་དང་། །
རྒྱ་ཆེར་འགྲེལ་ལས། དེ་ལྟ་མོད་ཀྱི་རབ་ཏུ་བྱུང་བ་ནི། །མཁན་པོ་ཁོ་ན་ལས་
འགྱུར་བ། །དགེ་ཚུལ་གྱི་སྡོམ་པ་ནི་གཞན་ལས་ཐོབ་པ་ཁོ་ན་ཡིན་ནོ། །ཞེས་བཤད་པའི་
ཕྱིར་ཞེ་ན། གཞུང་གི་དངོས་བསྟན་དེ་ལྟར་སྣང་ཡང་། བོད་འདིར་ཕྱག་ལེན་ལ། དགེ་ཚུལ་
དང་བསྙེན་རྫོགས་གསུམ་ཀ་ལ། མཁན་སློབ་གཉིས་ཆར་དགེ་སློང་ཅིག་ཆར་གིས་བྱེད་
པའི་ལུགས་ཤིན་ཏུ་དར་བ་ནི། དམིགས་བསལ་ཡིན་ཟེར་བ་ལས་འོས་མེད་དོ། །ཡང་
འདུལ་འཛིན་དག་དགོངས་ཤིག །སྟོན་པ་ཐུབ་དབང་དེ། བསྙེན་པར་རྫོགས་པའི་མཁན་
བརྒྱུད་ཀྱི་ཐོག་མ་ཡིན་པར་ཐལ། ཤཱ་རིའི་བུ་དེ་བསྙེན་རྫོགས་མཁན་བརྒྱུད་གཉིས་པ་ཡིན་
པའི་ཕྱིར། འདོད་ན། སྟོན་པ་ཐུབ་དབང་དེ་བསྙེན་རྫོགས་ཀྱི་མཁན་པོ་ཡིན་པར་ཐལ།
འདོད་པའི་ཕྱིར། འདོད་ན། སྟོན་པ་ཐུབ་དབང་ཆོས་ཅན། ཁྱོད་ལས་ཀྱི་ཁ་སྐོང་དུ་རུང་
བར་ཐལ། ཁྱོད་དགེ་སློང་རྣམ་དག་ལུས་སེམས་རང་བཞིན་དུ་གནས་པ་ཡིན་པ་གང་ཞིག་
ཁྱོད་བསྙེན་རྫོགས་ཀྱི་མཁན་པོ་ཡིན་པའི་ཕྱིར། འདོད་མི་ནུས་ཏེ། ཁྱོད་སངས་རྒྱས་ཡིན་
པའི་ཕྱིར། ཁྱབ་སྟེ། རྒྱལ་བ་ནི་མི་མཐུན་པར་བྱེད་པ་མ་ཡིན་ནོ། །དེས་བྱས་པ་ལས་མ་
166



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
ཡིན་པས་མི་འཆགས་སོ་ཞེས་བཤད་པའི་ཕྱིར། ཡང་བསྒྲུབ་བྱ་དེའི་མཁན་པོ་བསླབ་པ་
ཕུལ་ནས་ཁྱིམ་པར་བབས་མ་ཐག་པ་དེ་ཆོས་ཅན། ཁྱོད་དགེ་སློང་ཡིན་པར་ཐལ། ཁྱོད་
མཁན་པོ་ཡིན་པའི་ཕྱིར། རྟགས་གྲུབ་སྟེ། ཁྱོད་ཁྱིམ་པར་བབས་པས་བསྒྲུབ་བྱ་དེའི་མཁན་
པོ་མ་ཡིན་པར་མི་འགྱུར་ཞེས་འདུལ་བ་ལས་བཤད་པའི་ཕྱིར་རོ། །ཚིགས་ལ་འཕྲས་ཏེ་
བྱེད་ན། ཆོས་ཅན་དེ་མི་སྲིད་དེ་མཁན་པོ་ཁྱིམ་པར་བབས་པ་མི་སྲིད་པའི་ཕྱིར་རོ། །ཡང་ཤཱ་
རིའི་བུས་མཁན་པོ་བྱས་པ་ལས་བསྙེན་པར་རྫོགས་པའི་བསྒྲུབ་བྱ་དེ་ཆོས་ཅན། ཁྱོད་ཤཱ་
རིའི་བུ་ལས་བསྙེན་པར་རྫོགས་པའི་གང་ཟག་ཡིན་པར་ཐལ། ཆོས་ཅན་ཡིན་པའི་ཕྱིར།
འདོད་ན་མ་ཡིན་པར་ཐལ། ཁྱོད་དགེ་འདུན་ལས་བསྙེན་པར་རྫོགས་པའི་གང་ཟག་ཡིན་
པའི་ཕྱིར་ཏེ། ཁྱོད་ད་ལྟར་ཆོ་ག་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར།
ཆོས་ཅན་ཡིན་པའི་ཕྱིར། གོང་དུ་མ་ཁྱབ་ན། དེ་ཆོས་ཅན། ཁྱོད་དགེ་འདུན་ལས་བསྙེན་
པར་རྫོགས་པའི་གང་ཟག་མིན་པར་ཐལ། ཁྱོད་གང་ཟག་ལས་བསྙེན་པར་རྫོགས་པའི་
གང་ཟག་ཡིན་པའི་ཕྱིར་ཏེ། ཁྱོད་ཤཱ་རིའི་བུ་ལས་བསྙེན་པར་རྫོགས་པའི་གང་ཟག་ཡིན་
པའི་ཕྱིར། འདིར་མ་ཁྱབ་ཟེར་བའམ། ཡང་ན་དེ་ལྟ་བུ་གང་ཟག་ལས་བསྙེན་པར་རྫོགས་
ཀྱང་། དགེ་འདུན་དང་གང་ཟག་གཉིས་ཀྱི་ཟླས་ཕྱེ་བའི་གང་ཟག་ལས་བསྙེན་པར་རྫོགས་
པའི་གང་ཟག་མིན་ནོ་ཟེར་ན། དེ་ཆོས་ཅན། ཁྱོད་གང་ཟག་དང་དགེ་འདུན་གཉིས་ཀྱི་ཟླས་
ཕྱེ་བའི་གང་ཟག་ལས་བསྙེན་པར་རྫོགས་པ་ཡིན་པར་ཐལ། ཁྱོད་ཤཱ་རིའི་བུ་ལས་བསྙེན་
པར་རྫོགས་པ་གང་ཞིག །ཤཱ་རིའི་བུ་དེ་གཉིས་ཀྱི་ཟླས་ཕྱེ་བའི་གང་ཟག་ཡིན་པའི་ཕྱིར་
ཟེར་ན། ཤེས་བྱ་སྒོག་གཏུན་མའི་དཔེར་མ་སོང་ངམ། གལ་ཏེ་ཕྱི་མ་མ་གྲུབ་ན། དེ་ཆོས་
ཅན། ཁྱོད་དེར་ཐལ། དེ་དང་དེ་གཉིས་ཀྱི་ཟླས་ཕྱེ་བའི་དགེ་འདུན་གང་རུང་ཡིན། ཁྱོད་ཕྱི་
མ་མ་ཡིན་པའི་ཕྱིར་ཏེ། ཕྱི་མ་མ་གྲུབ་ན། ཁྱོད་དགེ་སློང་བཞི་ཚོགས་པའི་ཚོགས་པར་
ཐལ་ལོ། །དགེ་འདུན་ལས་བསྙེན་པར་རྫོགས་པར་བྱའོ། །ཞེས་པའི་སྐབས་སུ། མངོན་
16



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གྱུར་བཅུ་ནི། ལུང་བར་སྡོམ་ལས། སངས་རྒྱས་ཆོས་དང་དགེ་འདུན་དང་། །མཁན་པོ་སློབ་
དཔོན་བསྙེན་རྫོགས་འདོད། །ཡོ་བྱད་ཡོངས་སུ་དག་པ་དང་། །གསོལ་དང་ལས་ནི་མངོན་
གྱུར་པའོ། །ཞེས་པ་ལྟར་བཅུ་ལ་དོགས་པ་དཔྱད་ན། ད་ལྟར་ཆོ་ག་ལ་བརྟེན་ནས་བསྙེན་
པར་རྫོགས་མ་ཐག་པའི་གང་ཟག་ཡིན་ན། མངོན་གྱུར་བཅུ་ཚང་བ་ལས། བསྙེན་པར་
རྫོགས་པའི་གང་ཟག་ཡིན་དགོས་པར་ཐལ། ཉེས་མེད་ཕུན་ཚོགས་ཀྱི་དབང་དུ་བྱས་པའི་
ད་ལྟར་ཆོ་ག་ལས་བསྙེན་པར་རྫོགས་མ་ཐག་པའི་གང་ཟག་ཡིན་ན། དེ་ཡིན་དགོས་པའི་
ཕྱིར། མ་གྲུབ་ན་དེར་ཐལ། དེ་ལ་དེ་བཅུ་རེ་རེ་ནས་ཚང་དགོས་པའི་ཕྱིར། རྩ་བར་འདོད་ན།
མཁན་པོ་མེད་པར་ད་ལྟར་ཆོ་ག་ལས་བསྙེན་པར་རྫོགས་མ་ཐག་པའི་གང་ཟག་ཆོས་ཅན་
གྱི་མ་ངེས་སོ། །རྟགས་གྲུབ་སྟེ། དེ་ཡོད་པའི་ཕྱིར་ཏེ། དེ་དང་ལྡན་པའི་ལྟར་མཁན་པོ་མེད་
པ་ལ་ཡང་ངོ༌། །ཞེས་སོགས་བཤད་པའི་ཕྱིར། འདིའི་སྤྲོས་པ་འོག་ཏུ་འཆད། འདོད་ན།
ཁྱོད་ལ་མཁན་པོ་མངོན་གྱུར་ཚང་བར་ཐལ་ལོ། །རྩ་བར་མ་ཁྱབ་ན། ཉེས་མེད་ཕུན་ཚོགས་
ཀྱི་དབང་དུ་བྱས་པའི་ད་ཆོག་ལས་བསྙེན་པར་རྫོགས་མ་ཐག་པའི་གང་ཟག་ཆོས་ཅན་གྱིས།
རྟགས་ཁས་བླངས་པ་དེ་གཤགས། འདོད་ན། ཁྱོད་སངས་རྒྱས་མངོན་གྱུར་ཚང་བ་ལས་
བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་སངས་རྒྱས་མངོན་
དུ་གྱུར་པ་ལས་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་
སངས་རྒྱས་ལས་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་མི་ནུས་ཏེ།
ཁྱོད་དགེ་འདུན་ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། གལ་ཏེ་དགེ་
འདུན་ལས་བསྙེན་པར་རྫོགས་པའི་ཕྱིར་ལ་མ་ཁྱབ་ན། དེ་ཆོས་ཅན། ཁྱོད་སངས་རྒྱས་ཀྱི་
གཟུགས་སྐུ་ལས་བསྙེན་པར་རྫོགས་པའི་གང་ཟག་ཡིན་པར་ཐལ། ཁྱོད་སངས་རྒྱས་ལས་
བསྙེན་པར་རྫོགས་པ་གང་ཞིག །ཁྱོད་སངས་རྒྱས་ཀྱི་ཆོས་སྐུ་ལས་བསྙེན་པར་རྫོགས་པ་མ་
ཡིན་པའི་ཕྱིར། འདོད་ཟེར་བའམ། ཕྱི་མ་མ་གྲུབ་ཟེར་བ་གང་ལྟར་ནའང་། དེ་ཆོས་ཅན།
168



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཁྱོད་བསྙེན་པར་རྫོགས་པར་བྱེད་པའི་མངོན་གྱུར་བཅུས་ཟླས་ཕྱེ་བའི་སངས་རྒྱས་ཀྱང་
ཡིན། གཟུགས་སྐུ་ཡང་ཡིན་པའི་གཞི་མཐུན་ཡོད་པར་ཐལ། ཁྱོད་མངོན་གྱུར་བཅུ་ཚང་བ་
ལས་བསྙེན་པར་རྫོགས་པ་གང་ཞིག་ཁྱོད་གཟུགས་སྐུ་ལས་བསྙེན་པར་རྫོགས་པའི་ཕྱིར།
འདོད་མི་ནུས་ཏེ། མངོན་གྱུར་བཅུས་ཟླས་ཕྱེ་བའི་སངས་རྒྱས་ཡིན་ན། ཀུན་རྫོབ་བརྡར་
བཏགས་པའི་སྟོན་པའི་སྐུའི་གཟུགས་བརྙན་ཙམ་ཡིན་དགོས་པའི་ཕྱིར་ཏེ། དགའ་སྟོན་
དུས་ཚེ་སྐུ་གཟུགས་ནི། །རྒན་པོའི་གོང་དུ་རྟག་ཏུ་བཞག །ཅེས་སོགས་བཤད་པའི་ཕྱིར་རོ། །
ཅིག་ཤོས་ཆོས་སྐུ་ལས་བསྙེན་པར་རྫོགས་ཟེར་ནའང་དེས་མཚོན་ནོ། །གལ་ཏེ་སངས་རྒྱས་
ལས་བསྙེན་པར་རྫོགས་པར་ཐལ། དེ་མངོན་དུ་གྱུར་པ་ལས་བསྙེན་པར་རྫོགས་པའི་ཕྱིར་
ལ་མ་ཁྱབ་ན། སྟོན་པ་མྱ་ངན་ལས་འདས་རྗེས་སུ། མངོན་གྱུར་བཅུ་ཚང་བ་ལས་བསྙེན་
པར་རྫོགས་པའི་གང་ཟག་ཆོས་ཅན། ཁྱོད་སངས་རྒྱས་མངོན་དུ་གྱུར་པ་ལས་བསྙེན་པར་
རྫོགས་པའི་གང་ཟག་ཡིན་པར་ཐལ། ཁྱོད་སངས་རྒྱས་མངོན་གྱུར་ཚང་བ་ལས་བསྙེན་
པར་རྫོགས་པའི་གང་ཟག་ཡིན་པའི་ཕྱིར། འདོད་ན། ཁྱོད་སངས་རྒྱས་ཞལ་མངོན་དུ་གྱུར་
པ་ལས་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་སངས་རྒྱས་
ཞལ་བཞུགས་པའི་དུས་བསྙེན་པར་རྫོགས་པའི་གང་ཟག་ཡིན་པར་ཐལ་ལོ་ཟེར་ན། ཕྲ་
མོར་དཔྱད་པའི་ཚེ། སྟོན་པ་མྱ་ངན་ལས་འདས་པའི་དུས་མི་སྲིད་དེ། སྟོན་པ་སྐུ་ཚེའི་འདུ་
བྱེད་བཏང་བ་མི་སྲིད་པའི་ཕྱིར་ཏེ། སྟོན་པ་ཤཱཀྱ་ཐུབ་པ་དེ་སྐུ་ཚེ་དང་ལྡན་བཞིན་པ་ཡིན་
པའི་ཕྱིར་རོ། །དེས་ན་རང་ལ་ནི་མངོན་གྱུར་བཅུ་ཚང་བ་ལས་བསྙེན་པར་རྫོགས་པ་དེ།
མངོན་གྱུར་བཅུས་ཟླས་ཕྱེ་བའི་སངས་རྒྱས་མངོན་དུ་གྱུར་པ་ལས་བསྙེན་པར་རྫོགས་ཀྱང་།
སངས་རྒྱས་མངོན་དུ་གྱུར་པ་ལས་བསྙེན་པར་རྫོགས་པ་ནི་མིན་ཏེ། དེ་བཅུས་ཟླས་ཕྱེ་བའི་
སངས་རྒྱས་མཚན་ཉིད་པ་ཞིག་ལ་མི་འཇོག་པའི་ཕྱིར་རོ། །ཡང་མངོན་གྱུར་བཅུ་ཚང་བའི་
སྒོ་ནས་བསྙེན་པར་རྫོགས་མ་ཐག་པའི་གང་ཟག་ཆོས་ཅན། ཁྱོད་རང་གི་མཁན་པོ་ལས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་པར་རྫོགས་མ་ཐག་པའི་གང་ཟག་ཡིན་པར་ཐལ། ཁྱོད་ཆོས་ཅན་ཡིན་པའི་ཕྱིར།
འདོད་ན། ཁྱོད་གང་ཟག་དེ་དང་དགེ་འདུན་གྱིས་ཟླས་ཕྱེ་བའི་གང་ཟག་དུ་གྱུར་པའི་མཁན་
པོ་ལས་བསྙེན་པར་རྫོགས་པའི་གང་ཟག་ཡིན་པར་ཐལ་ལོ། །འདོད་པ་གང་ཞིག་ཁྱོད་དེ་
གཉིས་ཀྱིས་ཟླས་ཕྱེ་བའི་དགེ་འདུན་དུ་གྱུར་པའི་མཁན་པོ་ལས་བསྙེན་པར་རྫོགས་པའི་
གང་ཟག་མིན་པའི་ཕྱིར། འདོད་མི་ནུས་ཏེ། ཁྱོད་དེ་གཉིས་ཀྱིས་ཟླས་ཕྱེ་བའི་དགེ་འདུན་
ལས་བསྙེན་པར་རྫོགས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །ཕྱི་
མ་མ་གྲུབ་ན། དེ་གཉིས་ཀྱིས་ཟླས་ཕྱེ་བའི་མཁན་པོ་ཡོད་པར་ཐལ་ལོ་ཟེར་ན། ཕྲ་མོ་
འདིའི་རིགས་ངག་ལས་ཞིབ་ཆ་རྟོགས་དགོས་སོ། །
ད་ནི་འདི་དཔྱད་པར་བྱ་སྟེ། ད་ལྟར་ཆོ་ག་ལས་བསྙེན་པར་རྫོགས་པ་ལ་མཁན་པོ་
དགོས་སམ་མི་དགོས་ཀྱི་རྣམ་གྲངས་མང་དག་འདུག་པ་ལ། འགའ་ཞིག །དགེ་ཚུལ་ལ་
མཁན་པོ་དགོས། བསྙེན་རྫོགས་ལ་མེད་ཀྱང་སྐྱེ་ཟེར་བ་ལ། ཁ་ཅིག་དེ་ལས་ཟློག་སྟེ་སྨྲ་བ་
གཉིས་ཀ་མི་འཐད་དེ། ད་ལྟར་ཆོ་ག་ཉེས་མེད་ཕུན་ཚོགས་ཀྱི་དབང་དུ་བྱས་ནས། གཉིས་
ཀ་ལ་མཁན་པོ་དགོས་ལ། སྐྱེ་ལ་ཉེས་བྱས་ཀྱི་དབང་དུ་བྱས་ན། གཉིས་ཀ་ལ་མཁན་པོ་
མེད་ཀྱང་ཆོག་པ་འདི། འདུལ་གཞུང་གི་དགོངས་པར་སྣང་བའི་ཕྱིར་རོ། །གཞན་དག་
བསྒྲུབ་བྱའི་བསམ་ངོ་ན་ངེས་པར་མཁན་པོ་དགོས། གནས་ཚུལ་ལ་མེད་ཀྱང་སྐྱེ་ཞེས་
འཆད་པ་ལ་སྙིང་པོ་མེད་དེ། གནས་ཚུལ་ལ་མཁན་པོ་མེད་པ་ལ། བསྒྲུབ་བྱའི་བསམ་ངོ་ན་
མཁན་པོ་ཡོད་སྙམ་པའི་ངེས་ཤེས་མི་སྐྱེ་བའི་ཕྱིར་དང་། ཁྱད་པར་མཁན་པོའི་མིང་བརྗོད་
པའི་ཚེ། སུ་ཞིག་གིས་མིང་ནས་ཇི་འདྲ་ཞིག་བརྗོད་དྲིས་ན། རྟོག་བཏགས་ཁོ་ན་ལས་དོན་
དང་མཐུན་པའི་ལན་མེད་པའི་ཕྱིར་རོ། །ཁ་ཅིག་བསྒྲུབ་བྱའི་བསམ་ངོ་ན་མེད་ན་མི་སྐྱེ་སྙམ་
ཞིང་། དོན་ལ་ཡང་མེད་ན་མི་སྐྱེ་བ་དང་། བསྒྲུབ་བྱའི་བསམ་ངོ་ན་མེད་ཀྱང་། སྐྱེ་སྙམ་ན།
སྐྱེ་བའི་དབང་དུ་བྱས་ཞེས་འཆད་པ་ལའང་མི་འཐད་དེ། བསྒྲུབ་བྱའི་བསམ་ངོ་ན་མཁན་པོ་
170



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
མེད་ཀྱང་སྐྱེ་སྙམ་པ་ལས་སྡོམ་པ་སྐྱེ་ན། ཡུལ་དགེ་འདུན་མ་ཚང་བ་ལ། དེ་མ་ཚང་ཡང་སྐྱེ་
སྙམ་པའི་བསྒྲུབ་བྱའི་བསམ་ངོར་ཡོད་ན་བསྒྲུབ་བྱ་དེ་ལ་སྡོམ་པ་སྐྱེ་བ་སོགས་ཧ་ཅང་ཐལ་
བའི་ཕྱིར་རོ། །ཁ་ཅིག་སྦྱོར་བའི་ཚེ་མེད་ཀྱང་སྐྱེ། དངོས་གཞིའི་ཚེ་ཡོད་དགོས་ཞེས་འཆད་
པའང་མི་འཐད་དེ། ཉེས་མེད་ཕུན་ཚོགས་ལ་གཉིས་ཆར་གྱི་ཚེ་དེ་དགོས། སྐྱེ་ལ་ཉེས་བྱས་
ལ་གཉིས་ཆར་གྱི་ཚེ་མེད་ཀྱང་སྐྱེ་བའི་ཕྱིར་རོ། །ཁ་ཅིག་ལོ་བཅུ་མ་ལོན་པའམ། ལྔ་ཕྲུག་
གང་དང་ཡང་མི་ལྡན་པ་སོགས། དམན་པ་ལ་དགག་སྒྲ་སྦྱར་ནས་མཁན་པོ་མེད་ཀྱང་སྐྱེ་
ཞེས་བཤད་ཀྱིས། དོན་ལ་མེད་ན་མི་སྐྱེ་ཞེས་འཆད་པའང་མི་འཐད་དེ། སྐྱེ་ལ་ཉེས་བྱས་ལ་
མཁན་པོ་མེད་ཀྱང་སྐྱེ་བའི་ཕྱིར་རོ། ། །
ཡང་ཁ་ཅིག །བསྙེན་རྫོགས་སྡོམ་པ་ལ་མཁན་པོ་དང་ལྡན་པ་དང་མི་ལྡན་པའི་སྡོམ་
པ་གཉིས་སུ་ཕྱེ་ནས། མཁན་པོ་དང་ལྡན་པའི་བསྙེན་རྫོགས་ཀྱི་སྡོམ་པ་སྟེ། མཁན་པོ་མེད་
ན་མི་སྐྱེ་ཞེས་འཆད་པའང་རྣམ་པར་མ་དག་སྟེ། མཁན་པོ་མེད་པ་ལ་མཁན་པོ་དང་ལྡན་
པའི་བསྙེན་རྫོགས་སྡོམ་པ་སྐྱེ་སྙམ་པའི་དགོས་པ་དཔྱོད་ལྡན་ལ་མི་སྲིད་པའི་ཕྱིར་ན།
དོགས་པ་དེ་དཔྱད་མི་དགོས་པའི་ཕྱིར་རོ། །ཡང་རྣམ་དཔྱོད་དང་ལྡན་པའི་སྒྲ་པ་ཤེས་རིན་
པའི་གསུང་ལས། ལུང་བཞི་སོགས་ལས་མཁན་པོ་མེད་ན་བསྙེན་རྫོགས་སྡོམ་པ་མི་སྐྱེ་བར་
བཤད་པ་ནི། ད་ལྟར་ཆོ་གའི་དབང་དུ་བྱས་ལ། ཞུ་བ་ལས་མཁན་པོ་མེད་ཀྱང་སྐྱེ་བར་
བཤད་པ་ནི། སྔོན་དང་ད་ལྟར་སོ་སོར་མ་ཕྱེ་བའི་དབང་དུ་བྱས་ཞེས་ཐུགས་ཡུས་དག་པ་
མཛད་པ་ནི་མི་རིགས་ཏེ། ཞུ་བ་ལས་མཁན་པོ་མེད་ཀྱང་བསྙེན་རྫོགས་སྡོམ་པ་སྐྱེ་མི་སྐྱེའི་
དོགས་དཔྱོད་འདི་ད་ཆོག་ཁོ་ནའི་དབང་དུ་བྱས་ནས་དོགས་པ་དཔྱད་པ་ཡིན་པའི་ཕྱིར་ཏེ།
ཞུ་བ་ལས་བཙུན་པ་མཁན་པོ་མེད་པར་བསྙེན་པར་རྫོགས་ན། རྫོགས་ཞེས་བགྱིའམ། མ་
རྫོགས་ཞེས་བགྱི། ཨུ་པ་ལི་རྫོགས་པ་ཞེས་བྱ་སྟེ། རྫོགས་པར་བྱེད་པ་དག་ལ་འདས་པ་
དང་བཅས་པར་རོ། །ཞེས་བཤད་པའི་ཕྱིར་རོ། །དེ་ཡང་སྙིང་པོ་དྲིལ་ན། སྔོན་ཆོག་ལ་
171



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བརྟེན་པའི་བསྙེན་རྫོགས་སྡོམ་པ་ཡིན་ན། སྐྱེ་ལ་ཉེས་བྱས་ཀྱི་སྡོམ་པ་ཡིན་དགོས་པར་
ཐལ། དེ་ཡིན་ན། མཁན་པོ་མེད་པར་བསྙེན་པར་རྫོགས་པའི་སྡོམ་པ་ཡིན་དགོས་པ་གང་
ཞིག །ཞུ་བའི་ལུང་དེས། མཁན་པོ་མེད་པར་བསྙེན་རྫོགས་སྡོམ་པ་སྐྱེ་ཡང་སྐྱེ་ལ་ཉེས་བྱས་
ཀྱི་དབང་དུ་བྱས་པར་བཤད་པ་དེ། སྔོན་དང་ད་ལྟར་སོ་སོར་མ་ཕྱེ་བར་སྔོན་ཆོག་ལ་
དགོངས་ནས་བཤད་པ་ཡིན་པའི་ཕྱིར་རོ། །རྟགས་ཁས། འདོད་ན་ཧ་ཅང་ཐལ་ལོ། །དེས་ན།
རང་ལུགས་མཉན་ཡོད་བླ་མ་དམ་པའི་དགོངས་དོན་གྱི་ཟེའུ་འབྲུ། ད་ཆོག་ལ་བརྟེན་ནས་
ཉེས་མེད་ཕུན་ཚོགས་ཀྱི་བསྙེན་རྫོགས་ལ་མཁན་པོ་ཅིས་ཀྱང་དགོས། སྐྱེ་ལ་ཉེས་བྱས་ཙམ་
ལ་མེད་ཀྱང་ཆོག །ཅེས་པ་འདི་ཁོ་ན་ཡིན་ནོ། །
དེ་ལ་ཁོ་ན་རེ། ད་ཆོག་ལ་བརྟེན་ནས་བསྙེན་རྫོགས་སྒྲུབ་པའི་གསོལ་བཞིའི་ཆོ་གའི་
ཟུར་དུ་མཁན་པོའི་མིང་ངེས་པར་སྨོས་དགོས་པ་དེ་མི་འཐད་པར་ཐལ། དེ་ལྟར་སྒྲུབ་པ་ལ་
མཁན་པོ་ངེས་པར་མི་དགོས་པའི་ཕྱིར། འདོད་ན། གང་ཟག་གསུམ་ནི་བསྙེན་པར་མ་
རྫོགས་པ་ཞེས་བྱ་སྟེ། བདག་གི་མིང་མི་བརྗོད་པ་དང་མཁན་པོའི་མིང་མི་བརྗོད་པ་དང་།
བསྙེན་པར་རྫོགས་པའི་དུས་མི་ཤེས་པའོ། །ཞེས་དང་། མདོ་རྩ་བར། དེ་དགེ་སློང་མ་ཡིན་
པར་ཤེས་ན་མི་སྐྱེའོ། །དེའི་མིང་མ་བརྗོད་ན་མི་སྐྱེའོ། །ཞེས་བཤད་པ་མི་འཐད་པར་ཐལ།
འདོད་པའི་ཕྱིར་ཟེར་ན་མ་ཁྱབ་པོ། །འོ་ན་ལུང་དེའི་དོན་ཅི་སྙམ་ན། ད་ཆོག་ལ་བརྟེན་ནས་
བསྙེན་པར་རྫོགས་སྒྲུབ་པ་ལ་མཁན་པོ་ཡོད་བཞིན་དུ། བསྒྲུབ་བྱ་མིང་འདི་ཞེས་བགྱི་བ་
དོན་གྱི་སླད་དུ་མཚན་ནས་སྨོས་ཏེ། མཁན་པོ་མིང་འདི་ཞེས་བྱ་བ་ལས། ཞེས་སོགས་མ་
བརྗོད་ན། བསྙེན་རྫོགས་སྡོམ་པ་མི་འཆགས་ཞེས་བྱ་བའི་དོན་ནོ། །འོ་ན་མཁན་པོ་མེད་
པའི་ཚེ། གསོལ་བཞིའི་ཆོ་ག་ཇི་ལྟར་བྱ་སྙམ་ན། གཞན་ད་ལྟར་ཆོ་གའི་གསོལ་བཞིའི་ཆོ་ག་
ཇི་ལྟ་བ་ལས་མཁན་པོའི་མིང་བོར་ཏེ། བསྒྲུབ་བྱ་མིང་འདི་ཞེས་བགྱི་བ་ལ། དགེ་འདུན་
ལས་བསྙེན་པར་རྫོགས་པར་འཚལ་ཏེ། ཞེས་སྔོན་ཆོག་བཞིན་བརྗོད་པ་ལས་མ་འདས་
172



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
པས། འདི་ལ་ཐེ་ཚོམ་ཟ་བར་མི་བྱའོ། །དགེ་འདུན་མངོན་གྱུར་གྲངས་ཚང་སྐབས་སུ།
མཐའ་འཁོབ་ཏུ་བསྒྲུབ་བྱ་བསྙེན་རྫོགས་ལ་དགེ་སློང་ལྔ་ངེས་པར་དགོས་པ་དང་། བཞིས་
ཀྱང་ཆོག་ཅེས་པའི་ལུགས་ཕྱི་མ་འདི་དམིགས་བསལ་ལ་གཅེས་པ་ཡིན་ནོ། །དེ་ཡང་། ཇི་
ལྟར་སྙམ་ན། མཐའ་འཁོབ་ཏུ་བསྒྲུབ་བྱ་བསྙེན་པར་རྫོགས་པ་ལ་དགེ་སློང་བཞི་ཙམ་
འདུས་པ་ལས། བསྒྲུབ་བྱ་ལ་གསོལ་བཞིའི་ལས་ཆགས་པ་གཅིག་ཡོད་པར་ཐལ། ཞུ་བ་
ལས། བཙུན་པ་མཐའ་འཁོབ་ཏུ་ལྔས་བསྙེན་པར་རྫོགས་པར་བྱའོ། །ཞེས་གསུངས་ན།
ལྔའམ་ལྔ་ལས་ལྷག་པར་མཆིས་བཞིན་དུ། བཞིས་བསྙེན་པར་རྫོགས་ན་རྫོགས་ཞེས་
བགྱིའམ། མ་རྫོགས་ཞེས་བགྱི། ཨུ་པ་ལི་རྫོགས་པ་ཞེས་བྱ་བ་སྟེ་རྫོགས་པར་བྱེད་པ་དག་
ལ་འདས་པ་དང་བཅས་པར་རོ། །ཞེས་བཤད་པའི་ཕྱིར།
དེ་ལ་ཁོ་ན་རེ། ཞུ་བའི་ལུང་དེ་ལུང་མ་དག་པ་ཡིན་ཏེ། འོ་ན་ཡུལ་དབུས་སུ་དགེ་
སློང་བཅུའམ་བཅུ་ལས་ལྷག་པར་མཆིས་བཞིན་དུ། དགུས་བསྙེན་པར་རྫོགས་ན་རྫོགས་
ཞེས་བགྱི་འམ་མ་རྫོགས་ཞེས་བགྱི། ཨུ་པ་ལི་རྫོགས་པ་ཞེས་བྱ་སྟེ། ཞེས་སོགས་ཀྱི་འདུལ་
ཚིག་གཅིག་འབྱུང་རིགས་པར་ཐལ། ལུང་སྔ་མ་དེ་འདུལ་ལུང་རྣམ་དག་ཡིན་པའི་ཕྱིར།
འདོད་མི་ནུས་ཏེ། ཞུ་བ་ལས། ཡུལ་དབུས་སུ། དགེ་སློང་ཉི་ཤུའམ། ཉི་ཤུ་ལས་ལྷག་པར་
མཆིས་བཞིན་དུ། བཅུས་བསྙེན་པར་རྫོགས་ན་རྫོགས་ཞེས་བགྱིའམ། མ་རྫོགས་ཞེས་
བགྱི། ཨུ་པ་ལི་རྫོ་གས་ཞེས་བྱ་སྟེ། རྫོགས་པར་བྱེད་པ་དག་ལ་འདས་པ་དང་བཅས་པར་རོ་
ཞེས་འབྱུང་གིས། ལུང་ཚིག་སྔ་མ་དེ་ལྟ་བུ་ཅི་ཡང་མི་འབྱུང་བའི་ཕྱིར་རོ། །དེས་ན། རྒྱ་ཆེར་
འགྲེལ་དུ་ལུང་དྲངས་པ་ཡང་། མཐའ་འཁོབ་ཏུ་ལྔ་ལས་ལྷག་པར་མཆིས་བཞིན་དུ། ལྔས་
བསྙེན་པར་རྫོགས་ན་རྫོགས་ཞེས་བགྱིའམ། མ་རྫོགས་ཞེས་བགྱི། རྫོགས་པ་ཞེས་བྱ་སྟེ།
རྫོགས་པར་བྱེད་པ་དག་ལ་འདས་པ་དང་བཅས་པར་རོ། །ཞེས་པ་འདི་དག་པ་ཡིན་གྱི། སྔ་
མ་ནི་མ་དག་སྟེ། ལས་སོ་སོའི་ཁ་སྐོང་གི་གྲངས་ལ་དུ་དགོས་ངེས་པ་ཅན་བཤད་པའི་
ཀེ
173



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གྲངས་དེ་མ་ཚང་ན་ལས་དེ་མི་འཆགས་ཞེས་སྟོན་པ་ནི། དགེ་འདུན་དུ་མ་གྱུར་བས་མི་
བྱའོ། །ཞེས་པས་བསྟན་ན། ལས་གང་ལ་དགེ་སློང་དུ་དགོས་སྙམ་པ་ལ། བསྙེན་པར་
རྫོགས་པ་ལ་ནི་བཅུ་ལ་སོགས་པའོ། །མཐའ་འཁོབ་ཏུ་གཞན་མེད་ན། འདུལ་བ་འཛིན་པ་
དག་ལྔ་ལ་སོགས་པའོ། །ཞེས་བསྒྲུབ་བྱ་བསྙེན་པར་རྫོགས་པ་ལ་ཡུལ་དབུས་སུ་དགེ་སློང་
བཅུ་དང་། མཐའ་འཁོབ་ཏུ་ལྔ་ཉུང་མཐར་བྱས་ནས་བཤད་ཀྱི། དེ་ལས་ཉུང་བ་ལ་བསྙེན་
རྫོགས་སོགས་ཀྱི་ལས་འཆགས་པ་མ་བཤད་འདུག་པའི་ཕྱིར་ཟེར་ན། འདི་རྣམ་དཔྱོད་དང་
ལྡན་པའི་དོགས་པའི་གནད་ཅིས་ཀྱང་ཡིན་མོད། འདི་ལ་སྤྱིར་བཏང་བ་དང་། དམིགས་
ཀྱིས་བསལ་བའི་གནད་གཅེས་པའི་སྙིང་གཏམ་ཡིན་ཏེ། མཐའ་འཁོབ་ཏུ་དགེ་སློང་རྙེད་
དཀའ་བ་ནས། ལྔ་ཚོགས་ཉུང་མཐར་བྱས་པ་ནི། སྤྱིར་བཏང་ཡིན་ལ། དམིགས་བསལ་ལ།
དགེ་སློང་བཞི་ལ་བརྟེན་ནས་ཀྱང་བསྙེན་པར་རྫོགས་ཀྱི་ལས་ཆགས་པ་ཡིན་ཏེ། ཞུ་བའི་
ལུང་གོང་དུ་དྲངས་པ་དེ་དག་པའི་ཤེས་བྱེད། འདུལ་བ་མེ་ཏོག་ཕྲེང་རྒྱུད་ལས་ཀྱང་། གལ་
ཏེ་བཞི་ནི་ལས་བརྗོད་མཁས། །ཚུལ་ཁྲིམས་ལྡན་པར་གྱུར་ན་ནི། །བསྙེན་རྫོགས་མ་སྨད་
གྱུར་པ་སྟེ། །ལྷ་ཡི་ཀྱང་ནི་ཕྱག་བྱར་འོས། །ཞེས་ཁ་སྐོང་དགེ་སློང་བཞི་པོ་དེའི་ནང་ན་ལས་
བརྗོད་མཁན་ལས་སློབ་ཀྱི་འོས་ཡོད་ན། བཞི་པོ་དེ་ཙམ་གྱི་བསྙེན་རྫོགས་ཀྱི་ལས་བྱར་
རུང་ཞེས་བཤད་འདུག་པའི་ཕྱིར་རོ། །
འདི་ལ་ཁ་ཅིག་གཞུང་འདིའི་དགོངས་པ་ཁ་བསྐོང་བཞི་སྟེང་དུ་ལས་བརྗོད་མཁན་
བསྣན་པའི་ལྔས་བསྙེན་རྫོགས་བྱར་རུང་ཞེས་པའི་དོན་ཡིན་གྱི་དགེ་སློང་བཞིས་ཆོག་པ་
བསྟན་པའི་བདུད་རྩི་མ་ཡིན་ནོ། །ཞེས་འཆད་པ་ཡང་རྣམ་དཔྱོད་ཅན་མ་ཡིན་ཏེ། མཐའ་
འཁོབ་ཏུ་ལྔས་བསྙེན་རྫོགས་རུང་བ་ནི། ཚིག་ལེ་དེར་དེའི་གོང་ཉིད་དུ། མཐའ་འཁོབ་ཏུ་ལྔ་
ལ་སོགས་པ་བཞེད་པ་ཡིན། ཞེས་བཤད་ཟིན་པས་སླར་ཡང་བཞིའི་སྟེང་དུ་ལས་མཁན་
དང་ལྔས་བསྙེན་རྫོགས་རུང་ཞེས་བཤད་པ་ལ། རྣམ་དཔྱད་མེད་པའི་ཕྱིར་དང་། རྣམ་
174



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
དཔྱད་ལྷག་པོ་ཡོད་དུ་ཆུག་ནའང་། གལ་ཏེ་བཞི་དང་ལས་བརྗོད་མཁས། །ཞེས་ཟླས་དབྱེ་
ཚིག་བྱུང་ན། དེ་ལྟར་འགྱུར་བ་བདེན་ནའང་། གལ་ཏེ་བཞི་ནི་ལས་བརྗོད་མཁས། ཞེས་
དགར་ཚིག་སྨོས་པའི་གནད་ཀྱིས་དེ་ལྟ་བུའི་འབྲུ་གནོན་མཛད་པ་མཁས་པའི་བཞད་གད་
ཡིན་པའི་ཕྱིར་རོ། །དེས་ན་གནད་ཀྱི་སྙིང་པོ་གསང་སྟོན་བཀོད་པ་སོགས། བསྒྲུབ་བྱ་དགེ་
སློང་ལ་སྒྲུབ་བྱེད་བཀོད་པའི་ལས་ཡོད་པར། དགེ་སློང་ལྔ་ངེས་པར་དགོས་ཏེ། བཀོད་པའི་
ཡུལ་དགེ་སློང་གཅིག་དང༌། བཀོད་མཁན་དགེ་སློང་བཞི་ངེས་པར་དགོས་པའི་ཕྱིར།
གསང་སྟོན་བཀོད་པ་སོགས་བཀོད་པའི་ལས་མི་དགོས་ན། དགེ་སློང་བཞིའི་ཆོག་སྟེ། དགེ་
སློང་བཞིའི་ཚོགས་པས་འདུལ་བར་རྟོགས་པའི་ལས་ཕལ་ཆེར། འགྲུབ་པ་བསྟན་པའི་སྙིང་
པོ་ཡིན་པའི་ཕྱིར་རོ། །དེ་ལ་ཡུལ་དབུས་སུ་དགེ་སློང་དགུ་མན་ཆད་ཚོགས་པས་ཀྱང་།
བསྙེན་རྫོགས་ཀྱི་ལས་བསྒྲུབ་ཏུ་རུང་བར་ཐལ་ཞེས་འཕེན་པ་ནི། རིགས་པ་བཟང་པོར་
སྣང་བས། ཡུལ་དབུས་སུ་དགེ་སློང་རྙེད་སླ་བའི་དབང་གིས་དགེ་སློང་བཅུ་ལས་ཉུང་བའི་
དམིགས་བསལ་གྱི་ལུང་ཁོ་བོས་མ་མཐོང་མོད་ཀྱི། དུས་ཀྱི་དབང་གི་རྙེད་དཀའ་བ་བྱུང་ན།
བཞིས་ཀྱང་བསྙེན་རྫོགས་འཆགས་པ་ཞིག་ཡུལ་དབུས་སུ་ཡང་སྲིད་དགོས་སོ་ཞེས་ཁོ་བོས་
འཆད་དེ། བཅུ་ཚོགས་དང་ལྔ་ཚོགས་ཀྱི་ཁྱད་པར་དགེ་སློང་དཀོན་མོད་ཀྱི། དགག་དགོས་
ལས་རྣམ་པར་ཕྱེ་བ་ཙམ་ཡིན་གྱི། གཞན་སྒྲུབ་བྱེད་ཟུར་པ་མེད་པའི་ཕྱིར་དང་། དཀའ་ཞིང་
ཉེ་བར་འཚེ་བའི་ཚེ་བསླབ་པའི་གཞི་བག་ཡངས་སུ་བྱའོ་ཞེས་བཤད་པའི་ཚིག་གི་ནུས་པ་
ལས། རྒྱལ་བ་ཉིད་ཀྱི་དགོངས་པའི་བདུད་རྩི་ཡང་གདོན་མི་ཟ་བའི་ཕྱིར་རོ། །
འོན་ཀྱང་མཁས་པ་ཁ་ཅིག །ཡུལ་མཐའ་འཁོབ་ཏུ། གསང་སྟོན་སློབ་དཔོན་འོས་སུ་
གྱུར་པ་མེད་ན། དེ་མེད་པར་བསྙེན་པར་རྫོགས་པ་ལ། ཉེས་མེད་ཕུན་ཚོགས་ཀྱི་སྡོམ་པ་
ཡང་འཆགས། དེའི་འོས་ཡོད་བཞིན་དེ་མེད་པར་རྫོགས་པ་ལ་སྐྱེ་བ་ཉེས་བྱས་ཡིན་ཞེས་
འཆད་པ་ནི་བློ་གསལ་དག་གིས་དཔྱད་པར་བྱའོ། །འདི་ལ་དོགས་པ་དཔྱད་ན། དཔྱོད་ལྡན་
175
བླ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དག་ན་རེ། དགེ་སློང་བཞི་ཁོ་ན་ལས་བསྙེན་པར་རྫོགས་མ་ཐག་པའི་བསྙེན་རྫོགས་ཀྱི་
སྡོམ་པ་ཆོས་ཅན། ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། མདོ་རྩ་བར། འདིར་ཆོ་ག་ནི་
དགེ་འདུན་ཚང་བ་དང་ལས་བརྗོད་པ་དང་། ལས་བྱེད་པ་ཉིད་དོ། །ཞེས་པའི་ཚིག་ཟུར་གྱི་
དགེ་འདུན་ཚང་བ་དང་། ཞེས་པའི་སྐབས་ནས་དངོས་བསྟན་གྱི་དགེ་སློང་ཡིན་པར་ཐལ།
ཁྱོད་ད་ལྟར་ཆོ་ག་ལས་བསྙེན་པར་རྫོགས་པའི་སྡོམ་པ་ཡིན་པའི་ཕྱིར། འདོད་ན། དེ་ཆོས་
ཅན། ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། དབྱུང་བ་ལ་ནི་ཉི་ཤུ་ལ་སོགས་པ་དགེ་འདུན་
ཉིད་དོ། །བསྙེན་པར་རྫོགས་པ་ལ་ནི་བཅུ་ལ་སོགས་པའོ། །མཐའ་འཁོབ་དག་ཏུ་ནི་མེད་
ན་འདུལ་བ་འཛིན་པ་དང་ལྔ་ལ་སོགས་པའོ། །ཞེས་པའི་སྐབས་ནས་དངོས་བསྟན་གྱིས་
དགེ་སློང་ཡིན་པར་ཐལ། འདོད་པ་གང་ཞིག །ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། ལྷག་
མ་ལ་ནི་བཞི་ལ་སོགས་པའོ། །ཞེས་པའི་སྐབས་ནས་དངོས་བསྟན་གྱི་དགེ་སློང་མིན་པའི་
ཕྱིར། འདོད་ན་དེ་ཆོས་ཅན། ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། དབྱུང་བ་ལ་ནི་ཉི་ཤུ་ལ་
སོགས་པ་དགེ་འདུན་ཉིད་དོ། །ཞེས་པའི་སྐབས་ནས་དངོས་བསྟན་གྱི་དགེ་སློང་ཡིན་པར་
ཐལ། འདོད་པ་གང་ཞིག །ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། བསྙེན་པར་རྫོགས་པ་
ལ་ནི་བཅུ་ལ་སོགས་པའོ། །ཞེས་པའི་དངོས་བསྟན་གྱི་དགེ་སློང་ཡང་མ་ཡིན། མཐའ་
འཁོབ་དག་ཏུ་ནི་གཞན་མེད་ན། འདུལ་བ་འཛིན་པ་དང་ལྔ་ལ་སོགས་པའོ། །ཞེས་པའི་
དངོས་བསྟན་གྱི་དགེ་སློང་མ་ཡིན་པའི་ཕྱིར་རོ། །འདོད་ན་ཁྱོད་སྒྲུབ་བྱེད་ཀྱི་ལས་དེ།
དབྱུང་བའི་ལས་ཡིན་པར་ཐལ་ལོ། །འདོད་མི་ནུས་ཏེ། ཁྱོད་སྒྲུབ་བྱེད་ཀྱི་ལས་དེ་བསྙེན་
རྫོགས་ཀྱི་ལས་ཡིན་པའི་ཕྱིར་རོ། །
གཉིས་པ་མ་གྲུབ་ན། ཁྱོད་སྒྲུབ་བྱེད་ཀྱི་དགེ་འདུན་དེ་ལས་དགེ་སློང་བཅུ་ཚང་བར་
ཐལ་ལོ། །གསུམ་པ་མ་གྲུབ་ན། ཁྱོད་སྒྲུབ་བྱེད་ཀྱི་དགེ་འདུན་དེ་ལ་དགེ་སློང་ལྔ་ཚང་བར་
ཐལ་ལོ། །དེ་གཉིས་ལ་འདོད་མི་ནུས་ཏེ། ཆོས་ཅན་ཡིན་པའི་ཕྱིར་རོ། །རྩ་བའི་རྟགས་ཕྱི་
176



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
མ་མ་གྲུབ་ན། དེ་ཆོས་ཅན། ཁྱོད་སྒྲུབ་བྱེད་ཀྱི་དགེ་སློང་བཞི་པོ་དེ། རྒྱ་ཆེར་འགྲེལ་ལས།
རབ་བྱུང་བ་དང་བསྙེན་པར་རྫོགས་པའི་བྱ་བའི་ལས་མ་གཏོགས་པ་དེ་དག་གིས་ལྷག་མའི་
ལས་ལ་ནི། དགེ་སློང་བཞི་ལ་སོགས་པའི་དགེ་འདུན་ཉིད་དོ། །ཞེས་པའི་སྐབས་ནས་
དངོས་བསྟན་གྱི་དགེ་སློང་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན།
ཁྱོད་སྒྲུབ་བྱེད་ཀྱི་ལས་དེ་གཞུང་དེའི་ཚིག་ཟུར་གྱི་ལྷག་མའི་ལས་ལ་ནི། ཞེས་པའི་དངོས་
བསྟན་གྱི་ལས་ཡིན་པར་ཐལ། འདོད་ན། ཁྱོད་སྒྲུབ་བྱེད་ཀྱི་ལས་དེ། བསྙེན་པར་རྫོགས་
པའི་ལས་མིན་པར་ཐལ་ལོ་ཟེར་ན་རྩ་བ་ལ་མ་ཁྱབ་སྟེ། གཞུང་སྔ་མ་དེ་དག་གི་སྤྱིར་བཏང་
ལམ་མེ་བའི་རྣམ་བཞག་ཡིན་ལ་དགེ་སློང་བཞི་ཁོ་ནས་བསྙེན་པར་རྫོགས་པ་སྒྲུབ་པ་འདི།
དམིགས་བསལ་ཕྲ་མོའི་རྣམ་བཞག་ཡིན་པས། གཞུང་སྔ་མ་དེ་དག་གང་གི་ཡང་སྐབས་
ནས་དངོས་བསྟན་མ་ཡིན་པའི་ཕྱིར་རོ། ། །
ཁ་སྐོང་གི་སྐབས་སུ། ཁ་སྐོང་གི་ཆོས་བཅུ་གསུམ་དུ་འཆད་པ་དང་། བཅུ་བཞིར་
འཆད་པ་དང་། བཅོ་ལྔར་འཆད་པ་གསུམ་སྣང་བ་ལས། མཁས་པ་རྫོང་དཀར་བ་ཁ་སྐོང་
དུ་རུང་བ་ལ། འགྲེང་ཡུལ་འདུན་སོགས་ཕུལ་བ་མིན། །མ་རྫོགས་ཉམས་དང་མཚམས་
མེད་མིན། །སྡིག་པ་ཐ་དད་འཁྲུལ་བཅས་མིན། །མཚམས་མཚན་དཀོན་མཆོག་གཞན་
མིན་པ། །ཞེས་པའི་ཁ་སྐོང་གི་ཆོས་བཅུ་གསུམ་ཚང་བ་ཅིག་དགོས་སོ་ཞེས་གསུངས་པ་ནི་
ཅུང་ཟད་ཞིབ་ཆ་མ་ཕྱེད་པ་སྟེ། འགྲོ་བཞིན་དུ་གསོ་སྦྱོང་བྱེད་པའི་ལས་ཀྱི་ཁ་སྐོང་དུ་འོས་
པའི་འགྲེང་བའི་སྤྱོད་ལམ་དང་ལྡན་པའི་དགེ་སློང་ཆོས་ཅན། ཁྱོད་འགྲོ་བཞིན་དུ་གསོ་སྦྱོང་
བྱེད་པའི་གསོ་སྦྱོང་གི་ལས་དེའི་ཁ་སྐོང་དུ་མི་རུང་བར་ཐལ། ཁྱོད་འགྲེང་བའི་སྤྱོད་ལམ་
དང་ལྡན་པའི་དགེ་སློང་ཡིན་པའི་ཕྱིར། ཁྱབ་པ་དངོས། འདོད་མི་ནུས་ཏེ། ཆོས་ཅན་ཡིན་
པའི་ཕྱིར། མ་གྲུབ་ན། དེར་ཐལ། དེ་འདྲའི་གསོ་སྦྱོང་གི་ལས་ཡོད་པ་གང་ཞིག །འགྲེང་སྟེ་
ལས་བྱེད་པའི་ཚེ་ན། འདུག་པའི་སྤྱོད་ལམ་དང་ལྡན་པའི་དགེ་སློང་དེ་ལས་དེའི་ཁ་སྐོང་དུ་
177



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
མི་རུང་བའི་ཕྱིར། དང་པོ་གྲུབ་སྟེ། མགྲོན་པ་མི་འདོད་ན་འགྲོ་བཞིན་དུ་བྱའོ། །ཞེས་བཤད་
པའི་ཕྱིར། ཡང་ཆོས་མིན་ཕྱོགས་པའི་ལས་ཀྱི་ཁ་སྐོང་བྱེད་བཞིན་པའི་སྡིག་ལྟ་ཅན་གྱི་དགེ་
སློང་ཆོས་ཅན། ཁྱོད་ལས་དེའི་ཁ་སྐོང་དུ་མི་རུང་བར་ཐལ། ཁྱོད་སྡིག་ལྟ་ཅན་གྱི་དགེ་སློང་
ཡིན་པའི་ཕྱིར། ཁྱབ་པ་དངོས། རྟགས་གསལ་ཆོས་ཅན་གྱིས་འགྲུབ་བོ། །གལ་ཏེ་དེ་སྐད་
བཤད་པ་དེ། ཆོས་ཕྱོགས་ལས་འདུག་བཞིན་པའི་སྒོ་ནས་ལས་བྱེད་པ་ལ། ཁ་སྐོང་དེ་དག་
ཚང་བ་ཅིག་དགོས་སོ་ཞེས་སྨྲས་ན། དེ་ལྟར་སྨྲ་དགོས་པ་དེ། གོང་དུ་ཞིབ་ཆ་ཆུང་བའི་སྐྱོན་
ཡིན་མོད། ད་དུང་དཔྱད་པར་བྱ་དགོས་ཏེ། ལེགས་པར་གསན་ཞིག །ཆོས་ཕྱོགས་པའི་
ལས་ཀྱི་ཁ་སྐོང་བྱེད་བཞིན་པའི་དགེ་སློང་ཆོས་ཅན། ཁྱོད་ཆོས་ཕྱོགས་པའི་ལས་དེའི་ཁ་
སྐོང་དུ་མི་རུང་བར་ཐལ། ཁྱོད་ཐ་དད་དུ་གནས་པའི་དགེ་སློང་ཡིན་པའི་ཕྱིར། ཁྱབ་པ་
དངོས། མ་གྲུབ་ན། དེར་ཐལ། ཁྱོད་ཆོས་མིན་ཕྱོགས་པ་ལས་ཐ་དད་པ་ཆོས་ཕྱོགས་དགེ་
སློང་ཡིན་པའི་ཕྱིར། དེ་ལ་ཁོ་ན་རེ། འདིར་མ་ཁྱབ་སྟེ། ཐ་དད་དུ་གནས་པ་ལས་ཆོས་
ཕྱོགས་པ་ལས་ཐ་དད་པ་ཆོས་མིན་ཕྱོགས་ཡིན་པ་ཞིག་དགོས་སོ་སྙམ་ན། ཁྱོད་རང་གི་
བསམ་ཚོད་དེ་ཡིན་མོད། རྒྱ་ཆེར་འགྲེལ་གྱི་དགོངས་པ་གཏན་ནས་མ་ཡིན་ཏེ། ཡིན་ན་
ཉོན་ཅིག །གོང་གི་དེ་ལ་ཁྱབ་པ་ཡོད་པར་ཐལ། ཁ་སྐོང་བཅུ་གསུམ་གྱི་ཟླས་ཕྱེ་བའི་ལྡོག་
ཕྱོགས་ཐ་དད་དུ་གནས་པའི་དགེ་སློང་ཡིན་ན། ཆོས་ཕྱོགས་པའི་དགེ་སློང་ཡིན་དགོས་
པའི་ཕྱིར་ཏེ། རྒྱ་ཆེར་འགྲེལ་ལས། ཐ་དད་དུ་གནས་པ་ཞེས་བྱ་བ་ནི། འདིར་ཆོས་དང་
མཐུན་པའི་ཕྱོགས་ཁས་བླངས་པ་ཡིན་པར་ཤེས་པར་བྱ་སྟེ། ཆོས་མ་ཡིན་པའི་ཕྱོགས་དང་
མཐུན་པར་ཁས་བླངས་པའི་ཐ་དད་པར་གནས་པ་ནི། སྡིག་པའི་ལྟ་བ་ཅན་ཞེས་སྨོས་པ་
ཉིད་ཀྱིས་བསྡུས་པའི་ཕྱིར་རོ། །དེ་བས་ན་ཆོས་མ་ཡིན་པའི་ཕྱོགས་དང་མཐུན་པ་ཁས་
བླངས་པ་དག་གི་ལས་དག་ལ། ཆོས་དང་མཐུན་པའི་ཕྱོགས་ཁས་བླངས་པའི་ཐ་དད་པར་
གནས་པ་ཁ་སྐོང་བ་ཉིད་མ་ཡིན་ནོ་ཞེས་བྱ་བར་སྦྱར་རོ་ཞེས་བཤད་པའི་ཕྱིར་རོ། །
178་



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
འོ་ན་འགྲེལ་པ་དེའི་དོན་ཅི་སྙམ་ན། ཁ་སྐོང་དེ་དག་གིས་ཟླས་དྲངས་པའི་ཐ་དད་དུ་གནས་
པ་ཁ་སྐོང་དུ་མི་རུང་ཞེས་པ་ནི། ཆོས་མིན་ཕྱོགས་པའི་ལས་བྱེད་པའི་ཚེ། ཆོས་མིན་ཕྱོགས་
པ་ལས་ཐ་དད་པ་ཆོས་ཕྱོགས་པས་ཁ་སྐོང་དུ་མི་རུང་ཞེས་པའི་དོན་ཡིན་ཏེ། ཆོས་ཕྱོགས་
པའི་ལས་བྱེད་པའི་ཚེ་ནི། སྡིག་ལྟ་ཅན་ཁ་སྐོང་དུ་མི་རུང་ཞེས་པ་ཉིད་ཀྱིས་ཆོས་ཕྱོགས་པ་
ལས་ཐ་དད་པ་ཆོས་མིན་ཕྱོགས་པ་ཁ་སྐོང་དུ་མི་རུང་བར་སོང་བས། དེ་གཉིས་ཀ་ཆོས་
ཕྱོགས་པའི་ལས་ཀྱི་ཁ་སྐོང་ལ་སྦྱར་ན་ཟློས་པའི་སྐྱོན་ཡོད་པའི་ཕྱིར། དེས་ན་ཆོས་ཕྱོགས་
པའི་ལས་བྱེད་ན། སྡིག་ལྟ་ཅན་གྱི་དགེ་སློང་ལས་ཀྱི་ཁ་སྐོང་དུ་མི་རུང་གི །ཐ་དད་དུ་གནས་
པའི་དགེ་སློང་ལས་དེའི་ཁ་སྐོང་དུ་རུང་། ཆོས་མིན་ཕྱོགས་པའི་ལས་བྱེད་ན། ཐ་དད་དུ་
གནས་པའི་དགེ་སློང་ལས་ཀྱི་ཁ་སྐོང་དུ་མི་རུང་གི །སྡིག་ལྟ་ཅན་གྱི་དགེ་སློང་ལས་དེའི་ཁ་
སྐོང་དུ་རུང་ཞེས་པའི་དོན་ཡིན་པའི་ཕྱིར་རོ། །གནད་འདི་རྒྱ་ཆེར་འགྲེལ་གྱི་དགོངས་པར་
གདོན་མི་ཟ་བས། འདུལ་འཛིན་མཁས་པ་དག་གིས་ཆོས་མིན་ཕྱོགས་པས་ལས་བྱེད་པའི་ཚེ།
སྡིག་ལྟ་ཅན་མ་ཡིན་པ་མ་གཏོགས་པའི་ཁ་སྐོང་གི་ཆོས་བཅུ་གསུམ་ཚང་བ་ཞིག་དགོས།
ཆོས་ཕྱོགས་པའི་ལས་བྱེད་པའི་ཚེ། ཐ་དད་དུ་གནས་པ་མིན་པ་མ་གཏོགས་པའི་ཆོས་བཅུ་
གསུམ་ཚང་བ་ཞིག་དགོས་ཞེས་བཤད་པའི་ཕྱིར་རོ། །
་ ཡང་འཁྲུལ་བཅས་མ་ཡིན་པ་ཞེས་པའི་དོན། བསྡམ་བྱའི་ཉེས་བྱས་ཡན་ཆད་ཀྱིས་
གོས་པའི་དགེ་སློང་དེ། ལས་ཀྱི་ཁ་སྐོང་དུ་མི་རུང་བའི་དོན་དུ་བཤད་ནས། འོ་ན་ལས་ཀྱི་
ཁ་སྐོང་དུ་འོས་པའི་དགེ་སློང་རྙེད་དཀའ་འམ་སྙམ་པ་ལ། བྱིན་གྱིས་བརླབས་པས་དག་པ་
ཉིད་དུ་འགྱུར་རོ། །ཞེས་བཤད་པ་ལྟར། གསོལ་བ་འབའ་ཞིག་པའི་ལས་ཀྱིས། ལྟུང་
མཐུན་བྱིན་གྱིས་བརླབས་བྱས་པས། བསྡམ་བྱའི་ཉེས་བྱས་སོགས་ཀྱིས་ལས་ཆགས་པ་ལ་
སྒྲིབ་པའི་ཉེས་པ་དེ་དག་པར་འགྱུར། ཞེས་འཆད་པ་ལ། འདུལ་འཛིན་ཐམས་ཅད་ཞལ་
འཆམ་མོད། དཔྱོད་ལྡན་གྱི་དོགས་པ་སྙན་གྱི་བདུད་རྩིར་འགྱུར་བ་ཅིག་འབུལ་བས་
179



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དགོངས་ཤིག །བྱིན་གྱིས་བརླབས་པས་དག་པ་ཉིད་དུ་འགྱུར་རོ། །ཞེས་བཤད་པ་དེ་མི་
འཐད་པར་ཐལ། བསྡམ་བྱའི་ཉེས་བྱས་ཙམ་གྱིས་དགོས་པའི་དགེ་སློང་བཅུ་ཚོགས་ནས།
གསོལ་བ་འབའ་ཞིག་པའི་ལས་ཀྱིས་བྱིན་རླབས་བྱས་ཀྱང་། ལྟུང་བ་དེས་ལས་ཆགས་པ་
ལ་སྒྲིབ་པའི་ཉེས་པ་མི་དག་པའི་ཕྱིར་ཏེ། ཉེས་པས་གཏན་མ་གོས་པའི་དགེ་སློང་རྣམ་དག་
ཅིག་གིས། བསྡམས་བྱའི་ཉེས་བྱས་ཙམ་གྱིས་གོས་པའི་དགེ་སློང་བཅུ་ལ་གསོལ་བ་འབའ་
ཞིག་པའི་ལས་ཀྱིས་ལྟུང་མཐུན་བྱིན་རླབས་བྱས་ཀྱང་གསོལ་བ་འབའ་ཞིག་པའི་ལས་དེ་མི་
ཆགས་པའི་ཕྱིར་ཏེ། དེའི་ཚེ་བསྡམས་བྱའི་ཉེས་བྱས་ཅན་གྱིས་དགེ་སློང་བཅུ་པོ་དེ་ནི།
ལས་དེའི་ཁ་སྐོང་དུ་མི་རུང་བའི་ཕྱིར་དང་། གཞན་ལས་དེའི་ཁ་སྐོང་དུ་འོས་པའི་དགེ་སློང་
གཉིས་ཙམ་ཡང་མ་ཚང་བའི་ཕྱིར་རོ། །དང་པོ་གྲུབ་སྟེ། དགེ་སློང་བཅུ་པོ་དེ་གསོལ་བ་
འབའ་ཞིག་པའི་ལས་བྱ་བའི་ཡུལ་གྱི་བསྒྲུབ་བྱ་ཡིན་པའི་ཕྱིར་རོ། །གཞན་ཡང་དགེ་སློང་
བཅུ་པོ་དེ་ལས་དེའི་ཁ་སྐོང་དུ་མི་རུང་བར་ཐལ། བཅུ་པོ་དེ་འཁྲུལ་བཅས་ཀྱི་དགེ་སློང་ཡིན་
པའི་ཕྱིར་ཏེ། བསྡམ་བྱའི་ཉེས་བྱས་ཅན་གྱི་དགེ་སློང་ཡིན་པའི་ཕྱིར་རོ། །རྟགས་ཁྱབ་རིམ་
པ་ལྟར་ཁས་བླངས་སོ་ཟེར་ན། འདིའི་ལན་ངག་ལས་རིམ་གྱི་ཤེས་པར་ནུས་སོ། །
གཞན་ཡང་ཁ་སྐོང་རྣམས་ཀྱི་ནང་ཚན་དཀོན་མཆོག་གཞན་མ་ཡིན་པ་ཞེས་པ་ལ།
འདུལ་འཛིན་ཐམས་ཅད་ཞལ་འགྲོས་གཅིག་པར་འདིར་ཁ་སྐོང་ལ་དཀོན་མཆོག་གཞན་མ་
ཡིན་པ་ཞིག་དགོས་ཏེ། འདིར་ལས་བརྒྱ་རྩ་ཐམས་ཅད་དགེ་འདུན་གྱི་ལས་ཡིན་པ་གང་
ཞིག །སངས་རྒྱས་དཀོན་མཆོག་ནི། དགེ་འདུན་དཀོན་མཆོག་ལས་གཞན་ཡིན་པའི་ཕྱིར་
རོ་ཞེས་འཆད་དོ། །འདི་ལ་ཡང་དོགས་པའི་གནད་འདི་ལྟ་བུ་ཅིག་སྙན་དུ་གནས་འཚལ་ལོ། །
མདོ་རྩ་བར། རྒྱལ་བ་ནི་མི་མཐུན་པར་བྱེད་པ་མ་ཡིན་ནོ་ཞེས་བྱས་པ་ལས་མ་ཡིན་པས་མི་
འཆགས་སོ་ཞེས་བཤད་པ་མི་འཐད་པར་ཐལ། སྟོན་པ་ཐུབ་པའི་དབང་པོས་གསལ་བཞིའི་
ལས་བྱས་པ་ལ་བརྟེན་ནས། དགེ་སློང་གི་སྡོམ་པ་ཆགས་པའི་བསྒྲུབ་བྱ་ཅིག་ཡོད་པའི་
180



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཕྱིར་ཏེ། ཤཱཀྱ་ཐུབ་པས། ཤཱཀྱ་ཐུབ་པའི་གསུང་དུ་གྱུར་པའི་གསོལ་བཞིའི་ཆོ་ག་བྱས་པ་ལ་
བརྟེན་ནས། དགེ་སློང་གི་སྡོམ་པ་ཆགས་པའི་བསྒྲུབ་བྱ་ཡོད་པའི་ཕྱིར་ཏེ། ཤཱཀྱ་ཐུབ་པའི་
གསུང་དུ་གྱུར་པའི་གསོལ་བཞིའི་ཆོ་ག་བྱས་པ་ལས། དགེ་སློང་གི་སྡོམ་པ་སྐྱེས་པའི་གང་
ཟག་ཡོད་པ་གང་ཞིག །ཤཱཀྱ་ཐུབ་པ་དེའི་གསུང་དུ་གྱུར་པའི་གསོལ་བཞིའི་ཆོ་གའི་བྱེད་པ་
པོ་ཡིན་པའི་ཕྱིར། དང་པོ་དེར་ཐལ། ཤཱཀྱ་ཐུབ་པའི་བཀར་གྱུར་པའི་གསོལ་བཞིའི་ཆོ་ག་
ཡོད་པའི་ཕྱིར་ཏེ། རང་བཟོ་ཆོ་གར་འགྱུར་མི་སྲིད། །ཆོ་ག་སངས་རྒྱས་སྤྱོད་ཡུལ་ཡིན། །
ཞེས་བཤད་པའི་ཕྱིར། གཞན་ཡང་འདུལ་བ་ལུང་གི་མདོ་ཚིག་ཏུ་གྱུར་པའི་གསོལ་བཞིའི་
ཆོ་ག་མེད་པར་ཐལ། དེ་ལྟ་བུའི་ཆོ་ག་བྱས་པ་ལ་དགོས་པ་མེད་པའི་ཕྱིར་ཏེ། དེ་བྱས་པ་
ལས་དགེ་སློང་གི་སྡོམ་པ་སྐྱེས་པའི་གང་ཟག་མེད་པའི་ཕྱིར། མ་གྲུབ་ན། སངས་རྒྱས་
འཕགས་པས་གསོལ་བཞིའི་ལས་མཛད་པ་ལས་དགེ་སློང་གི་སྡོམ་པ་སྐྱེས་པའི་གང་ཟག་
ཡོད་པར་ཐལ་ལོ། །གལ་ཏེ་གོང་དུ་མ་ཁྱབ་སྟེ། འདུལ་ལུང་དུ་གྱུར་པའི་གསོལ་བཞིའི་ཆོ་
ག་དེ། སེམས་ཅན་དུ་གྱུར་པའི་དགེ་སློང་ཞིག་གིས་བྱས་པ་ལས་སྡོམ་པ་སྐྱེས་པའི་གང་
ཟག་ཡོད་པའི་ཕྱིར་རོ་སྙམ་ན། འོ་ན། འདུལ་ལུང་དུ་གྱུར་པའི་གསོལ་བཞིའི་ཆོ་ག་བྱེད་
མཁན་གྱི་སེམས་ཅན་ཡོད་པར་ཐལ། འདོད་པའི་ཕྱིར། འདོད་ན། དེ་བྱེད་པ་པོའི་སེམས་
ཅན་ཡོད་པར་ཐལ་ལོ། །འདོད་ན། བསླབ་པ་འཆའ་བའི་བྱེད་པ་པོར་གྱུར་པའི་སེམས་
ཅན་ཡོད་པར་ཐལ་ལོ། །འདོད་ན། བསླབ་པ་འཆའ་བའི་བྱེད་པ་པོ། །རྫོགས་པའི་སངས་
རྒྱས་ཉག་གཅིག་ཡིན། །ཞེས་བཤད་པ་མི་འཐད་པར་ཐལ་ལོ། །ཡང་བསླབ་པ་འཆའ་བའི་
བྱེད་པོར་གྱུར་པའི་སེམས་ཅན་ཡོད་པར་ཐལ། མ་ཁྱབ། འོ་ན་འདུལ་ལུང་དུ་གྱུར་པའི་
གསོལ་བཞིའི་ཆོ་ག་བྱེད་པ་པོར་གྱུར་པའི་སེམས་ཅན་ཡོད་པར་ཐལ། དེ་བྱེད་བཞིན་པའི་
སེམས་ཅན་ཡོད་པའི་ཕྱིར། འདོད་ན། འདུལ་ལུང་བྱེད་པ་པོའི་སེམས་ཅན་ཡོད་པར་
ཐལ་ལོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གལ་ཏེ་འདུལ་ལུང་དུ་གྱུར་པའི་ཆོ་ག་བྱེད་མཁན་གྱི་སེམས་ཅན་ཡོད་ཀྱང་། དེ་བྱེད་
པ་པོའི་སེམས་ཅན་མེད་ཟེར་བའི་ཞིབ་ཆ་བྱེད་ན། སླར་ཡང་གསན་ཞིག །སྟོན་པ་ཐུབ་
དབང་དེ་འདུལ་ལུང་དུ་གྱུར་པའི་གསོལ་བཞིའི་ཆོ་ག་བྱེད་པ་པོ་ཡིན་པར་ཐལ། དེ་ཡོད་པ་
གང་ཞིག །དེ་བྱེད་པ་པོའི་སེམས་ཅན་མེད་པའི་ཕྱིར། འདོད་ན། སྟོན་པ་ཐུབ་དབང་དེས།
དེར་གྱུར་པའི་གསོལ་བཞིའི་ཆོ་ག་བྱས་པར་ཐལ་ལོ། །འདོད་ན། དེས་བྱས་པ་ལས་སྡོམ་
པ་སྐྱེ་བ་ཡོད་པར་ཐལ་ལོ། །མ་ཁྱབ་ན། དེས་བྱས་པ་ལ་དགོས་པ་མེད་པར་ཐལ་ལོ། །
འདོད་ན། རྒྱལ་བའི་བཀར་གྱུར་པའི་བསྙེན་རྫོགས་སྡོམ་པ་འབོགས་པའི་གསོལ་བཞིའི་
ལས་འཆག་པའི་གང་ཟག་ཡོད་པར་ཐལ་ལོ། །དེ་འདྲའི་གསོལ་བཞིའི་ལས་ཡོད་པའི་
ཕྱིར་ཏེ། དེ་འདྲའི་གསོལ་བཞིའི་ལས་ཆོག་ཡོད་པའི་ཕྱིར་ཏེ། རྒྱལ་བའི་བཀར་གྱུར་པའི་
ཆོ་ག་ཡོད་པའི་ཕྱིར། འདོད་ན་དེས་བྱས་པ་ལས་མ་ཡིན་པས་མི་འཆགས་སོ་ཞེས་བཤད་པ་
མི་འཐད་པར་ཐལ་ལོ། །སྙིང་པོ་དྲིལ་ན། རྒྱལ་བའི་གསུང་དུ་གྱུར་པའི་སྡོམ་པ་འབོགས་
པའི་གསོལ་བཞིའི་ལས་མེད་པར་ཐལ། རྒྱལ་བས་མཛད་པའི་སྡོམ་པ་འབོགས་པའི་
གསོལ་བཞིའི་ལས་མེད་པའི་ཕྱིར། མ་གྲུབ་ན། དེས་མཛད་པའི་སྡོམ་པ་འབོགས་པའི་
གསོལ་བཞིའི་ལས་ལས། སྡོམ་པ་འཆག་པའི་གང་ཟག་ཡོད་པར་ཐལ། དེའི་ཕྱིར།
འདོད་ན། གཞུང་དང་འགལ་ལོ། །རྩ་བར་འདོད་ན། དེ་ཡོད་པར་ཐལ། འདུལ་ལུང་དུ་
གྱུར་པའི་གསོལ་བཞིའི་ལས་ཡོད་པའི་ཕྱིར། དེར་གྱུར་པའི་གསོལ་བཞིའི་ལས་ཆོག་ཡོད་
པའི་ཕྱིར། མ་གྲུབ་ན། ཧ་ཅང་ཐལ་ལོ། །ཞེས་ཟེར་ན། རང་ལན་གྱི་སྙིང་པོ་ནི། རྒྱལ་བས་
མཛད་པའི་གསོལ་བཞིའི་ཆོ་ག་དེ། སྤྱིར་ལས་ཡིན་ཀྱང་དགེ་འདུན་གྱི་ལས་མིན་པས། དེ་
ལས་དགེ་སློང་གི་སྡོམ་པ་སོགས་དངོས་སུ་འཆག་པ་མེད་པའི་དོན་ཡིན་གྱི། བརྒྱུད་ནས་
འཆགས་པ་ཞིག་ཁས་བླངས་དགོས་པ་འདྲ་སྙམ་དུ། དཔྱོད་ལྡན་དག་གིས་དཔྱད་པར་བྱོས་
ཤིག །ཡང་ཁ་སྐོང་གི་ནང་ཚན་མཚན་མི་མཐུན་པའི་དོན་ལ་འདུལ་འཛིན་དག་སྙན་གསན་
182



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཞིག །ཡུལ་མཐའ་འཁོབ་ཏུ་དགེ་སློང་མ་དྲུག་དང་། དགེ་སློང་ཕ་ལྔ་སྟེ། ཕ་མ་གཉིས་ཀའི་
དགེ་འདུན་འདུས་པ་ལས་བསྒྲུབ་བྱ་དགེ་སློང་མར་སྒྲུབ་པའི་ལས་ཀྱི་ཁ་སྐོང་དུ་གྱུར་པའི་
དགེ་སློང་ཕ་ལྔ་པོ་དེ་ཆོས་ཅན། ཁྱོད་ད་ལྟར་ཆོ་ག་ལས་དགེ་སློང་མ་བསྒྲུབ་པའི་ལས་དེའི་
ཁ་སྐོང་ཡིན་པར་ཐལ། ཁྱོད་ལས་དེའི་ཁ་སྐོང་དུ་གྱུར་པའི་དགེ་སློང་མ་ལས་མཚན་ཐ་དད་
པའི་དགེ་སློང་གང་ཞིག །ལས་དེའི་ཁ་སྐོང་དུ་གྱུར་པའི་དགེ་སློང་མ་ཡོད་པའི་ཕྱིར།
འདོད་ན། དགེ་འདུན་སྡེ་གཉིས་ལས། དགེ་སློང་མ་བསྒྲུབ་པའི་ད་ལྟར་ཆོ་གའི་ལས་སློབ་
ཏུ་གྱུར་པའི་དགེ་སློང་ཕ་དེ་ཡང་། ད་ལྟར་ཆོ་ག་ལས་དགེ་སློང་མ་བསྒྲུབ་པའི་ལས་དེའི་ཁ་
སྐོང་མིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ད་ལྟར་ཆོ་ག་ལས་
དགེ་སློང་མ་སྒྲུབ་པའི་ལས་ཀྱི་ཁ་སྐོང་ཡིན་པར་ཐལ། ཁྱོད་ད་ལྟར་ཆོ་ག་ལས་དགེ་སློང་མ་
སྒྲུབ་པའི་ལས་ཀྱི་སློབ་དཔོན་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། མ་གྲུབ་ན། དེ་
དེར་ཐལ། དེ་ཡོད་པའི་ཕྱིར་ཏེ། ཉེས་མེད་ཕུན་ཚོགས་ཀྱི་དབང་དུ་བྱས་ཏེ། ད་ལྟར་མ་ཆོག་
ལས་དགེ་སློང་མ་སྒྲུབ་པའི་ལས་ཀྱི་སློབ་དཔོན་ཡིན་ན། དགེ་སློང་ཕ་ཡིན་དགོས་པ་འདི།
འདུལ་བ་ཤེས་པ་ཀུན་གྱི་མཐུན་སྣང་གྲུབ་པའི་ཁྱབ་པ་ཡིན་པའི་ཕྱིར་རོ། །
འདི་ལྟར་དཔྱད་པའི་དོགས་པའི་གནད་འདི་ལ། རྣམ་དཔྱོད་དང་ལྡན་པ་ཁ་ཅིག་གི་
གསུང་ལས། ལས་ཀྱི་ཁ་སྐོང་ལ་ཕ་མ་མཚན་མཐུན་དགོས་ཞེས་པ་དང་། དགེ་སློང་མ་སྒྲུབ་
པ་ལ་ཕ་མའི་དགེ་འདུན་སྡེ་གཉིས་འདུས་དགོས་པ་ནང་འགལ་དངོས་སུ་བྱུང་བའི་ཚེ། ད་
ལྟར་ཆོ་ག་ལས་དགེ་སློང་མར་སྒྲུབ་པ་ལ་དགེ་འདུན་སྡེ་གཉིས་ཚོགས་ཀྱང་། ལས་ཀྱི་ཁ་
སྐོང་དུ་འོས་པ་ནི། དགེ་སློང་ཕ་དེ་དག་ཡིན་གྱི། མའི་དགེ་སློང་དག་ནི་སོག་པ་ཚུལ་དང་
མཐུན་པ་ཙམ་ཡིན་གྱིས། ལས་དེའི་ཁ་སྐོང་ནི་མ་ཡིན་ནོ་ཞེས་འཆད་དོ། །འོ་ན་སྙན་གྱི་
ཨུཏྤལ་ལ་ཟེའུ་འབྲུ་ངོམས་པ་བཞིན་གསོན་ཞིག །འདི་ལྟར། ད་ལྟར་ཆོ་ག་ལས་དགེ་སློང་
མར་སྒྲུབ་པའི་ཚེ། ལས་བྱེད་པས། གཉིས་ཀའི་དགེ་འདུན་རྣམས་དགོངས་སུ་གསོལ། །
183



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྒྲུབ་བྱ་མིང་འདི་ཞེས་བགྱི་བ། མཁན་པོ་མིང་འདི་ཞེས་བྱ་བས། གཉིས་ཀའི་དགེ་འདུན་
ལས་བསྙེན་པར་རྫོགས་པར་འཚལ་ན་ཞེས་སོགས་བཤད་པ་མི་འཐད་པར་ཐལ། ད་ལྟར་
ཆོ་ག་ལས་དགེ་སློང་མར་སྒྲུབ་པའི་ཚེ་དགེ་སློང་མའི་དགེ་འདུན་སྙན་གཏོད་མི་དགོས་པའི་
ཕྱིར་ཏེ། དེའི་ཚེ་ལས་དེའི་ཁ་སྐོང་མ་ཡིན་པའི་ཕྱིར། ཡང་ད་ལྟར་ཆོ་ག་ལས་དགེ་སློང་མ་
སྒྲུབ་པའི་ཆོ་གའི་ཟུར་དུ། གཉིས་ཀའི་དགེ་འདུན་གྱི་མིང་སྨོས་མི་དགོས་པར་ཐལ། དེའི་
ཟུར་དུ་དགེ་སློང་མའི་དགེ་འདུན་གྱི་མིང་སྨོས་མི་དགོས་པའི་ཕྱིར་ཏེ། དེ་སྨོས་པ་ལ་དགོས་
པ་མེད་པའི་ཕྱིར་ཏེ། དགེ་སློང་མ་ཡིན་ན། ཉེས་མེད་ཕུན་ཚོགས་ཀྱི་དབང་དུ་བྱས་པའི་ད་
ལྟར་ཆོ་ག་ལས་དགེ་སློང་མ་སྒྲུབ་པའི་ལས་ཀྱི་ཁ་སྐོང་མ་ཡིན་དགོས་པའི་ཕྱིར་རོ། །རྟགས་
དངོས།
གཞན་ཡང་། ད་ལྟར་མ་ཆོག་ལས་བསྙེན་པར་རྫོགས་མ་ཐག་པའི་དགེ་སློང་དེ།
དགེ་འདུན་སྡེ་གཉིས་ལས་བསྙེན་པར་རྫོགས་པའི་གང་ཟག་ཡིན་པར་ཐལ། དགེ་འདུན་
སྡེ་གཉིས་ལས་བསྙེན་པར་རྫོགས་པའི་གང་ཟག་ཡོད་པའི་ཕྱིར་ཏེ། འདུལ་ལུང་མ་མོ་ལས།
དེ་ལ་དགེ་སློང་མ་དག་ནི། རྣམ་པ་གསུམ་གྱིས་བསྙེན་པར་རྫོགས་པར་འོས་པ་སྟེ། བླ་མའི་
ཆོས་ཁས་བླངས་པ་དང་། འཕྲིན་པ་དང་། དགེ་འདུན་སྡེ་གཉིས་ལས་སོ་ཞེས་བཤད་པའི་
ཕྱིར་རོ། །འདོད་ན་དེ་ཆོས་ཅན། ཁྱོད་དགེ་སློང་ཕའི་དགེ་འདུན་ལས་བསྙེན་པར་རྫོགས་
པའི་གང་ཟག་ཡིན་པར་ཐལ། ཁྱོད་དགེ་འདུན་སྡེ་གཉིས་ལས་བསྙེན་པར་རྫོགས་པའི་
གང་ཟག་ཡིན་པའི་ཕྱིར། འདོད་ན། ཁྱོད་བསྙེན་རྫོགས་སུ་བསྒྲུབ་པའི་ལས་ཀྱི་ཁ་སྐོང་དུ་
གྱུར་པའི་དགེ་སློང་མའི་དགེ་འདུན་ཡོད་པར་ཐལ་ལོ། །འདོད་མི་ནུས་ཏེ། ཁྱོད་བསྙེན་
རྫོགས་སུ་བསྒྲུབ་པའི་ལས་གྲལ་དུ་འཁོད་པའི་དགེ་སློང་མ་རྣམས། ཁྱོད་བསྙེན་རྫོགས་སུ་
སྒྲུབ་པའི་ལས་དེའི་ཁ་སྐོང་མ་ཡིན་པའི་ཕྱིར་རོ། །རྟགས་དངོས། འདོད་ན། རིགས་པ་འདི་
ལ་ཆོས་དང་མཐུན་པའི་ལན་གྱིས་བཟློག་པར་ནུས་པའི་མཁས་པ་ཡོད་ན། མགྲིན་པའི་དོ་
184



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
ཤལ་གཟེངས་བསྟོད་དེ་སྨོས་ཤིག །ཁོ་བོས་རྗེས་སུ་ཡི་རང་བར་བྱའོ། །འོ་ན་ཁྱོད་རང་ཇི་
ལྟར་འཐད་སྙམ་ན། ཁོ་བོ་ནི་རེ་ཞིག་སྤྱིར་བཏང་དང་དམིགས་བསལ་ཡིན་ཟེར་བ་ལས།
གཞན་ཐབས་མ་རྙེད་དེ། ལས་ཀྱི་ཁ་སྐོང་ལ་མཚན་མཐུན་པ་སྤྱིར་བཏང་ཡིན་ལ། དགེ་
འདུན་སྡེ་གཉིས་ལས་དགེ་སློང་མ་སྒྲུབ་པའི་ཚེ། ཕ་མ་གཉིས་ཀ་ཁ་སྐོང་དུ་རུང་བ་དམིགས་
ཀྱི་བསལ་བ་ཡིན་ནོ་ཞེས་རྣམ་པར་ཕྱེ་ནས་སྨྲ་བ་ལགས་སོ། །དེས་ན་སྤྱིར་ཁ་སྐོང་གི་
ཆོས་ལ། གཞིའི་སྐབས་ནས་འབྱུང་བ་བཅུ། ཞུ་བའི་སྐབས་ནས་འབྱུང་བ་གསུམ་རུང་
མཐུན་སྦྱར་བ་གཉིས་ཏེ། སྡེ་བཅོ་ལྔ་ཞེས་འདུལ་འཛིན་དག་ལ་གཏམ་དུ་གྲགས་པའི་དང་
པོ་བཅུ་ནི། འགྲེང་ཡུལ་འདུན་སོགས་ཕུལ་བ་མིན། །མ་རྫོགས་ཉམས་དང་མཚམས་མེད་
མིན། །སྡིག་པ་ཐ་དད་འཁྲུལ་བཅས་མིན། །ཞེས་པ་ལྟར་བཅུ་དང་
། གཉིས་པ་ནི་མཚམས་
མཚན་དཀོན་མཆོག་གཞན་མིན་པ། ཞེས་པ་ལྟར་གསུམ་དང་། །
གསུམ་པ་ནི། ཐ་སྙད་གསུམ་དང་མི་ལྡན་པ་དང་། ལུས་རང་བཞིན་དུ་མི་གནས་པ་
མ་ཡིན་ཏེ། ཐ་སྙད་གསུམ་ནི། བསམ་པ་རང་བཞིན་དུ་གནས་པ། སྨྲ་ཤེས་པ། དོན་གོ་བ་
གསུམ་ལ་འཆད། ལུས་རང་བཞིན་དུ་གནས་པ་ནི། རྫུ་འཕྲུལ་གྱི་སྒོ་ནས་ལུས་གཞན་གྱིས་
རྣམ་པར་བསྒྱུར་བ་མ་ཡིན་པའོ། །དེ་ཡང་སྤྱིར་བཏང་ཆོས་ཕྱོགས་པས། ས་ལ་འདུག་
བཞིན་པའི་སྒོ་ནས་ལས་བྱེད་ན། ཐ་སྙད་དུ་གནས་པ་མ་གཏོགས་པ་ཆོས་བཅུ་བཞི་ཚང་
དགོས། ཆོས་མིན་ཕྱོགས་པས་ས་ལ་འདུག་བཞིན་པའི་སྒོ་ནས་ལས་བྱེད་ན། སྡིག་ལྟ་ཅན་
མ་ཡིན་པ་མ་གཏོགས་པ་ཆོས་བཅུ་བཞི་ཚང་དགོས་སོ། །ཞེས་འཆད་པར་འོས་ཏེ། མགྲོན་
པོ་མི་སྡོད་ན་འགྲོ་བཞིན་དུ་བྱའོ། །ཞེས་པ་ལྟ་བུའོ། །འགྲོ་བཞིན་དུ་གསོ་སྦྱོང་བྱེད་པའི་ཚེ།
འགྲེང་བའི་སྤྱོད་ལམ་ཅན་དེ་དག་ཁ་སྐོང་ཡིན་གྱི། ས་ལ་འདུག་བཞིན་པ་དེ་དག་ཁ་སྐོང་དུ་
མི་རུང་བ་དང་། ཁ་སྐོང་ལ་དགེ་འདུན་སྡེ་གཉིས་ཀ་འཚོགས་དགོས་པའི་ཚེ། མཚན་མི་
མཐུན་ཡང་ཁ་སྐོང་དུ་རུང་བ་ཅིག་ཡོད་ཅེས་སྨྲ་དགོས་པའི་ཕྱིར་རོ། །ཞིབ་པར་ལས་གཞིའི་
185



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྐབས་སུ་འཆད་དོ། །བསྙེན་པར་རྫོགས་པར་འདོད་པ་མངོན་གྱུར་སྐབས་སུ། །ལུས་རྟེན་
རྒྱུད་ཚོགས་སུ་མ་གྱུར་པ་ཞིག་དགོས་ཞེས་པ་ལ་དོགས་པ་དཔྱད་ན། གསོལ་བཞིའི་ལས་
གཅིག་ལ་བརྟེན་ནས་བསྒྲུབ་བྱ་བཞིར་ལོངས་པ་ལ། བསྙེན་རྫོགས་ཀྱི་ལས་འཆག་པ་ཞིག་
མི་སྲིད་པར་ཐལ། མཚམས་ནང་གཅིག་ཏུ་གསོལ་བཞིའི་ལས་གཅིག་གི་བསྒྲུབ་བྱ་བཞིར་
ལོངས་པ་ལ། བསྙེན་རྫོགས་ཀྱི་ལས་འཆག་པ་མི་སྲིད་པའི་ཕྱིར། ཚོགས་ཀྱིས་ཚོགས་ལ་
ལས་མི་བྱའོ། །ཞེས་བཤད་པས་སོ། །མཚམས་ཐ་དད་བཞིར། རེ་ལྡེས་མནན་ཏེ། བསྒྲུབ་
བྱ་གཉིས་གཉིས་སོགས་མཚམས་བཞིར་བཀོད། ལས་བྱེད་པ་དང་། ཁ་སྐོང་རེ་ལྡེ་ནོར་
སར་བསྡད་དེ། གསོལ་བཞིའི་ལས་གཅིག་གིས་བསྒྲུབ་བྱ་མང་པོ་དུས་གཅིག་བསྙེན་པར་
རྫོགས་པར་འདུལ་ལུང་སོགས་ལས་བཤད་པ་དེ་མི་འཐད་པར་ཐལ་ལོ། །གལ་ཏེ་རྩ་བར་
མ་ཁྱབ་ན། འོ་ན། ལྷས་སྦྱིན་གྱི་འཁོར་བཞིར་གྲགས་པ། ཀོ་ཀ་ལི་ཀ་སོགས་དགེ་སློང་
བཞི་ལ། མཚམས་ནང་གཅིག་ཏུ་གླེང་དྲན། གཞིས་སྒོ། དགེ་འདུན་གྱི་གསོལ་བཞིའི་ལས་
ཀྱི་བསྒོ་བ་སོགས་བྱས་པ་དེ་ཆགས་པ་ཡོད་པའི་ཕྱིར། འདི་ལ་མཁས་མཆོག་ཤཱཀྱ་མཆོག་
ལྡན། མཚམས་ནང་གཅིག་ཚོགས་ཀྱིས་ཚོགས་ལ་ལས་མི་འཆག་པར་བཤད་པ་སྤྱིར་
བཏང་ཡིན་གྱི། དམིགས་བསལ་འདི་ལྟ་བུ་ལ་ལས་འཆགས་སོ་ཞེས་འཆད་དེ། དཔྱད་གཞི་
ཆེ་བའི་གནས་སུ་འབྱུང་སྟེ་དཔྱད་པར་བྱའོ།། །།
དུས་ཚིག་སྐབས་སུ། ལོ་མགོ་འཛིན་ཚུལ། འཇིག་རྟེན་ལུགས་ཀྱི་སྟོན་ཟླ་ཐ་ཆུང་
མར་ངོའི་ཚེས་བཅུ་དྲུག་ནས་ལོ་མགོ་འཛིན་པར་ཕལ་ཆེར་མཐུན་ལ། སྟོན་ཟླ་ཐ་ཆུང་ངོས་
འཛིན་ཟླ་བ་བརྒྱད་པ་དང་དགུ་པ་དང་བཅུ་པ་གསུམ་ལ་ཁ་མི་འཆམ་པར་སྣང་བ་ལས། །
རང་ལུགས། རིལ་ཚེས་ཧོར་ཟླ་བཅུ་པའི་ཚེས་བཅུ་དྲུག་གམ། འཇིག་རྟེན་ལུགས་ཀྱི་སྨིན་
དྲུག་ཟླ་བའི་ཚེས་བཅུ་དྲུག་ནས། མགོ་ཟླ་བའི་ཚེས་བཅོ་ལྔའི་བར་འདི་མགོ་ཟླ་དང་དགུན་
ཟླ་དང་པོ་ཡིན་ཞིང་ལོ་མགོ་དང་དུས་མགོ་ཡང་ཡིན་བྱས་པ་ལ། བྱི་ལོ་ལྟ་བུའི་རྒྱལ་ཟླའི་
186



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
མར་ངོའི་གསོ་སྦྱོང་ཞག་མི་ཐུབ་ཆོས་ཅན། ཁྱོད་བྱི་ལོའི་ཚེས་ཞག་གི་ཉིན་ཞག་གི་དོད་མ་
ཐུབ་པའི་དབང་གིས་བྱུང་བའི་གསོ་སྦྱོང་ཡིན་པར་ཐལ། ཁྱོད་ཤོལ་མོད་ཀྱི་ཕྱི་ལོ་ལ་གསོ་
སྦྱོང་ཞག་མི་ཐུབ་དྲུག་འབྱུང་བའི་དང་པོ་དེ་ཡིན་པའི་ཕྱིར། འདོད་ན། བྱི་ལོའི་རྒྱལ་ཟླ་བའི་
མར་ངོའི་ཞག་མི་ཐུབ་ཀྱི་ཚེས་ཞག་བཅོ་ལྔ་པོ་དེ། བྱི་ལོ་ངོ་གང་ལ་བསགས་པའི་ཞག་མི་
ཐུབ་ཡིན་པར་ཐལ་ལོ། །འདོད་ན། དེ་བྱི་ལོའི་མགོ་ཟླ་བའི་མར་ངོའི་ཚེས་གཅིག་མན་ལ་
བསགས་པའི་ཞག་མི་ཐུབ་ཡིན་པར་ཐལ། འདོད་པ་གང་ཞིག །བྱི་ལོའི་མགོ་ཟླ་བའི་མར་
ངོའི་ཚེས་པ་གཅིག་དེ། བྱི་ལོའི་ལོ་མགོའི་ཚེས་ཞག་དང་པོ་ཡིན་པའི་ཕྱིར། འདོད་ན། བྱི་
ལོའི་མགོ་ཟླ་བའི་མར་ངོའི་ཚེས་ཞག་དང་པོ་ནས། བྱི་ལོའི་རྒྱལ་ཟླའི་མར་ངོའི་ཞག་མི་ཐུབ་
ཀྱི་ཚེས་ཞག་བཅོ་ལྔའི་བར་ལ། ཚེས་ཞག་དྲུག་ཅུ་ཚང་ཞིང་། ཉིན་ཞག་དགུ་ལ་མེད་པར་
ཐལ། འདོད་པའི་ཕྱིར། འདོད་མི་ནུས་ཏེ། དེ་ནས་དེའི་བར་ལ་ཟླ་བ་ཕྱེད་གཉིས་ལས་མ་
སོང་བའི་ཕྱིར་རོ། །
ཡང་བྱི་ལོའི་རྒྱལ་ཟླའི་མར་ངོའི་ཞག་མི་ཐུབ་ཀྱི་ཚེས་ཞག་བཅོ་ལྔ་པ་ཆོས་ཅན། ཁྱོད་
བྱི་ལོའི་ངོ་གང་ལ་བསགས་པའི་ཞག་མི་ཐུབ་མིན་པར་ཐལ། ཁྱོད་ཕག་ལོའི་ལོ་འཇུག་གི་
སྨིན་དྲུག་ཟླ་བའི་མར་ངོའི་གསོ་སྦྱོང་བཅུ་བཞི་པའི་ཕྱི་དེ་ཉིན་པར་མན་ཆད་ནས་བསགས་
པའི་ཞག་མི་ཐུབ་ཡིན་པའི་ཕྱིར། མ་གྲུབ་ན། དེ་དེར་ཐལ། དེ་ནས་དེའི་བར་ལ་ཉིན་ཞག་
ང་དགུ་ལས་མ་བྱུང་ཡང་། ཚེས་ཞག་དྲུག་ཅུ་ལྷག་ཆད་མེད་པར་ཚང་བའི་ཕྱིར་རོ། །མདོར་
ན་བྱི་ལོའི་རྒྱལ་ཟླའི་གསོ་སྦྱོང་ཞག་མི་ཐུབ་རྩོམ་གཞིར་གྱུར་པའི་ཚེས་མགོའི་ཟླ་བ་དེ། བྱི་
ལོའི་ལོ་མགོའི་ཟླ་བར་མི་རིགས་སམ། ཞེས་དཔྱོད་ལྡན་དག་ལ་འདྲི་བ་ཡིན་ནོ། །དེས་ན་
ལོ་གཅིག་ལ་གསོ་སྦྱོང་ཞག་མི་ཐུབ་དྲུག་འབྱུང་བའི་ངོས་འཛིན་སྙིང་པོར་དྲིལ་ན། རང་རེའི་
པཎ་ཆེན་ཐམས་ཅད་མཁྱེན་པ་དང་། ཀུན་མཁྱེན་ཆོས་ཀྱི་རྒྱལ་པོ་གཉིས། བཤད་པའི་
སྲོལ་ཐ་དད་པར་གཉིས་འཛིན་པར་སྣང་སྟེ། རྒྱལ་ཟླའི་གསོ་སྦྱོང་ཞག་མི་ཐུབ་ལྟ་བུ་ལ་
187



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
མཚོན་ན། པཎ་ཆེན་ཐམས་ཅད་མཁྱེན་པས། འཇིག་རྟེན་ལུགས་ཀྱི་མགོ་ཟླའི་ཉེར་དགུའི་
ཉིན་གསོ་སྦྱོང་ཞག་མི་ཐུབ་བྱས་ན། འཇིག་རྟེན་ལུགས་ཀྱི་གནམ་གང་གི་ཞག་དེ་དོར་བར་
མཛད། ཀུན་མཁྱེན་རིན་པོ་ཆེས། འཇིག་རྟེན་ལུགས་ཀྱི་མགོ་ཟླའི་གནམ་གང་ལ། རྒྱལ་
ཟླའི་གསོ་སྦྱོང་ཞག་མི་ཐུབ་བྱེད་དགོས་པའི་ཤེས་བྱེད་མང་དག་འགོད་པར་མཛད་ཀྱང་།
ལུགས་སྔ་མ་འཐད་པ་ཡིན། ཇི་ལྟར་སྙམ་ན། འཇིག་རྟེན་གྱི་མགོ་ཟླའི་ཉེར་དགུའི་ཉིན།
རྒྱལ་ཟླའི་གསོ་སྦྱོང་ཞག་མི་ཐུབ་བྱེད་དགོས་པའི་ཤེས་བྱེད་མང་དག་འགོད་པར་མཛད་
ཀྱང་། ལུགས་སྔ་མ་འཐད་པ་ཡིན་མར་ངོའི་གསོ་སྦྱོང་བཅུ་བཞི་པ་འབྱུང་བ་དེ་འཐད་པར་
ཐལ། དེའི་ཉིན། རྒྱལ་ཟླའི་མར་ངོའི་ཚེས་ཞག་བཅོ་ལྔ་པར་སླེབ་པའི་ཕྱིར་ཏེ། རྒྱལ་ཟླའི་
མར་ངོའི་ཉིན་ཞག་བཅུ་བཞི་པའི་ཉིན། རྒྱལ་ཟླའི་མར་ངོའི་ཚེས་ཞག་བཅོ་ལྔ་པར་སླེབ་པ་
གང་ཞིག འཇིག་རྟེན་ལུགས་ཀྱི་མགོ་ཟླའི་ཉེར་དགུའི་ཞག་ཏེ། རྒྱལ་ཟླའི་མར་ངོའི་ཉིན་
ཞག་བཅུ་བཞི་པ་ཡིན་པའི་ཕྱིར་རོ། །དང་པོ་དེར་ཐལ། སྨིན་དྲུག་ཟླ་བ་མར་ངོའི་གསོ་སྦྱོང་
བཅུ་བཞི་པ་བྱས་པའི་ཕྱི་སྟེ་ཉིན་བར་ནས། རྒྱལ་ཟླའི་མར་ངོའི་ཉིན་ཞག་བཅུ་བཞི་པའི་
བར་ལ། ཉིན་ཞག་ང་དགུ་ལོན་པ་གང་ཞིག །ཉིན་ཞག་ང་དགུ་ལ་ཚེས་ཞག་དྲུག་ཅུ་འབྱུང་
བའི་ཕྱིར། དང་པོ་དེར་ཐལ། དེ་ནས་དེའི་བར་ལ། སྨིན་དྲུག་ཟླ་བའི་མར་ངོའི་ཚེས་བཅོ་ལྔ།
མགོ་ཟླ་ཧྲིལ་པོ། རྒྱལ་ཟླའི་མར་ངོའི་ཉིན་ཞག་བཅུ་བཞི་རྣམས་སྡོམས་པས། ཉིན་ཞག་ང་
དགུ་ལྷག་ཆད་མེད་པར་ཚང་བའི་ཕྱིར། རྟགས་བསལ་ཁྱབ་པ་གསུམ་ཆར་ལ་བསྙོན་པར་
མི་ནུས་སོ། །
ཡང་འཇིག་རྟེན་ལུགས་ཀྱི་མགོ་ཟླའི་གནམ་གང་ལ་ཞག་མི་ཐུབ་ཀྱི་གསོ་སྦྱོང་འབྱུང་
བའི་དོན་ནི་མེད་དེ། འོ་ན་དེ་ལྟ་བུའི་གནམ་གང་གི་ཞག་དེ་ཆོས་ཅན། ཁྱོད་ཀྱི་ཉིན་རྒྱལ་
ཟླའི་ཚེས་ཞག་བཅོ་ལྔ་པ་དང་། ཉིན་ཞག་བཅུ་བཞི་པ་དེར་སླེབ་པར་ཐལ། ཁྱོད་རྒྱལ་ཟླའི་
མར་ངོའི་གསོ་སྦྱོང་བཅུ་བཞི་པ་བྱེད་པའི་ཞག་ཡིན་པ་གང་ཞིག །རྒྱལ་ཟླའི་ཡར་ངོའི་གསོ་
188



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
སྦྱོང་དེ། ཉིན་ཞག་གི་དབང་དུ་བྱས་པའི་གསོ་སྦྱོང་བཅུ་བཞི་པ་དང་། ཚེས་ཞག་གི་དབང་དུ་
བྱས་པའི་གསོ་སྦྱོང་བཅོ་ལྔ་པ་ཡིན་ཞེས་འདུལ་འཛིན་ཐམས་ཅད་ཞལ་གྱི་པདྨ་ཁ་ཕྱེ་སྟེ་སྨྲ་
བར་མཐུན་པའི་ཕྱིར། རྩ་བར་འདོད་ན། དེ་ལྟ་བུའི་གནམ་གང་གི་ཞག་དེ། རྒྱལ་ཟླའི་ཉིན་
ཞག་བཅུ་བཞི་པ་ཡིན་པར་ཐལ་ལོ། །འདོད་མི་ནུས་ཏེ། འཇིག་རྟེན་གྱི་མགོ་ཟླའི་ཉེར་
དགུའི་ཞག་དེ། རྒྱལ་ཟླའི་མར་ངོའི་ཉིན་ཞག་བཅུ་བཞི་པ་ཡིན་པའི་ཕྱིར། འཇིག་རྟེན་
ལུགས་ཀྱི་མགོ་ཟླའི་མར་ངོའི་ཚེས་བཅུ་དྲུག་ནས་ཉེར་དགུའི་བར་དེ་ལ། བསྟན་བཅོས་
ལུགས་ཀྱི་རྒྱལ་ཟླའི་མར་ངོའི་ཉིན་ཞག་དང་པོ་ནས། ཉིན་ཞག་བཅུ་བཞིའི་བར་དུ་ལྷག་
ཆད་མེད་པར་ཚང་བའི་ཕྱིར། ཡང་འཇིག་རྟེན་ལུགས་ཀྱི་མགོ་ཟླའི་གནམ་གང་ནས། སྨིན་
དྲུག་ཟླ་བའི་ཡར་ངོའི་ཚེས་གཅིག་གི་བར་ལ། ཚེས་ཞག་དྲུག་བཅུ་ཚང་ཞིང་། ཉིན་ཞག་ང་
དགུ་ལས་མེད་པར་ཐལ། དེ་ལྟ་བུ་གནམ་གང་གི་ཉིན་རྒྱལ་ཟླའི་གསོ་སྦྱོང་ཞག་མི་ཐུབ་
འབྱུང་བའི་ཕྱིར། རྟགས་ཁས་སོ། །འདོད་ན། དེ་ནས་དེའི་བར་ལ་ཉིན་ཞག་དྲུག་ཅུ་ཚང་
བར་ཐལ། དེ་ནས་དེའི་བར་ལ། སྨིན་དྲུག་ཟླ་བའི་ཡར་ངོའི་ཉིན་ཞག་བཅོ་ལྔ། མགོ་ཟླའི་
ཉིན་ཞག་སུམ་ཅུ། རྒྱལ་ཟླའི་མར་ངོའི་ཉིན་ཞག་བཅོ་ལྔ་རྣམས་ཚང་བའི་ཕྱིར། རྟགས་ཕྱི་
མ་གྲུབ་སྟེ། འཇིག་རྟེན་ལུགས་ཀྱི་མགོ་ཟླའི་གནམ་གང་གི་ཞག་དེ། རྒྱལ་ཟླའི་ཉིན་ཞག་
བཅོ་ལྔ་པ་ཡིན་པའི་ཕྱིར། མ་གྲུབ་ན་དེར་ཐལ། དེ་ཡོད་པ་གང་ཞིག །དེ་རྒྱལ་ཟླའི་ཉིན་
ཞག་བཅུ་བཞི་པ་མིན་པའི་ཕྱིར་རོ། ། །
ཡང་ཁ་ཅིག །རྒྱལ་ཟླའི་མར་ངོའི་གསོ་སྦྱོང་བཅུ་བཞི་པ་བྱས་པའི་ཞག་དེ། ཉིན་
ཞག་བཅུ་བཞི་པ་དང་། ཚེས་ཞག་བཅོ་ལྔ་པ་ཡིན་ནོ་སྙམ་དུ་སེམས་ན། དེ་ཡང་ཅུང་ཞིབ་ཆ་
མ་རྙེད་པའི་སྐྱོན་ཏེ། འོ་ན་དེ་འདྲའི་ཞག་དེ་ཆོས་ཅན། ཁྱོད་ཚེས་ཞག་ཡིན་པར་ཐལ། ཁྱོད་
ཚེས་ཞག་བཅོ་ལྔ་པ་ཡིན་པའི་ཕྱིར། རྟགས་ཁས་སོ། །འདོད་ན་མ་ཡིན་པར་ཐལ། ཁྱོད་
ཉིན་ཞག་ཡིན་པའི་ཕྱིར། ཁྱོད་ཉིན་ཞག་བཅུ་བཞི་པ་ཡིན་པའི་ཕྱིར། གལ་ཏེ་དེ་གཉིས་མི་
189



ན
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འགལ་ལོ་སྙམ་ན། དེ་སྐད་སྨྲ་བ་དེ་གཉིས་ཀ་ཞིབ་ཆ་མ་རྙེད་པ་སྟེ། དེ་ཆོས་ཅན། ཁྱོད་ཆུ་
ཚོད་ང་དགུ་ལྷག་ཆད་མེད་པའི་ཞག་ཡིན་པར་ཐལ། ཁྱོད་ཚེས་ཞག་མིན་པའི་ཕྱིར། འདོད་
ན་མ་ཡིན་པར་ཐལ། ཁྱོད་ཆུ་ཚོད་དྲུག་བཅུ་ལྷག་ཆད་མེད་པར་ཚང་བའི་ཞག་ཡིན་པའི་
ཕྱིར་ཏེ། ཁྱོད་ཉིན་ཞག་ཡིན་པའི་ཕྱིར། གལ་ཏེ་འདི་སྙམ་དུ་འཇིག་རྟེན་ལུགས་ཀྱི་མགོ་
ཟླའི་ཉེར་དགུ་ལ། རྒྱལ་ཟླའི་གསོ་སྦྱོང་། ཞག་མི་ཐུབ་བྱས་ན། དེའི་གནམ་གང་གི་ཞག་དེ་
མེད་པ་ཡིན་ནམ། ཡོད་ན་ཆུ་ཚོད་མི་འགྲིག་གོ་སྙམ་ན། དེ་སྐད་སྨྲ་བ་བདེན་མོད། འདི་ལ་
འབུམ་ཕྲག་གསུམ་པས་ཞག་མི་ཐུབ་འབྱུང་བའི་གནམ་གང་དྲུག་པོ་དེ་དོར་ཞེས་པའི་
བཀའ་སྙིང་པོ་ལ་ངེས་པ་རྙེད་ན། དཀའ་བའི་གནས་རང་གྲོལ་ཡིན་པའི་ཕྱིར་ཏེ། ཞག་མི་
ཐུབ་མི་འབྱུང་བའི་ཟླ་བ་རྣམས་ལ། འཇིག་རྟེན་ལུགས་ཀྱི་གནམ་གང་དེ་ལ། བསྟན་
བཅོས་ལུགས་ཀྱི་མར་ངོའི་ཚེས་ཉིན་ཞག་བཅོ་ལྔ་པར་བྱས་ཆོག་ཀྱང་། ཞག་མི་ཐུབ་འབྱུང་
བའི་ཟླ་བ་དྲུག་པོ་ལ། མར་ངོའི་ཉིན་ཞག་བཅོ་ལྔ་པ་དྲུག་ཆད་ནས་མེད་པས། འཇིག་རྟེན་
ལུགས་ཀྱི་གནམ་གང་དྲུག་པོ་དེ་ཡང་ཆད་པར་སོང་བ་ལ། ཞག་མི་ཐུབ་དོར་བ་ཞེས་ཐ་སྙད་
བཏགས་པ་ཡིན་ལ། དེས་ན་འཇིག་རྟེན་ལུགས་ཀྱི་མགོ་ཟླ་བའི་གནམ་གང་དུ་བྱེད་པའི་
ཞག་དེ་ནི། བསྟན་བཅོས་ལུགས་འདིར་རྒྱལ་ཟླའི་ཡར་ངོའི་ཚེས་གཅིག་ཏུ་སླེབས་པ་
ཡིན་ནོ། །དེས་ན་ཞིབ་ཆ་འདི་སྐད་སྨྲ་དགོས། རྒྱལ་ཟླའི་མར་ངོའི་ཉིན་ཞག་བཅོ་ལྔ་པ་ནི་
ཆད་ནས་མེད་ལ། འཇིག་རྟེན་ལུགས་ཀྱི་མགོ་ཟླའི་གནམ་གང་གི་ཞག་དེ་ཡོད་དུ་ཆུག་ཀྱང་།
དེ་ནི་རྒྱལ་ཟླའི་ཡར་ངོའི་ཚེས་གཅིག་ཏུ་སླེབས་པ་ཡིན་ནོ། །ཞེས་དཔྱོད་ལྡན་གྱི་སྙིང་གི་
བདུད་རྩིར་བཟུང་དགོས་སོ། །
དེ་ལ་དཔྱོད་ལྡན་དག་ན་རེ། འོ་ན་འཇིག་རྟེན་ལུགས་ཀྱི་རྒྱལ་ཟླའི་ཡར་ངོའི་ཚེས་
གཅིག་དེ། བསྟན་བཅོས་ལུགས་ཀྱི་རྒྱལ་ཟླའི་ཡར་ངོའི་ཚེས་གཉིས་ཡིན་པར་ཐལ། འཇིག་
རྟེན་ལུགས་ཀྱི་མགོ་ཟླའི་གནམ་གང་དེ། བསྟན་བཅོས་ལུགས་ཀྱི་རྒྱལ་ཟླའི་ཡར་ངོའི་ཚེས་
190.



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
གཅིག་ཡིན་པའི་ཕྱིར། །འདོད་ན། འཇིག་རྟེན་ལུགས་ཀྱི་ཐ་སྐར་ཟླ་བའི་གནམ་གང་དེ།
བསྟན་བཅོས་ལུགས་ཀྱི་སྨིན་དྲུག་ཟླ་བའི་ཡར་ངོའི་ཚེས་གཅིག་ཏུ་ཐལ་བ་དང་། འཇིག་
རྟེན་ལུགས་ཀྱི་སྨིན་དྲུག་ཟླ་བའི་ཡར་ངོའི་ཚེས་གཅིག་དེ། བསྟན་བཅོས་ལུགས་ཀྱི་སྨིན་
དྲུག་ཟླ་བའི་ཡར་ངོའི་ཚེས་གཉིས་ཡིན་པར་ཐལ་ལོ། །འདོད་ན། འཇིག་རྟེན་ལུགས་ཀྱི་
མགོ་ཟླའི་ཉེར་བརྒྱད་ཀྱི་ཉིན། རྒྱལ་ཟླའི་མར་ངོའི་གསོ་སྦྱོང་ཞག་མི་ཐུབ་འབྱུང་བར་ཐལ་ཏེ།
འཇིག་རྟེན་ལུགས་ཀྱི་ཐ་སྐར་ཟླ་བའི་གནམ་གང་ནས་འཇིག་རྟེན་ལུགས་ཀྱི་མགོ་ཟླའི་ཉེར་
བརྒྱད་གྱི་བར་ལ། ཉིན་ཞག་ང་དགུ་ཚང་བས། ཚེས་ཞག་དྲུག་ཅུ་ཡང་ཚང་དགོས་པའི་
ཕྱིར་རོ། །ཟེར་ན་མགོ་རེ་ན་ཡིན་ཀྱང་། ལན་རྗེས་ནས་འབུལ་ལོ། །
ཡང་གལ་ཏེ་འཇིག་རྟེན་ལུགས་ཀྱི་མགོ་ཟླའི་གནམ་གང་སོགས་དྲུག་པོ་དེ་ནི། ཞག་
ལྷག་པོ་ཡིན་པས། ཚེས་ཟླ་བཅུ་གཉིས་པོ་གང་གི་ཞག་ཏུ་ཡང་མི་གཏོགས་སོ་སྙམ་ན། དེ་
འདྲ་བ་སེམས་པ་མང་དག་ཡོད་པས་ཉོན་ཅིག །འོ་ན་རྒྱལ་ཟླ་བའི་མར་ངོའི་ཚེས་ཞག་བཅོ་
ལྔ་རྫོགས་པའི་ཕྱི་དེ་ཉིན་བར་ནས། རྒྱལ་ཟླའི་ཡར་ངོའི་ཚེས་ཞག་དང་པོ་དེ་མི་འཐད་པར་
ཐལ། རྒྱལ་ཟླའི་མར་ངོའི་ཚེས་ཞག་བཅོ་ལྔ་པ་དང་། རྒྱལ་ཟླའི་ཡར་ངོའི་ཚེས་ཞག་དང་པོ་
གཉིས་ཀྱི་བར་དུ་ཞག་གཅིག་གིས་ཆོད་པའི་ཕྱིར་ཏེ། འཇིག་རྟེན་ལུགས་ཀྱི་མགོ་ཟླའི་
གནམ་གང་དེ། རྒྱལ་ཟླའི་མར་ངོའི་ཚེས་ཞག་བཅོ་ལྔ་པའི་ཕྱི་དེ་ཉིན་བར་གྱི་ཞག་ཡིན་པ་
གང་ཞིག །དེ་རྒྱལ་ཟླའི་ཡར་ངོའི་ཚེས་གཅིག་ཀྱང་མ་ཡིན་པའི་ཕྱིར་རོ། །དེས་ན་ཟླ་བ་
གཅིག་གི་མར་ངོ་དང་ཡར་ངོའི་བར་དུ་ཞག་གཅིག་ངལ་གསོ་བ་དེ། ཉི་ཟླས་གླིང་བཞིར་བྱ་
བ་བྱེད་མ་ནུས་པའི་སྐྱིད་ལྕོགས་ཡིན་ནམ་སོམས་ཤིག །ཡང་འདི་སྐད་ཅེས། རྒྱལ་ཟླ་བའི་
མར་ངོ་དེ་ལ་ཚེས་ཞག་བཅོ་ལྔ་ཡང་མ་ཚང་བར་ཐལ། རྒྱལ་ཟླའི་མར་ངོའི་ཚེས་ཞག་བཅུ་
བཞི་པ་མེད་པའི་ཕྱིར། མ་གྲུབ་ན། འོ་ན་རྒྱལ་ཟླའི་མར་ངོའི་ཉིན་ཞག་བཅུ་གསུམ་པ་དེ་དེ་
ཡིན་པར་ཐལ། དེ་ཡོད། དེ་ལས་གཞན་པ་མེད་པའི་ཕྱིར། འདོད་ན། ཚེས་ཞག་དང་ཉིན་
191



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཞག་གི་གཞི་མཐུན་ཡོད་པར་ཐལ་བ་སྔར་བཞིན་ཟེར་ན། འདི་རིགས་རིགས་པ་ཕྲ་མོ་ཡིན། །
རྒྱལ་ཟླའི་མར་ངོའི་ཚེས་ཞག་བཅུ་བཞི་པ་བཅུ་གསུམ་པ་སོགས་ཁོ་རང་ཡིན་ཟེར་བ་
ཙམ་ལ། ཉིན་ཞག་འདི་ལ་འབྱུང་ནི་ངེས་གསལ་དཀའ་བ་ཡིན་ཏེ། ཉི་ཟླའི་བགྲོད་པ་
མགྱོགས་བུལ་གྱིས་ཆུ་ཚོད་རིམ་བཞིན་ནུར་བའི་དབང་ལས་སོ། །དེས་ན་འདུལ་རང་
རྐང་ལ། ལོ་གཅིག་ལ་ཚེས་ཞག་སུམ་བརྒྱ་དྲུག་ཅུའམ། ཉིན་ཞག་སུམ་བརྒྱ་ང་བཞི་འབྱུང་གི །
དེ་ལས་ལྷག་པ་མི་འབྱུང་སྟེ། ཤོལ་མེད་ཀྱི་ལོ་གཅིག་ལ་ཟླ་བ་བཅུ་གཉིས་ལས་མི་
འབྱུང་ལ། ཟླ་བ་བཅུ་གཉིས་པོ་དེ་ལ་ཉིན་ཞག་སུམ་ཅུ་ཚང་བའི་ཟླ་བ་དྲུག་དང་། ཉིན་ཞག་
ཉེར་དགུ་ལས་མེད་པའི་ཟླ་བ་དྲུག་འབྱུང་གི །དེ་ལས་སྤྲོས་པ་ཅི་ཡང་འབྱུང་རྒྱུ་མེད་པའི་
ཕྱིར་རོ། ། །
དེས་ན་དཔལ་འབུམ་ཕྲག་གསུམ་པས། འདུལ་བ་རང་ལུགས་ལ། ཞག་མི་ཐུབ་དང་
བཅས་པ་ཡི། །ཟླ་བ་བཅུ་གཉིས་ལ་ལོ་གཅིག །ཅེས་པ་འདི་ཚད་མར་བཟུང་ནས། ཁྱིམ་ལོ་
དང་ཁྱིམ་ཞག་སོགས་འདིར་བཏང་སྙོམས་སུ་མཛད་པ་དེ་སྐབས་སུ་བབ་ཀྱི། གཞན་དག་
འདུལ་བ་འདི་ལ། དུས་འཁོར་གྱིས་རྒྱས་བཀབ་སྟེ། ཞག་གསུམ་རྣམ་དབྱེ་ཚད་མར་བྱས་
ཏེ་ལོ་གཅིག་ལ། ཁྱིམ་ཞག་སུམ་བརྒྱ་དྲུག་ཅུ། ཉིན་ཞག་སུམ་བརྒྱ་དྲུག་ཅུ་རེ་ལྔ། ཚེས་ཞག་
སུམ་བརྒྱ་བདུན་ཅུ་རྩ་གཅིག་རྗེས་འབྲང་དང་བཅས་པ་ཡོད་ཅེས་བཤད་གནང་བ་འདི།
དཔྱོད་ལྡན་དག་གིས་དཔྱོད་པར་རིགས་ཏེ། འོ་ན། རྒྱལ་ཟླ་སོགས་གསོ་སྦྱོང་ཞག་མི་ཐུབ་
འབྱུང་བའི་ཟླ་བ་དྲུག་པོ་དེ་ལ་ཡང་། ཁྱིམ་ཞག་སུམ་ཅུ་སུམ་ཅུ་ཚང་བར་ཐལ། ཤོལ་མེད་
ཀྱི་ཟླ་བ་བཅུ་གཅིག་ལ། ཁྱིམ་ཞག་སུམ་བརྒྱ་དྲུག་ཅུ་ཚང་བའི་ཕྱིར། རྟགས་ཁས་སོ། །
འདོད་ན་རྒྱལ་ཟླ་ལ། ཉིན་ཞག་སུམ་ཅུ་ཚང་བར་ཐལ། དེ་ལ་ཁྱིམ་ཞག་སུམ་ཅུ་ཚང་བའི་
ཕྱིར། འདོད་ན། རྒྱལ་ཟླ་ཆོས་ཅན། ཁྱོད་ལ་ཉིན་ཞག་སུམ་ཅུ་མ་ཚང་བར་ཐལ། ཁྱོད་ཉིན་
ཞག་སུམ་ཅུར་ཚང་བ་ལ། ཉིན་ཞག་གཅིག་གིས་ཆད་པའི་ཟླ་བ་ཡིན་པའི་ཕྱིར་ཏེ། ཁྱོད་
192



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཞག་མི་ཐུབ་འབྱུང་བའི་ཟླ་བ་ཡིན་པའི་ཕྱིར། ཁྱབ་སྟེ། ཉིན་ཞག་གཅིག་གིས་མི་ཆོག་པའི་
ཕྱིར་རོ། །དུས་ཚིག་རྣམས་ཀྱིས་ཟླ་བ་ཕྱེད་ནུས་པ་ཉིད་ལའོ་ཞེས་བཤད་པས་སོ། །འདི་ལ་
ཁོ་ན་རེ། ཞིབ་ཆ་ཕྱེད་དགོས་པས། ཚེས་ཞག་གི་དབང་དུ་བྱས་པའི་རྒྱལ་ཟླ་དེ་ལ་ཉིན་ཞག་
སུམ་ཅུ་མ་ཚང་ཡང་། སྤྱིར་རྒྱལ་ཟླ་ལ་དེ་ཚང་བར་ཁས་ལེན་ནོ་སྙམ་ན། འོ་ན་ཤོལ་མེད་བྱི་
ལོ་ལ་རྒྱལ་ཟླ་བ་ཐ་དད་པ་གསུམ་འབྱུང་བར་ཐལ། དེ་ལ་ཚེས་ཞག །ཉིན་ཞག །ཁྱིམ་ཞག་
གི་དབང་དུ་བྱས་པའི་ཟླ་བ་མི་འདྲ་བ་གསུམ་འབྱུང་བའི་ཕྱིར་རོ། །དེ་འབྱུང་ཡང་སྐྱོན་མེད་
དོ་སྙམ་ན། འོ་ན་རྒྱལ་ཟླ་གཅིག་ལ། ཐོག་མར་ཚེས་ཞག་གི་དབང་དུ་བྱས་པའི་རྒྱལ་ཟླ་
རྫོགས། དེ་རྗེས་ཉིན་ཞག་གི་དབང་དུ་བྱས་པའི་རྒྱལ་ཟླ་རྫོགས། དེ་རྗེས་ཁྱིམ་ཞག་གི་
དབང་དུ་བྱས་པའི་རྒྱལ་ཟླ་རྫོགས་ཏེ་རིམ་པ་གསུམ་འཆོས་རིགས་པར་ཐལ། དེ་གསུམ་
ཡོད། དེ་གསུམ་གཅིག་ཆར་དུ་མི་རྫོགས་པའི་ཕྱིར། འདོད་ན། ཚེས་ཞག་གི་དབང་དུ་བྱས་
པའི་རྒྱལ་ཟླ་རྫོགས་པའི་ཕྱི་དེ་ནས། ཚེས་ཞག་གི་དབང་དུ་བྱས་པའི་རྟ་པ་ཟླ་བའི་ཚེས་
མགོ་རྩོམ་པ་མི་རིགས་པར་ཐལ། དེ་གཉིས་ཀྱི་བར་དུ་ཞག་གམ་ཆུ་ཚོད་སོགས་དུས་རིང་
པོས་བར་ཆོད་དེ། བསྒྲིག་ཅིང་བསྡད་དགོས་བྱུང་འདུག་པའི་ཕྱིར་རོ། །
ཡང་སྨིན་དྲུག་ཟླ་བའི་མར་ངོའི་གསོ་སྦྱོང་ཞག་མི་ཐུབ་ཀྱི་ཕྱི་དེ་ཉིན་བར་ནས། རྒྱལ་
ཟླའི་མར་ངོའི་གསོ་སྦྱོང་ཞག་མི་ཐུབ་ཀྱི་བར་ལ། ཉིན་ཞག་དྲུག་ཅུར་གཅིག་གིས་ཆད།
ཚེས་ཞག་དྲུག་ཅུ་ཚང་ཞེས་འདུལ་བ་པ་ཀུན་གྱི་གཏམ་བྱར་གླེང་བ་འདི་མི་བདེན་པར་ཐལ།
དེ་ནས་དེའི་བར་ལ་ཉིན་ཞག་དྲུག་ཅུ་ཚང་བའི་ཕྱིར། མ་གྲུབ་ན། དེར་ཐལ། དེ་ནས་དེའི་
བར་ལ་ཉིན་ཞག་དྲུག་བཅུ་ཚང་བའི་ཕྱིར། མ་གྲུབ་ན། དེར་ཐལ། དེ་ནས་དེའི་བར་ལ་སྨིན་
དྲུག་ཟླ་བའི་ཡར་ངོ་ཟླ་ཕྱེད། མགོ་ཟླ་ཧྲིལ་པོ་རྒྱལ་ཟླའི་མར་ངོའི་ཉིན་ཞག་བཅུ་བཞི་སྟེ་
ཉིན་ཞག་ང་དགུ་ཚང་བ་མཐུན་གྲུབ་ཀྱི་སྟེང་དུ་སྨིན་དྲུག་ཟླ་བའི་མར་ངོའི་ཉིན་ཞག་བཅུ་
བཞི་པའི་ཕྱི་དེ། སྨིན་དྲུག་ཟླ་བའི་མར་ངོའི་ཉིན་ཞག་བཅོ་ལྔ་པ་གཅིག་ཀྱང་མ་ཆད་པར་
193



གངས་ཅན་རིག་བཅུད་ལས།། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡོད་དོ་ཞེས་ཁྱོད་ཀྱིས་ཁས་བླངས་དགོས་པའི་ཕྱིར། དེ་ཁས་བླངས་མི་དགོས་ན། ཁྱོད་ཀྱི་
སྨིན་དྲུག་ཟླ་བ་དེ་ལ། ཁྱིམ་ཞག་སུམ་བཅུ་ལྟ་ཞོག །ཉིན་ཞག་སུམ་བཅུ་ཚང་བ་ཡང་སྒྲུབས་
ཤིག་གོ །ཡང་དུས་ཚིགས་ཀྱི་ཟླ་བ་ཡིན་ན། ཁྱིམ་ཞག་སུམ་བཅུ་ལྷག་ཆད་མེད་པར་ཚང་
བའི་ཟླ་བ་ཡིན་དགོས་པར་ཐལ། ཤོལ་མེད་ཀྱི་ལོ་ཡིན་ན་ཁྱིམ་ཞག་སུམ་བརྒྱ་དྲུག་ཅུ་ལྷག་
ཆད་མེད་པར་ཚང་བའི་ལོ་ཡིན་དགོས་པའི་ཕྱིར། འདོད་ན། ཚེས་ཞག་གི་དབང་དུ་བྱས་
པའི་ཟླ་བས་མ་ངེས། མ་གྲུབ་ན། དེར་ཐལ། ཁྱོད་ཞག་མི་ཐུབ་དང་བཅས་པ་ཡི། ཟླ་བ་
བཅུ་གཉིས་ལ་ལོ་གཅིག །ཅེས་པའི་ཚིག་ཟུར་གྱི་ཟླ་བ་བཅུ་གཉིས་ཞེས་པའི་དངོས་བསྟན་
གྱི་ཟླ་བ་ཡིན་པའི་ཕྱིར། ཆོས་ཅན་ཡིན་པའི་ཕྱིར། གོང་དུ་མ་ཁྱབ་ན། ཚེས་ཟླ་ཡིན་ན།
དུས་ཚིགས་ཀྱི་ཟླ་བ་མ་ཡིན་དགོས་པར་ཐལ་ལོ། །འདོད་ན། འདུལ་བ་ནས་བཤད་པའི་
ཞག་མི་ཐུབ་འདོར་ཚུལ་གྱིས་ཞག་མི་ཐུབ་འདོར་བའི་གོ་མི་ཆོད་པར་ཐལ། འདུལ་བ་ནས་
བཤད་པས་ཚེས་ཟླས་དུས་ཚིགས་ཀྱི་ཟླ་བའི་གོ་མི་ཆོད་འདུག་པའི་ཕྱིར་རོ། །རྩ་བར་མ་
ཁྱབ་ན། ཚེས་ཟླ་བཅུ་གཉིས་ཞག་མི་ཐུབ་དྲུག་དང་བཅས་པ་ལ་ལོ་གཅིག་ཏུ་བཞག་པའི་
ཚེས་ལོ་ཆོས་ཅན་གྱིས་མ་ངེས་སོ། །རྟགས་མ་གྲུབ་ན། དེར་ཐལ། ཁྱོད་ཟླ་བ་བཅུ་གཉིས་
ལ་ལོ་གཅིག །ཞེས་པའི་དངོས་བསྟན་གྱི་ལོ་ཡིན་པའི་ཕྱིར་རོ། །མ་ཁྱབ་ན། འདུལ་མངོན་
ནས་བཤད་པའི་ལོས་ལོའི་གོ་མི་ཆོད་པར་ཐལ་ལོ། །དེས་ན་འདུལ་མངོན་རང་རྐང་གི་ལོ་
འདི་ལ་ནི། ཚེས་ཞག་ང་དྲུག་ལས་མི་འདུག་སྟེ། ཚེས་ཟླ་བཅུ་གཉིས་ལ་ཞག་མི་ཐུབ་དྲུག་
འབྱུང་བའི་གནད་ཀྱིས་ཉིན་ཞག་དྲུག་ཆེད་པར་ཁས་བླངས་དགོས་པའི་ཕྱིར་རོ། །གལ་ཏེ་
རང་རང་ཐད་སོར་ཆད་ཀྱང་། ཚེས་ཟླ་བཅུ་གཉིས་རྫོགས་རྗེས་ལོ་དེ་ཁ་ཚང་བར་བྱ་བའི་
ཕྱིར་ཉིན་ཞག་དྲུག་ལྷག་པོར་འདོན་ནོ་སྙམ་ན། རྩིས་པའི་འགྲོས་ཀྱིས་འདུལ་བ་ལག་ལེན་
ལ་ཅོ་འདྲིར་མི་འགྱུར་རམ་སོམས་ཤིག །གལ་ཏེ་ལོ་གཅིག་ལ་ཉིན་ཞག་སུམ་བརྒྱ་དྲུག་ཅུ་
ཚང་པ་གཅིག་དགོས་ཏེ། ལོ་གཅིག་ལ་ཟླ་བ་བཅུ་གཉིས་ཚང་དགོས། ཟླ་བ་རེ་ལ་ཉིན་ཞག་
194



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
སུམ་ཅུ་རེ་ཚང་དགོས་པར། ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་སུམ་ཅུར་
འགྱུར། །ཞེས་བཤད་པ་མ་ཡིན་ནམ་སྙམ་ན། བཤད་མོད། སྤྱིར་བཏང་དམིགས་བསལ་དུ་
འཆད་དགོས་ཏེ། སྒྲ་ཇི་བཞིན་པ་ཟླ་རེ་ལ་ཉིན་ཞག་སུམ་ཅུ་རེ་ཚང་དགོས་ན། འདུལ་
མངོན་རང་ལུགས་དང་འགལ་བའི་ཕྱིར་རོ། །ཡང་ཁོ་ན་རེ། ཚེས་ལོ་གཅིག་ལ་ཉིན་ཞག་
དྲུག་ཆད་པ་མ་ཡིན་པར་ཐལ། ཚེས་ལོ་གཅིག་ལ་ཉིན་ཞག་དྲུག་ལྷག་པ་ཡིན་པའི་ཕྱིར་ཏེ།
ཚེས་ལོ་དེ་ལ་ཚེས་ཟླ་བཅུ་གཉིས་དང་ཉིན་ཞག་དྲུག་རེ་ལྷག་པ་དེ་ལོ་ལྔར་བསགས་པས།
འདུལ་བ་རང་ལུགས་ལ་ལོ་ལྔ་རེ་ནས་ཟླ་ཤོལ་རེ་འདོན་པ་དེ་འབྱུང་བའི་ཕྱིར་རོ་ཞེས་ཟེར་ན།
ཁྱེད་ཅག་གི་འཁྲུལ་གཞི་ཐམས་ཅད་དེས་བྱས་པར་སྣང་མོད། དེའི་གནད་འདི་ལྟར་ཡིན་ཏེ།
ཞག་མི་ཐུབ་ཀྱི་ཞག་དྲུག་པོ་དེ་ཟླ་བ་རང་རང་དྲུག་པོ་དེར་ལྷག་ནས་བཞག་པའམ་ཟླ་བ་
བཅུ་རྫོགས་རྗེས་ལྷག་པོར་ཞག་དྲུག་བསགས་ནས་འཇོག་པ་གང་ཡང་མ་ཡིན་གྱི། སྤྱིར་
ཚེས་ཞག་དང་ཉིན་ཞག་གི་བར་ན་ཆུ་ཚོད་རེའམ། ཡུད་ཙམ་ཕྱེད་རེ་ཡོད་པའི་ཆུ་ཚོད་དམ་
ཡུད་ཙམ་ཕྱེད་པོ་དེ་དག་བསྡོམས་ནས། ལོ་རེ་ལ་ཞག་དྲུག་རེར་འགྱུར་བ་དེ་ལོ་ལྔ་ནས་ཟླ་
བར་ལོངས་པས། གཉིས་པོའི་བར་ཁྱད་ལ་འདི་ཙམ་འབྱུང་བ་དེ་ཤེས་པར་བྱ་བའི་ཕྱིར་
འདུལ་བ་ནས་ལོ་ལྔ་ནས་ཟླ་ལྷག་རེ་འདོན་པ་ཡིན་པའི་ཕྱིར་རོ། །
དེ་ལྟར་མིན་པ་ལྷག་པོར་ཞག་དྲུག་གནས་ཚོད་ལ་ལྷག་རྒྱུ་ཡིན་ན། ལོ་སྔ་མའི་ཟླ་བ་
བཅུ་གཉིས་རྫོགས་ནས་ལོ་ཕྱི་མ་འཆར་གྱི་བར་ལ་ཞག་དྲུག་པོ་དེས་ཆོད་དགོས་པས།
མཁས་པས་བདེ་བའི་དགའ་སྟོན་དུ་འགྱུར་བ་མ་ལགས་སམ། དེ་ལ་ཡང་འདི་སྙམ་དུ་
འདུལ་བ་རང་ལུགས་ལ་ཡང་། ལོ་གཅིག་ལ་ཁྱིམ་ཞག་སུམ་བརྒྱ་དང་དྲུག་བཅུ་འབྱུང་
རིགས་པར་ཐལ། གནམ་ཞག་ཅེས་པ་ཚེས་ཞག་དང་། ས་ཞག་ཅེས་པ་ཁྱིམ་ཞག་གི་ཐ་སྙད་
ཁས་ལེན་རིགས་པའི་ཕྱིར་ཏེ། ཚེས་ཞག་དང་ཁྱིམ་ཞག་གི་བར་ཁྱད་ལ་ཞག་བཅུ་གཅིག་
འབྱུང་བའི་དབང་གིས་ལོ་གསུམ་ནས་ཟླ་ཤོལ་འདོན་པ་དེ་འཐད་པའི་ཕྱིར་སྙམ་ན། འཁྲུལ་
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གཞི་དེ་སྣང་མོད། དེའི་གནད་ནི་འདུལ་བར་རང་ལུགས་ལ་ཁྱིམ་ཞག་ཁས་བླངས་ནས།
ཟླ་བ་རེ་ལ་ཁྱིམ་ཞག་སུམ་བཅུ་རེ་ཚང་བ་རང་ལུགས་ལ་ཁས་ལེན་ནོ་ཞེས་བབ་ཅོལ་སྨྲ་བ་
མ་ཡིན་གྱི། རྒྱལ་པོའི་རྩིས་པ་དག་དེ་སྐད་གླེང་བ་བཞིན་རྒྱལ་པོ་དེ་ཉིད་ཚད་མར་བྱེད་པས་
ཟླ་ཤོལ་འདོར་བ་སོགས་རྒྱལ་པོའི་རྗེས་སུ་འབྲང་བ་ཙམ་ཡིན་པའི་ཕྱིར་རོ། །
དེས་ན་གོང་དུ་དཔྱད་པ་བྱས་པའི་དོན་འཇིག་རྟེན་ལུགས་ཀྱི་མགོ་ཟླ་བའི་གནམ་
གང་དེ་ཆད་ཅེས་སམ། དེ་ཉིད་རྒྱལ་ཟླའི་ཡར་ངོའི་ཚེས་གཅིག་ཏུ་སླེབས་ཞེས་པའི་དོན།
འཇིག་རྟེན་ལུགས་ཀྱི་མགོ་ཟླའི་གནམ་གང་ཞེས་པའམ། རྒྱལ་ཟླ་བའི་མར་ངོའི་ཉིན་ཞག་
བཅོ་ལྔ་པའི་ཐ་སྙད་ཆད་ནས་འཇོག་རྒྱུ་མེད་ཀྱང་། དེ་གཉིས་ཀྱི་དོན་མ་ཆད་པར་རྒྱལ་ཟླའི་
ཡར་ངོའི་ཚེས་གཅིག་དེ་ལ་དེ་གཉིས་ཀྱི་དོན་ཚང་ཞེས་པའི་དོན་ཡིན་གྱི་འཇིག་རྟེན་ལུགས་
ཀྱི་མགོ་ཟླའི་གནམ་གང་དེ། རྒྱལ་ཟླའི་ཡར་ངོའི་ཚེས་གཅིག་ཏུ་བཟུང་ནས་སླར་ཡང་
བསྟན་བཅོས་ལུགས་ཀྱི་རྒྱལ་ཟླའི་ཚེས་གཅིག་རྗེས་འབྱུང་རྒྱུ་མེད་པའི་གནད་རྟོགས་ན།
དཀའ་བའི་གནས་ཐམས་ཅད་རང་གྲོལ་ཡིན་པས། གོང་དུ་ལན་རིམ་པས་འབུལ་ལོ་ཞེས་
སྙན་གསན་ཕབ་ཚར་བ་དེ་ཡིན་པས་སྣོད་མིན་ལ་གསང་བ་སྒྲོགས་པར་མ་བྱེད་ཅིག །ཡང་
མཁས་པ་རྫོང་དཀར་བའི་འདུལ་སྤྱིར། ཤོལ་མེད་ཀྱི་མགོ་ཟླ་བ་ལ་དགུན་ཉི་ལོག་ཅིང་།
དགུན་ཉི་ལྡོག་ནས། ཉིན་ཞག་གོ་གཅིག་དང༌། ཆུ་ཚོད་བཅུ་དགུ །ཆུ་སྲང་གསུམ།
དབུགས་གསུམ། ཚེས་ཞག་གོ་གཉིས་དང་། ཆུ་ཚོད་ཞེ་དྲུག །ཆུ་སྲང་དགུ །དབུགས་
གཅིག་རྣམས་འདས་པའི་དཔྱིད་ཟླ་དང་པོ་ལ་དཔྱིད་ཉིན་མཚན་མཉམ་པ་དང་། དེ་ནས་
ཞག་གསུམ་དེ་ལྟར་འདས་པའི་དབྱར་ར་ལ་དབྱར་ཉི་བཟློག་པ་དང་། དེ་ནས་ཞག་གསུམ་
དེ་ལྟར་འདས་པའི་སྟོན་ཟླ་དང་པོ་ལ་སྟོན་ཉིན་མཚན་མཉམ་པ་འབྱུང་ཞེས་དང་། དུས་ཚིག་
ལ་བཞིར་ཕྱེ་བའི་དུས་ཚིགས་རེ་རེ་ལ་ཟླ་བ་གསུམ་གསུམ་བཤད་པ་རགས་རྩིས་ཡིན་གྱི།
ཞིབ་ཏུ་ན་ཟླ་བ་གསུམ་དང་ཚེས་ཞག་གཉིས། ཆུ་ཚོད་ཞེ་དྲུག་སོགས་ཡོད་ཅེས་ཞིབ་པར་
196



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
འཆད་པ་ལེགས་བཤད་དུ་སྣང་མོད། ཆོས་འདུལ་བ་བདུད་རྩི་སྙིང་པོ་ལྟ་བུ་བསྲུབ་པའི་
ལེགས་བཤད་ཨེ་ཡིན་ལྟའོ་སྙན་བསྒྲེང་ཤིག །འོ་ན་མགོ་རྒྱལ་རྟ་པའི་ཟླ་བ་གསུམ་ལ། ཟླ་
བ་གསུམ་དང་ཚེས་ཞག་གཉིས་ལྷག་པོར་བྱུང་བའི་ཚེས་ཞག་ལྷག་པོ་དེ་ཆོས་ཅན། ཁྱོད་
དགུན་ཟླ་གསུམ་པོ་གང་རུང་གི་ཚེས་ཞག་ཡིན་པར་ཐལ། ཁྱོད་དེ་དང་དགུན་ཟླ་གསུམ་པོ་
གང་རུང་གི་ཚེས་ཞག་ཏུ་མ་གཏོགས་པའི་ཚེས་ཞག་གང་རུང་ཡིན་པ་གང་ཞིག །ཕྱི་མ་དེ་མ་
ཡིན་པའི་ཕྱིར། དང་པོ་གྲུབ་སྟེ། དུས་ཚིགས་བཞིས་ཟླས་ཕྱེ་བའི་དགུན་གྱི་དུས་ཚིགས་ཀྱི་
ཚེས་ཞག་ཡིན་པའི་ཕྱིར། འདོད་ན། གསུམ་པོ་གང་གི་ཚེས་ཞག་ཡིན་སྨྲོས་ཤིག །གལ་ཏེ་
རྒྱལ་ཟླའམ། རྟ་པ་ཟླ་བ་གང་རུང་གི་ཚེས་ཞག་ཡིན་པའི་ཕྱིར་ཟེར་ན། རྒྱལ་ཟླའི་ཚེས་ཞག་
ཡིན་ན་རྒྱལ་ཟླའི་ཚེས་ཞག་པོ་གཅིག་འབྱུང་བ་དང་། རྟ་ཟླའི་ཡིན་ན། རྟ་ཟླ་ལ་ཚེས་ཞག་པོ་
གཅིག་ཡོད་པར་ཐལ་བའི་སྐྱོན་གནས་སོ། ། །
གལ་ཏེ་དེ་སྲིད་ཀྱང་དམིགས་བསལ་ཡིན་པས་སྐྱོན་མེད་དོ་སྙམ་ན། དེ་གཉིས་ལ་
ཚེས་ཞག་པོ་གཅིག་འབྱུང་བ་མི་སྲིད་པར་ཐལ། རྒྱལ་ཟླའི་མར་ངོ་ལ་ཡང་ཚེས་ཞག་བཅོ་ལྔ་
ལས་མི་སྲིད་པའི་ཕྱིར། དེའི་ཡར་ངོ་ལ་ཡང་ཚེས་ཞག་བཅོ་ལྔ་ལས་མི་སྲིད་པའི་ཕྱིར། དང་
པོ་དེར་ཐལ། སྨིན་དྲུག་ཟླ་བའི་མར་ངོའི་གསོ་སྦྱོང་བཅུ་བཞི་པའི་ཕྱི་དེ་ཉིན་བར་ནས་རྒྱལ་
ཟླའི་མར་ངོའི་གསོ་སྦྱོང་ཞག་མི་ཐུབ་ཀྱི་བར་ལ་ཚེས་ཞག་དྲུག་ཅུ་དང་། ཉིན་ཞག་ང་དགུ་
ལས་ལྷག་ཆད་གཏན་ནས་མེད་དོ་ཞེས། ཞག་མི་ཐུབ་འབྱུང་བའི་གནད་ཀྱིས་སྨྲ་དགོས་
པའི་ཕྱིར་རོ། །ཕྱི་མ་ཡང་དེར་ཐལ། རྒྱལ་ཟླའི་མར་ངོའི་གསོ་སྦྱོང་ཞག་མི་ཐུབ་ཀྱི་ཕྱི་དེ་
ཉིན་བར་ནས། དབོ་ཟླའི་ཞག་མི་ཐུབ་ཀྱི་བར་ལ་ཚེས་ཞག་དྲུག་ཅུ་དང་། ཉིན་ཞག་ང་དགུ་
ལ་ལྷག་ཆད་ཅི་ཡང་མེད་པའི་ཕྱིར་རོ། །འདོད་ན། དགུན་ཟླ་གསུམ་ལ་ལྷག་པོར་བྱུང་བའི་
ཚེས་ཞག་གཉིས་པོ་ཆོས་ཅན། ཁྱོད་མགོ་རྒྱལ་རྟ་གསུམ་པོ་གང་རུང་གི་ཚེས་ཞག་ཡིན་པར་
ཐལ། ཁྱོད་དུས་ཚིགས་ལ་བཞིར་ཕྱེ་བའི་དགུན་གྱི་ཚེས་ཞག་ཡིན་པའི་ཕྱིར། འདོད་ན་
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གསུམ་པོ་གང་གི་ཡིན་སྨྲོས་ཤིག །གལ་ཏེ་དགུན་གྱི་དུས་ཚིགས་ཟླ་བ་གསུམ་པོ་ལ་ཟླ་བ་
གསུམ་དང་། ཚེས་ཞག་གཉིས་དང་། ཆུ་ཚོད་ཞེ་དྲུག་འབྱུང་བ་ནི་ངེས་དག་ཡིན་ལ། ཚེས་
ཞག་གཉིས་པོ་དེ་ཟླ་བ་འདིའི་ཚེས་ཞག་ཡིན་ཞེས་སུས་ཀྱང་བཟུང་བར་མི་ནུས་སོ་ཞེས་སྨྲ་
བར་བྱེད་ན། ཆོས་འདུལ་བ་འདི་ལ་ཟླ་བ་བཅུ་གཉིས་པོ་ཞག་མི་ཐུབ་དྲུག་གི་ཚིགས་
བསྡོམས་པའི་གནད་ཀྱིས། དེ་སྐད་སྨྲ་བའི་ཟོལ་གྱིས་འཁྱོག་འགྲོས་ཐོན་པར་མི་འགྱུར་ཏེ།
འོ་ན་དགུན་སྟོད་ཀྱི་ཟླ་བ་ཕྱེད་གཉིས་ལ་ཟླ་བ་ཕྱེད་གཉིས་དང་ཚེས་ཞག་ལྷག་པོ་གཅིག་
འབྱུང་རིགས་པར་ཐལ། དགུན་གྱི་ཟླ་བ་གསུམ་ལ་ཟླ་བ་གསུམ་དང་ཚེས་ཞག་ལྷག་པོ་
གཉིས། ཆུ་ཚོད་ཞེ་དྲུག་རྣམས་འབྱུང་བར་ཁས་བླངས་པའི་ཕྱིར། འདོད་ན། དགུན་སྟོད་ཀྱི་
ཟླ་བ་ཕྱེད་གཉིས་འདས་ཕྱེད་ལུས་པའི་ཚེ་ན། དགུན་ཟླ་བ་གཅིག་དང་ཚེས་ཞག་བཅོ་ལྔའི་
ཐིམ་པ་ལ་ལྷག་ཆད་མེད་ཅིང་། ཉིན་ཞག་གཅིག་ཆད་པའི་དབང་གིས་རྒྱལ་ཟླའི་མར་ངོའི་
ཉིན་ཞག་བཅུ་བཞི་པ་ལ་གསོ་སྦྱོང་ཞག་མི་ཐུབ་འབྱུང་བར་བཤད་པ་དེ་མི་འཐད་པར་ཐལ།
མགོ་ཟླ་དང་རྒྱལ་ཟླའི་མར་ངོའི་ཟླ་ཕྱེད་བར་ལ་ཟླ་བ་ཕྱེད་གཉིས་དང་ཚེས་ཞག་ལྷག་པོ་
གཅིག་འབྱུང་འདུག་པའི་ཕྱིར་རོ། །འདོད་ན། དགུན་དང་དཔྱིད་དང་དབྱར་རྣམས་ཀྱི། །ཟླ་
བ་ཕྱེད་དང་གཉིས་འདས་ཤིང་། །ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་
དོར། །ཞེས་བཤད་པ་འདི་ལ་སེར་གནང་རིགས་པར་ཐལ་ལོ། །
གལ་ཏེ་དེ་ལྟར་བཤད་པ་དེ་ནི་ཚེས་ཞག་གི་དབང་དུ་བྱས་པའི་ཟླ་བ་ཕྱེད་གཉིས་ལ་
ཉིན་ཞག་གཅིག་ཆད་པ་ཡིན་གྱི། སྤྱིར་དགུན་སྟོད་ཀྱི་ཟླ་བ་ཕྱེད་གཉིས་ལ་ཉིན་ཞག་གཅིག་
ཆད་པ་མ་ཡིན་ནོ་ཟེར་ན། དེ་སྐད་ཟེར་དགོས་པ་ཉིད་ཀྱིས་ཆོས་འདུལ་བ་འདི་ལ་ཅོ་དྲིས་པ་
ཡིན་ཏེ། འོ་ན་ཆོས་འདུལ་བ་འདིའི་ལུགས་ལ། རྒྱལ་ཟླའི་མར་ངོའི་ཚེས་ཞག་བཅོ་ལྔ་
རྫོགས་པའི་ཕྱི་དེ་ཉིན་བར་ནས་རྒྱལ་ཟླའི་ཡར་ངོའི་ཚེས་གཅིག་མགོ་རྩོམ་པ་མིན་པར་
ཐལ། རྒྱལ་ཟླའི་མར་ངོའི་ཚེས་བཅོ་ལྔ་རྫོགས་ཀྱང་རྒྱལ་ཟླའི་མར་ངོའི་ཟླ་ཕྱེད་མ་རྫོགས་
198



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
པ་ཁྱོད་ལ་བྱུང་འདུག་པའི་ཕྱིར་རོ། །གལ་ཏེ་དེ་འདོད་ལན་ཡིན་ཏེ། རྒྱལ་ཟླའི་མར་ངོའི་
ཚེས་ཞག་བཅོ་ལྔ་རྫོགས་ཀྱང་རྒྱལ་ཟླའི་མར་ངོའི་ཉིན་ཞག་བཅོ་ལྔ་པ་དང༌། ཁྱིམ་ཞག་བཅོ་
ལྔ་པ་ད་དུང་མ་རྫོགས་པའི་ཕྱིར་སྙམ་ན། བློ་གྲོས་ཤིན་ཏུ་ཆེ་མོད། རྒྱལ་ཟླའི་མར་ངོའི་གསོ་
སྦྱོང་བཅུ་བཞི་པ་ཚང་བའི་ཕྱི་དེ་ནས་དབོ་ཟླ་བའི་མར་ངོའི་གསོ་སྦྱོང་ཞག་མི་ཐུབ་བྱུང་བའི་
བར་ལ་ཚེས་ཞག་དྲུག་ཅུར་ལྷག་མེད་དེ། ཉིན་ཞག་དྲུག་ཅུར་གཅིག་གིས་ཆད། ཅེས་འདུལ་
འཛིན་ཐམས་ཅད་ཞལ་འཆམ་པའི་ལྗགས་ཀྱི་དབང་པོ་དེ་ངལ་བ་དོན་མེད་ཡིན་པར་ཐལ།
དེ་ནས་དེའི་བར་ལ་ཉིན་ཞག་དྲུག་བཅུ་ལྷག་ཙམ་ཡང་འཕེལ་འདུག་པའི་ཕྱིར་རོ། །གལ་ཏེ་
དེ་ལྟར་འཕེལ་བ་ནི་ཁྱིམ་ཞག་ཚད་མར་བྱས་པའི་དོན་ཡིན་ནོ་སྙམ་ན། སྐྱོན་ཡོན་ཅིར་གྱུར་
ཀྱང་འདུལ་ལུགས་ཀྱི་ཞག་མི་ཐུབ་འབྱུང་ཚུལ་གྱི་གནད་འཕྱུག་པ་མ་ལགས་སམ། ཡང་
འདི་སྙམ་དུ། བར་སྐབས་དེར་ཞག་ལྷག་པོར་ཁས་ལེན་པ་མ་ཡིན་གྱི། སྤྱིར་ཟླ་བ་རེ་ལ་
ཁྱིམ་ཞག་སུམ་ཅུ་རེ་ཚང་ལ། ཁྱིམ་ཞག་རེ་ལ་ཆུ་ཚོད་དྲུག་ཅུ་དང་། ཆུ་སྲང་ལྔ་བཅུ་རེ། ཉིན་
ཞག་རེ་ལ་ཆུ་ཚོད་དྲུག་བཅུ་རེ། ཚེས་ཞག་རེ་ལ་ཆུ་ཚོད་ང་དགུ་རེ་ཡོད་པའི་བར་ཁྱད་རྩིས་
པས། དགུན་ཟླ་གསུམ་ལ་ཁྱིམ་ཞག་དགུ་བཅུ་དང༌། ཉིན་ཞག་གོ་གཅིག་སོགས་དང་།
ཚེས་ཞག་གོ་གཉིས་སོགས་འབྱུང་བ་ཕྲ་བ་ས་རིས་ཀྱི་གཏན་ལ་ཕབ་པའི་རྣམ་གཞག་ཡིན་
པས། ལུང་རིགས་ལྟར་སྣང་གི་འོལ་ཚོད་ལ་ཡིད་བརྟན་མི་བྱའོ་ཞེས་ཡུས་ཀྱིས་བརྣངས་བ་
བཞིན་མཛད་ན། དེ་ཐུགས་བདེན་མོད། ཁྱིམ་ཞག་སྒྲུབ་བྱེད་ཚད་མར་བཟུང་ཚེ་འདུལ་
ལུགས་ཀྱི་གསོ་སྦྱོང་ཞག་མི་ཐུབ་འབྱུང་བའི་ཟླ་བ་དང་། ཚེས་གྲངས་བསྒྲུབ་བྱ་ལུང་རིགས་
ཀྱི་སྒྲུབ་བྱེད་རྣམ་གཞག་རྣམས་འཇིག །དེ་ཉིད་ཀྱི་ལུང་རིགས་ཚད་མར་བཟུང་ཚེ་ཞག་
གསུམ་རྣམ་དབྱེའི་ས་རིས་རི་མོ་ཟུབ་པར་སྣང་བས། དེ་གཉིས་བཞི་མཐུན་པར་ཁས་བླང་
བྱ་མ་ཡིན་པའི་གནད་དགོངས་ནས་པཎ་ཆེན་ཐམས་ཅད་མཁྱེན་པ་འབུམ་ཕྲག་གསུམ་
པས། འདུལ་བ་རང་རྐང་འདིར་ཚེས་ཞག་དང་ཉིན་ཞག་མ་གཏོགས་ཁྱིམ་ཞག་གི་ཐ་སྙད་
199



0
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ། །
མ་མཛད་པ་འདི་ཡིད་ཆེས་པའི་གནས་སུ་བཟུང་ལ། རྣམ་དབྱེ་སྐབས་ཕྱེད་པར་བྱོས་ཤིག
ཅེས་རྣམ་དཔྱོད་དང་ལྡན་པའི་སྐལ་བཟང་རྣམས་ལ་གདམས་སོ། ། །
ཡང་མཁས་པ་པཎ་ཤག་པའི་དུས་ཚིགས་ལས། ཁ་ཅིག་ཉེར་དགུ་ལ་གསོ་སྦྱོང་བཅུ་
བཞི་པ་འབྱུང་ཞེས་པ་ནི་མི་འཐད་པའི་གཏམ་ཁོ་ན་ཡིན་ཏེ། ཉེར་དགུ་ནི་མར་ངོ་ཡིན་ཞིང་
ཟླ་བའི་དཀར་ཆ་འབྱུང་བས་གནམ་སྟོང་མིན་ལ། གནམ་སྟོང་མིན་པ་ལ་མར་ངོའི་གསོ་
སྦྱོང་མི་འབྱུང་བའི་ཕྱིར་ཞེས་སོགས་གསོ་སྦྱོང་ཞག་མི་ཐུབ་དྲུག་གི་ཚེས་གྲངས་རྩི་ཚུལ་ནི།
སྨིན་དྲུག་ཟླ་བའི་ཚེས་བཅུ་དྲུག་གི་ཉིན་དེ། ཚེས་གཅིག་མི་ཟེར་བར་ཚེས་གཉིས་ཞེས་
བགྲངས་བས་ཚེས་བཅོ་ལྔའི་ཉིན་གསོ་སྦྱོང་བྱ་བའམ། ཡང་ན་དེའི་ཉིན་ཚེས་གཅིག་ཏུ་
བགྲངས་ནས་གསོ་སྦྱོང་བྱས་པའི་ཉིན་མོ་དེ། ཟླ་བ་རྙིང་མའི་གསོ་སྦྱོང་བཅོ་ལྔ་པའི་ཉིན་
ཞག་གི་གྲངས་ལ་ཕན་པར་བྱེད་དགོས་སོ་ཞེས་དང་། བཅུ་བཞི་པ་དྲུག་པོའི་ཚེས་གཉིས་
བགྲང་བའམ། གཅིག་ལ་གཉིས་སུ་བྱས་ནས་བགྲངས་ཀྱང་འགལ་བ་མེད་དོ་ཞེས་དང༌།
གསོ་སྦྱོང་བཅོ་ལྔ་པ་རྣམས་ལ་ཉིན་ཞག་བཅོ་ལྔ་རེ་ཚང་དགོས་ཀྱང་བཅུ་བཞི་པ་རྣམས་ལ་
ཉིན་ཞག་བཅུ་བཞི་རེ་ལས་མེད་པས། ལོ་གཅིག་ལ་ཉིན་ཞག་ཉི་ཤུ་རྩ་དགུ་ལས་མེད་པའི་
ཟླ་བ་དྲུག་འབྱུང་བ་ཡིན་ནོ་ཞེས་དང་། སྐར་རྩིས་དང་མི་མཐུན་སྙམ་དུ་དོགས་པར་མི་བྱ་སྟེ།
སྐར་རྩིས་དང་བསྟུན་ནའང་ཟླ་བ་བཅུ་གཉིས་ལ་ཉིན་ཞག་སུམ་བརྒྱ་དང་ལྔ་བཅུ་རྩ་བཞི་
ལྷག་ཆད་མེད་པར་འབྱུང་དགོས་པའི་ཕྱིར། གསོ་སྦྱོང་གི་ཞག་རྩིས་འདུལ་བ་ནས་འབྱུང་བ་
བཞིན་ལག་ལེན་དུ་བཀལ་ན་སྐར་རྩིས་དང་མི་མཐུན་པ་ཅུང་ཟད་ཀྱང་མེད་དོ། །ཞེས་ཤེས་
པར་བྱོས་ཤིག་ཅེས་སོགས་དྲིས་སོ། །འདི་འདྲ་བ་ནི་གནམ་གང་གི་ཉིན་གསོ་སྦྱོང་ཞག་མི་
ཐུབ་འབྱུང་བར་ཁས་བླངས་ན། དེ་ལ་ཁོ་བོས་སྐྱོན་སྔར་འཕངས་པ་དེ་བཞིན་འབྱུང་བར་
དོགས་པའི་མུན་ཚོད་ཀྱིས་མར་ངོའི་ཚེས་གཅིག་ཚེས་གཉིས་སུ་བགྲང་བའི་གསོ་སྦྱོང་བཅུ་
བཞི་པའི་ཉིན་དེ། ཟླ་བ་རྗེས་མའི་ཚེས་ཞག་ཏུ་བགྲང་ཞེས་འབྲེལ་མེད་སྣ་ཚོགས་གསུང་
20O



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས། །
བའི་མགྲིན་པའི་བུ་ག་འབྱེད་འཛུམ་ཅི་ཡང་འབྲེལ་བ་འདིར་གྱུར་པ་ལགས་སམ། དེས་ན་
འདི་རིགས་ལ་རིགས་པའི་རྣམ་འགྱུར་འཕེན་མི་དགོས་པར་སྣང་སྟེ། སྨིན་དྲུག་ཟླ་བའི་
ཚེས་གཅིག་ལ་གཉིས་པར་བཟུང་ནས་བགྲང་ཞེས་པ་དེའི་ཡར་ངོའི་ཚེས་གཅིག་མེད་ནས་
མི་བགྲང་བ་ཡིན་ནམ། ཡིན་ཡང་ལྷག་པོ་ཤོར་དོགས་མི་བགྲང་བ་ཡིན་སྨྱོས་ཤིག །ཞག་མི་
ཐུབ་ཀྱི་གསོ་སྦྱོང་བྱུང་ཞག་དེ་ཟླ་བ་ཕྱི་མའི་ཚེས་ཞག་ཏུ་བགྲང་བ་ཡིན་ན། ཟླ་བ་རྗེས་མ་
ཡང་ཕྱི་མའི་ཟླ་བ་ལ་ཞག་མི་ཐུབ་འདོར་རྒྱུ་མི་འབྱུང་བའི་སྐྱོན་གནས་ཏེ། ཅིས་ཀྱང་རིགས་
པ་འཕང་དགོས་ན་རིགས་པ་སྔ་མ་རྣམས་འདིར་སྤྱན་དྲང་བར་མཛོད་ཅིག །ཡང་རྩིས་པ་
དག་གི་ལུགས་ལའང་། ཟླ་བ་བཅུ་གཉིས་ལ་ཉིན་ཞག་སུམ་བརྒྱ་དང་དྲུག་བཅུ་རྩ་བཞི་
ལས་མི་འབྱུང་ཞེས་པའི་བབ་ཅོལ་སྨྲ་བ་སྟེ། དེ་ལྟར་ན་ཞག་གསུམ་རྣམ་དབྱེ་ཚད་མར་བྱས་
པ་དོན་མེད་ཅིང་། རྩིས་ལུགས་ཉི་ལྡོག་དང་ཟླ་ཤོལ་སོགས་ཆུ་ཚོད་གཏན་ནས་མི་འགྲིགས་
པའི་སྐྱོན་གནས་མོད། རིམ་གྱིས་དཔྱད་པར་བྱའོ། །
ད་ནི་འདིར། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །
ཞེས་སོགས་ལ་དཔྱད་པར་བྱ་སྟེ། གཞུང་འདིས་འདུལ་མངོན་རང་གི་ལོ་མགོ་འཛིན་
ལུགས་དང༌། དབྱར་དགུན་གྱི་ཉི་མ་ལྡོག་མཚམས་དང་། སྟོན་དཔྱིད་ཀྱི་ཉི་མ་མཉམ་
མཚམས་སོགས་ལ་ཁ་ཆེ་བར་སྣང་བས། ཐོག་མར་རང་ལུགས་ཀྱི་གནད་སྙིང་པོར་དྲིལ་ན།
གཞུང་འདིས་སྟོན་དཔྱིད་ཀྱི་ཉིན་མཚན་མཉམ་པ་དངོས་སུ་བསྟན་ནས། དེའི་ཕྱི་དེ་ནས་
ཉིན་མཚན་རིང་ཐུང་འབྱུང་བ་ཡང་དངོས་སུ་བསྟན་པའི་ཤུགས་ལས། དབྱར་དགུན་གྱི་ཉི་
མ་ལྡོག་ཚུལ་དང་ལོ་མགོ་སོགས་ཤུགས་ལ་བསྟན་པ་ཡིན་ནོ། །དེ་ཡང་འདི་ལྟར། དབྱར་གྱི་
ཟླ་བ་གཉིས་པ་ནི། དུས་ཚིག་ལ་གསུམ་དུ་ཕྱེ་བའི་དུས་ཚིགས་རེ་ལ་ཟླ་བ་བཞི་བཞིར་ཡོད་
པའི་དབྱར་ཟླ་གཉིས་པ་ནི་ཁྲུམས་ཀྱི་ཟླ་བ་ཡིན་ལ། དེ་ལ་མར་ངོ་ཡར་ངོ་གཉིས་ཡོད་པའི་
ཐ་མ་ཡར་ངོའི་ཚེས་བརྒྱད་ལ་སྟོན་ཉིན་མཚན་ཡུད་ཙམ་བཅོ་ལྔ་པར་མཉམ་པ་དེ་འབྱུང་
201



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཞིང་། དེའི་ཕྱི་དེ་ཚེས་དགུའི་ཉིན་མཚན་མོ་ལ་ཐང་གཅིག་གཅིག་འཕེལ་བས་མཚན་མོ་
རིང་བ་ཡིན་ལ། དུས་ཚིགས་ལ་གསུམ་དུ་ཕྱེ་བའི་དགུན་ཟླ་བཞི་པ་ནི་དཔྱིད་ར་དབོ་ཟླ་བ་
ཡིན་པས། དེའི་ཡར་ངོའི་ཚེས་བརྒྱད་ལ་དཔྱིད་ཉིན་མཚན་ཡུད་ཙམ་བཅོ་ལྔ་པར་མཉམ་པ་
འབྱུང་ཞིང་ཕྱི་ཉིན་ཚེས་དགུ་ནས་མཚན་མོ་ཐང་གཅིག་གིས་ཐུང་ཞིང་། ཉིན་མོ་ཐང་གཅིག་
གཅིག་འཕེལ་བས་ཉིན་མོ་ལྡོག་ཅེས་པ་དེ་ནས་ཉིན་མཚན་གཉིས་ལ་ཉིན་མོ་རིང་ཞེས་པའི་
དོན་ནོ། །གནད་དེ་མ་རྟོགས་པར་ཐ་མའི་ཚེས་དགུ་ནས་མཚན་རིང་། ཞེས་པ་དང་། དགུན་
རྣམས་ཀྱི་ནི་བཞི་པ་ལ། །ཐུང་ངུར་འགྱུར་རོ་ཉིན་མོ་ལྡོག །ཅེས་པས་དབྱར་དགུན་གྱི་ཉི་མ་
ལྡོག་མཚམས་བསྟན་སྙམ་དུ་འཁྲུལ་བར་མ་བྱེད་ཅིག །དེ་ལྟར་མཉམ་མཚམས་ངོས་ཟིན་ན།
ལྡོག་མཚམས་ཀྱང་ཤུགས་ལས་གྲུབ་པ་ཡིན་ཏེ། སྟོན་དཔྱིད་ཀྱི་ར་བ་གཉིས་ལ་མཉམ་
མཚམས་བྱུང་ན། དབྱར་དགུན་གྱི་ར་བ་གཉིས་ལ་ལྡོག་མཚམས་འབྱུང་བ་རྟེན་འབྲེལ་གྱི་
ཆེ་བ་ཡིན་པའི་ཕྱིར། དེའི་ཤུགས་ལ་ལོ་མགོ་འཛིན་ཚུལ་ཡང་རྩོད་མེད་དུ་གྲུབ་པ་ཡིན་ཏེ།
མགོ་རྒྱལ་རྟ་པ་དབོ་ཟླ་བཞི་ལ་དགུན་དུ་བཞག་པས་མགོ་ཟླ་ལོ་མགོར་མི་ཡོང་བའི་དོན་
མེད་པའི་ཕྱིར། གནད་འདི་ལ་གསོ་སྦྱོང་ཞག་མི་ཐུབ་འབྱུང་ཚུལ། དབྱར་སྔ་ཕྱི་ཁས་ལེན།
སྲ་བརྐྱང་འདིར་འབྱུང་སོགས་ཆུག་མེད་དུ་གཞུང་བཞིན་འགྲིགས་པ་ཡིན་པའི་ཕྱིར། རྒྱལ་
དང་དབོ་དང་ས་ག་དང་། །ཆུ་སྟོད་ཁྲུམས་སྨད་སྨིན་དྲུག་ཅེས། །འདི་རྣམས་ཀྱི་ནི་ནག་པོའི་
ཕྱོགས། །ཟླ་ཕྱེད་གསོ་སྦྱོང་བཅུ་བཞི་པ། །ཞེས་གསོ་སྦྱོང་ཞག་མི་ཐུབ་འབྱུང་ཚུལ་བཤད་པ་
དེ་དེ་ཁོ་ན་བཞིན་འགྲིག་པའི་ཕྱིར། དུས་ཚིག་ལ་བཞིར་ཕྱེ་བའི་དབྱར་འབྲིང་ཉའི་ཕྱི་
དེའམ། དུས་ཚིགས་ལ་གསུམ་དུ་ཕྱེ་བའི་དབྱར་ཟླ་དང་པོ་གྲོ་བཞིན་མར་ངོའི་ཚེས་གཅིག་
ནས་དབྱར་སྔ་མ་དང་། བཞིར་ཕྱེ་བའི་དབྱར་ཟླ་ཐ་ཆུང་ཉའི་ཕྱེ་དེའམ། ལྔར་ཕྱེ་བའི་དབྱར་
ཐུང་ངུ་ཁྲུམས་ཀྱི་མར་ངོའི་ཚེས་གཅིག་ལ་དབྱར་ཕྱི་མ་ཁས་ལེན་པ་དང་། དབྱར་སྔ་ཕྱིའི་
དབང་གིས་ཐ་སྐར་ཟླ་བའམ་སྨིན་དྲུག་ཟླ་བའི་ཚེས་བཅོ་ལྔ་ལ་དུས་ཀྱི་དགག་དབྱེ་འབྱུང་བ་
202



Jul
ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
བཤད་པ་ལྟར་འགྲིགས་པའི་ཕྱིར་ཏེ། མདོ་རྩ་བར། དབྱར་གནས་པར་ཁས་བླངས་བར་
བྱའོ། །ཟླ་བ་གསུམ་དུའོ། །ཚེས་བཅུ་དྲུག་ལའོ། །དབྱར་ཟླ་འབྲིང་པོའི་ཕྱི་དེ་ཉིན་བར་
བགྱིའོ་ཞེས་དང་། ཚིགས་ལེར། གྲོ་བཞིན་ཟླ་བའི་ཚེས་གཅིག་ནས། །སྔ་མའི་དབྱར་དེ་
གཙོ་བོ་ཡིན། །ཞེས་དབྱར་སྔ་མ་ཁས་ལེན་འགྲིག་པའི་ཕྱིར་དང་། དབྱར་ཐ་ཆུང་ཉའི་འོ། །
ཞེས་དང་། དེ་ཉིད་ཁྲུམས་སྨད་ཀྱི་མར་ངོ་ཡིན། ཚེས་གཅིག་ནས་ནི་ཕྱི་མར་གྲགས། །ཞེས་
དབྱར་ཕྱི་མ་ཁས་ལེན་བཤད་པ་བཞིན་འཆུག་པ་མེད་པའི་ཕྱིར་དང་། དབྱར་རྣམས་ཀྱི་ཐ་
མའི་ཉི་མའོ། །ཞེས་དགག་དབྱེ་ཇི་ལྟ་བ་བཞིན་འགྲིག་པའི་ཕྱིར་དང་། སྨིན་དྲུག་ནས་ནི་ཁྲ་
ཡི་བར། །སྲ་བརྐྱང་གདིང་བར་རྗེས་སུ་བྱེད། །ཞེས་ཐ་སྐར་ཚེས་བཅོ་ལྔ་ལ་དགག་དབྱེ་
བྱས་པའི་ཕྱི་དེ་སྨིན་དྲུག་མར་ངོའི་ཚེས་གཅིག་ནས་དབོའི་ཡར་ངོའི་ཚེས་བཅོ་ལྔའི་བར་དུ་
སྲ་བརྐྱང་གདིང་བར་བཤད་པ་བཞིན་འགྲིག་པའི་ཕྱིར། དེའི་དུས་ནི་དཔྱིད་ཟླ་ར་བའི་ཉའོ། །
མོད་ལའོ། ། །
ཞེས་དཔྱིད་རའི་ཚེས་བཅོ་ལྔ་ལ་སྲ་རྐྱང་བྱུང་བར་བཤད་པ་ཇི་ལྟ་བ་བཞིན་འགྲིགས་
པའི་ཕྱིར་དང་། དེ་ལྟར་དབྱར་ཁས་བླངས་པའི་དགེ་སློང་རྣམས་ཀྱིས་དབྱར་ཁས་བླངས་
པའི་གོང་གི་ཟླ་བ་གཅིག་ནས་དབྱར་གྱི་གོས་རས་ཆེན་བརྩལ་ཏེ། དགག་དབྱེ་གྲོལ་ནས་
ཟླ་བ་ཕྱེད་ཀྱི་བར་འཆང་དགོས་པར་བཤད་པའི་གནད་ཀྱིས་དབྱར་ཕྱི་མ་ཁས་བླངས་པའི་
དགེ་སློང་རྣམས་ཀྱིས་གྲོ་བཞིན་ཁྲུམས་ཐ་སྐར་སྨིན་དྲུག་གི་ཟླ་བ་བཞི་དང་། མགོ་ཟླའི་མར་
ངོའི་ཚེས་བཅོ་ལྔའི་བར། ཟླ་བ་ཕྱེད་དང་ལྔའི་བར་དུ་དབྱར་གྱི་གོས་རས་ཆེན་འཆང་བ་
གཅིག་ཅིས་ཀྱང་ཁས་བླངས་དགོས་པ་ཡིན་ནོ། །དེ་ལ་དཔྱོད་ལྡན་གྱི་དོགས་པ་དཔྱད་ན།
འོ་ན་དབྱར་ཕྱི་མ་ཁས་བླངས་པའི་དགེ་སློང་རྣམས་ལ་དབྱར་གྱི་གོས་རས་ཆེན་འཚོལ་ཕྱིས་
པ་དང་། དེས་བཞག་ཕྱིས་པའི་ལྟུང་བ་འབྱུང་བར་ཐལ། དེས་དེ་འཚོལ་ཕྱིས་པ་གང་ཞིག །
དེ་ཞག་ཕྱིས་པའི་ཕྱིར། དང་པོ་དེར་ཐལ། དེས་གྲོ་བཞིན་མར་ངོའི་ཚེས་གཅིག་མན་ནས་
203



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དབྱར་གྱི་གོས་རས་ཆེན་བཙལ་བ་གང་ཞིག །དེས་དེ་གོང་ཆུ་སྟོད་མར་ངོའི་ཚེས་གཅིག་
མན་ནས་དབྱར་གྱི་གོས་རས་ཆེན་ནམ་ཀྱང་འཚོལ་དགོས་པའི་ཕྱིར་ཏེ། དབྱར་གྱི་གོས་
རས་ཆེན་དེ་དབྱར་གྱི་ཉེས་པ་སྐྱོབ་པའི་ཆེད་དུ་གནང་བ་གང་ཞིག །དབྱར་ཟླ་སྣོན་ཟླ་ནས་
ཆར་བབས་ཏེ། ཆུ་སྟོད་ཟླ་བ་དེ་ཆར་རྟག་ཏུ་འབབ་པའི་དུས་ཡིན་པར་མཁས་རྨོངས་ཀུན་
གྱིས་ཤེས་པའི་ཕྱིར། རྩ་བར་རྟགས་ཕྱི་མ་གྲུབ་སྟེ། དབྱར་ཕྱི་མ་ཁས་བླངས་པའི་དགེ་སློང་
རྣམས་ཀྱིས་མགོ་ཟླའི་ཡར་ཚེས་བཅོ་ལྔ་ཡན་ཆད་དུ་དབྱར་གྱི་གོས་རས་ཆེན་བཅངས་པ་
གང་ཞིག །བཅས་ལྡན་དགེ་སློང་རྣམས་ཀྱིས་སྨིན་དྲུག་ཟླ་བ་དང་མགོ་ཟླའི་ཟླ་ཕྱེད་བར་ལ་
རས་ཆེན་དེ་བཅངས་པ་ལ་དགོས་པ་མེད་པའི་ཕྱིར་ཏེ། རས་ཆེན་དེ་ནི་ཆར་གྱི་ཉེས་པ་སྐྱོབ་
པའི་ཆེད་དུ་གནང་བ་གང་ཞིག །སྨིན་དྲུག་ཟླ་བ་ནས་ཆར་ཐག་ཆོད་དེ་མགོ་ཟླའི་ཡར་ངོའི་
ཟླ་ཕྱེད་དེ་ལ་ཆར་པ་ཡོང་ངམ་སྙམ་པ་བླུན་པོ་རྣམས་ལ་ཡང་མི་སྐྱེ་བའི་ཕྱིར་རོ། ། །
ཡང་། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །ཞེས་
པའི་ཟླ་བ་དེ་ཐ་མ་སྟེ། འཇིག་རྟེན་ལུགས་ཀྱི་སྟོན་ཟླ་ཁྲུམས་ལ་ངོས་འཛིན་པ་དང་། དགུན་
རྣམས་ཀྱི་ནི་བཞི་པ་ལ། །ཞེས་པའི་ཟླ་བ་བཞི་པ་དབོ་ཟླ་བ་ལ་ངོས་འཛིན་པ་དེ་མི་འཐད་
པར་ཐལ། སྔ་མ་ནི་དུས་ཚིགས་ལ་བཞིར་ཕྱེ་བའི་དབྱར་ཟླ་ཐ་ཆུང་དང་། ཕྱི་མ་བཞིར་ཕྱེ་
བའི་དགུན་ཟླ་ཐ་ཆུང་ལ་ངོས་འཛིན་པར་བཤད་པའི་ཕྱིར་ཏེ། དགུན་རྣམས་ཀྱི་ནི་བཞི་
པ་ལ། །ཞེས་དང་། དེའི་རང་འགྲེལ་ལས་དབྱར་ཟླ་ཐ་ཆུང་ཡར་གྱི་ངོའི་ཚེས་དགུ་ནས་སོ་
ཞེས་དང་། ཕྱོགས་གླང་གིས་ཀྱང་དེའི་འགྲེལ་པར། དགུན་རྣམས་ཀྱི་ཟླ་བ་བཞི་པའི་ཚེས་
དགུ་ནས་བྱུང་བར་འགྱུར་ཏེ། དགུན་ཟླ་ཐ་ཆུང་གི་ཕྱོགས་གཉིས་པའི་ཚེས་དགུ་ནས་སོ་
ཞེས་བཤད་པའི་ཕྱིར་དང་། དེ་བཞིན་དབྱར་གཉིས་པ་ཡང་དབྱར་ཟླ་ཐ་ཆུང་ལ་འགྲེལ་པ་
དེར་བཤད་པའི་ཕྱིར། ཡང་དབྱར་དགུན་གྱི་ཉི་མ་ལྡོག་མཚམས་དང་། སྟོན་དཔྱིད་ཀྱི་ཉིན་
མཚན་མཉམ་མཚམས་དེ་དག་ལོ་ཟླ་ཚེས་གྲངས་གཅིག་ཁོ་ནར་ངེས་པར་ཐལ། དགུན་ཉི་
204



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ལྡོག་པའི་ཚེས་ཞག་ཡིན་ན། མགོ་ཟླའི་ཡར་ཚེས་བརྒྱད་པ་ཡིན་དགོས་པའི་ཕྱིར་ཏེ། བྱི་
ལོའི་དགུན་ཉི་བྱི་ལོའི་མགོ་ཟླའི་ཡར་ཚེས་བརྒྱད་ལ་ལྡོག་པ་གང་ཞིག །དེ་ལོག་པའི་ཕྱི་དེ་
ཚེས་དགུ་ནས་ཚེས་ཞག་དགུ་བཅུ་ལྷག་ཆད་མེད་པ་དབོ་ཟླའི་ཚེས་བརྒྱད་ལ་དཔྱིད་ཉིན་
མཚན་མཉམ། དེའི་ཕྱི་དེ་ཚེས་དགུ་ནས་ཚེས་ཞག་དགུ་བཅུ་ལྷག་ཆད་མེད་པ་དབྱར་རའི་
ཚེས་བརྒྱད་ལ་དབྱར་ཉི་ལྡོག །དེའི་ཕྱི་དེ་ཚེས་དགུ་ནས་ཚེས་ཞག་དགུ་བཅུ་ལྷག་ཆད་མེད་
པ་སྟོན་རའི་ཚེས་བརྒྱད་ལ་སྟོན་ཉིན་མཚན་མཉམ། དེའི་ཕྱི་དེ་ཚེས་དགུ་ནས་ཚེས་ཞག་
དགུ་བཅུ་ལྷག་ཆད་མེད་པ་མགོ་ཟླའི་ཡར་ཚེས་བརྒྱད་ལ་གླང་ལོའི་དགུན་ཉི་ལྡོག་པ་འབྱུང་
བའི་ཕྱིར་ཏེ། དགུན་ཉི་ལྡོག་ནས་དཔྱིད་ཉིན་མཚན་མཉམ་པའི་བར་དང་། དེའི་ཕྱི་དེ་ནས་
དབྱར་ཉི་ལྡོག་པའི་བར་དང་། དེའི་ཕྱི་དེ་ནས་སྟོན་ཉིན་མཚན་མཉམ་པའི་བར་དང་། དེའི་
ཕྱི་དེ་ནས་ལོ་ཕྱི་མའི་དགུན་ཉི་ལྡོག་པའི་བར་སོགས་ལ་ཚེས་ཞག་དགུ་བཅུ་རེ་ལས་ལྷག་
ཆད་མེད་པའི་ཕྱིར། རྟགས་རྣམས་གྲུབ་སྟེ། ལོ་གཅིག་ལ་ཚེས་ཟླ་བཅུ་གཉིས་ཁོ་ནར་
ངེས་ཀྱི། ཚེས་ཟླ་བཅུ་གཉིས་དང་ཞག་ལྷག་མ་དྲུག་གམ་བཅུ་གཅིག་སོགས་ཡོད་པར་ཁས་
བླངས་པའི་ཕྱིར། རྩ་བར་འདོད་ཀྱང་མི་ནུས་ཏེ། ཤོལ་མེད་ཀྱི་ཚེ་མགོ་ཟླ་ལ་དགུན་ཉི་ལྡོག་
ཀྱང་། ཅུང་ཟད་ཤོལ་ཞུགས་པའི་ཚེ་རྒྱལ་ཟླ་ལ་དགུན་ཉི་ལྡོག་པ་དང་གཅིག་ཁས་བླངས་
དགོས་པའི་ཕྱིར་རོ། །ཞེས་དོགས་པའི་གནས་གསུམ་ཞིག་དཔྱད་པའི་གནས་སུ་སྣང་མོད།
དང་པོ་རས་ཆེན་བཞག་ཕྱིས་པ་སོགས་ཁྱོད་རང་ལ་ཡང་སྐྱོན་གནས་མོད། དབྱར་ཕྱི་མ་
ཁས་བླངས་པའི་དགེ་སློང་རྣམས་ཀྱིས་སྨིན་དྲུག་ཟླ་བའི་ཡར་ཚེས་བཅོ་ལྔའི་བར་རས་ཆེན་
འཆང་དགོས་པ་གང་ཞིག །སྨིན་དྲུག་ཟླ་བ་ནས་ཆར་ཐག་ཆོད་ཚར་བའི་ཕྱིར། ཁྱབ་པ་
དངོས། རྟགས་དང་པོ་གྲུབ་སྟེ། དབྱར་ཟླ་འབྲིང་པོའི་ཆུ་སྟོད་ཟླ་བའི་ཕྱི་དེ་ཉིན་བར་ཙམ་ལ་
དབྱར་ཕྱི་མ་ཁས་ལེན་པར་ཁྱོད་འདོད་དགོས་པའི་ཕྱིར། དེ་ལྟ་མིན་ན་ཁྱོད་རང་གི་དབྱར་
ཕྱི་མ་ཁས་ལེན་གྱི་དུས་གསལ་པོར་སྨྱོས་ཤིག །སྐྱོན་ཇི་ལྟ་བ་བཞིན་མཚུངས་སོ། །
མ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྐྱོན་གཉིས་པ། དགུན་རྣམས་ཀྱི་ནི་བཞི་པ་ལ། །ཞེས་པའི་དགུན་ཟླ་བཞི་པ་དགུན་
ཟླ་ཐ་ཆུང་དུ་བཤད་ཟེར་བའི་རང་འགྲེལ་དང་འགྲེལ་བཤད་སོགས་ཀྱི་འཁྲུལ་གཞི་ལ་
བརྟེན། མཁས་པ་ཕལ་ཆེར་ཧོར་ཟླ་དགུ་པའི་ཚེས་བཅུ་དྲུག་ནས་བཅུ་གཉིས་པའི་ཚེས་བཅོ་
ལྔའི་བར་འདི་སྟོན་ཟླ་ཐ་ཆུང་སྨིན་དྲུག་ཟླ་བ་ཡིན་ཞིང་། འདི་ཉིད་ལོ་མགོ་དང་དགུན་ཟླ་
དང་པོར་བྱས་ནས། ཟླ་བ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་དང་པོའི་ཚེས་བཅོ་
ལྔའི་བར་གྱི་དགུན་ཟླ་བཞི་རྫོགས་པའི་ཟླ་བ་བཅུ་གཅིག་པའི་ཚེས་བཅུ་དྲུག་ནས་བཅུ་
གཉིས་པའི་ཚེས་བཅོ་ལྔའི་བར་ནི་དགུན་ཟླ་ཐ་ཆུང་ཡིན་པས་ཟླ་བ་འདི་ལ་དགུན་ཉི་ལྡོག་
པ་ནི། དགུན་རྣམས་ཀྱི་ནི་བཞི་པ་ལ། །ཞེས་སོགས་རྩ་འགྲེལ་གྱི་དོན་དང་། མཁས་པ་རྡོ་
རྗེ་རྒྱལ་མཚན་སོགས་བཞེད་པ་ནི་ཅིས་ཀྱང་མི་འཐད་དེ། ཁྱོད་འདོད་པའི་དགུན་ཉི་ལྡོག་
དུས་ཀྱི་ཟླ་བ་དེ་ཆོས་ཅན། ཁྱོད། དགུན་རྣམས་ཀྱི་ནི་བཞི་པ་ལ། །ཞེས་པའི་དངོས་བསྟན་
གྱི་དགུན་ཟླ་བཞི་པ་ཡིན་པར་ཐལ། ཁྱོད་དེའི་རང་འགྲེལ་དེའི་སྐབས་ནས་དངོས་བསྟན་
གྱི་དགུན་ཉི་ལྡོག་དུས་ཀྱི་ཟླ་བ་ཡིན་པའི་ཕྱིར། ཁྱབ་སྟེ། གཞུང་དེ་དག་དགུན་ཟླ་བཞི་པ་
ལ་དགུན་ཉི་ལྡོག་པར་བསྟན་པའི་ཕྱིར། དེས་དགུན་ཉི་ལྡོག་དུས་དངོས་སུ་བསྟན་པའི་
ཕྱིར། རྟགས་དངོས། འདོད་ན། མ་ཡིན་པར་ཐལ། ཁྱོད་གཞུང་དེའི་དངོས་བསྟན་གྱི་
དགུན་ཟླ་བཞི་པ་ཡིན་པའི་ཕྱིར། དེས་ན་དེའི་རང་འགྲེལ་དུ་དགུན་ཟླ་ཐ་ཆུང་ལ་དགུན་ཉི་
ལྡོག་པར་བཤད་པ་ནི་འགྱུར་མ་དག་པ་ཁོ་ན་ཡིན་ཏེ། རྩ་བར། དགུན་རྣམས་ཀྱི་ནི་བཞི་
པ་ལ། །ཞེས་དགུན་ཟླ་བཞི་པ་སྨོས་པའི་འབྲུ་སྣོན་དགུན་ཟླ་ཐ་ཆུང་ལ་མཛད་པ་ནི་མི་
རིགས་ཏེ། དགུན་ཟླ་ཐ་ཆུང་ནི་བཞིར་ཕྱེ་བའི་དགུན་ཟླ་གསུམ་པ་ཡིན་པའི་ཕྱིར་རོ། ། །
གལ་ཏེ་དེ་ཉིད་བསྟན་བཅོས་ལུགས་འདིར་དགུན་ཟླ་བཞི་པ་ཡིན་ཏེ། དགུན་ཟླ་
རབ་འབྲིང་ཐ་གསུམ་གྱི་སྔོན་དུ་སྨིན་དྲུག་ཟླ་བ་དེ་དགུན་ཟླ་དང་པོར་བཤད་པའི་ཕྱིར་རོ་
ཟེར་ན། དེ་བདེན་ཡང་ཁྱོད་རང་ལ་ཁས་བླངས་ནང་འགལ་བ་ཡིན་ཏེ། ཁྱོད་ཀྱི་དགུན་ཉི་
206



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ལྡོག་པའི་ཟླ་བ་དེ་བསྟན་བཅོས་ལུགས་ཀྱི་དགུན་ཟླ་བཞི་པ་དང་། འཇིག་རྟེན་ལུགས་ཀྱི་
དགུན་ཟླ་གསུམ་པར་བྱུང་ན་འགྲིག་ཙམ་ཡིན་དུ་ཆུག་ཀྱང་། ཟླ་བ་དེ་བསྟན་བཅོས་ལུགས་
ཀྱི་དགུན་ཟླ་བཞི་པ་ཡིན་པའི་ཕྱིར་རོ། །མཁས་པ་པཎ་ཤག་པས་འདུལ་སྤྱི། དུས་ཚིག
ཀུན་བཏུས་ཊིཀ་རྣམས་ཀྱི་སྙིང་པོ་བསྡུས་པ་ལ། ཉི་མའི་ལྡོག་མཚམས་དང་མཉམ་
མཚམས་བཞི། དབྱར་དགུན་སྟོན་དཔྱིད་ཀྱི་ཟླ་བ་ཐ་ཆུང་བཞི་ལ་ངེས་པར་བཟུང་ནས།
སྟོན་ཉིན་མཚན་མཉམ་པ་བྱུང་བའི་ཟླ་བ་དེ་སྟོན་ཟླ་ཐ་ཆུང་དང༌། ཉིན་མཚན་མཉམ་པའི་
ཕྱི་དེ་ཉིན་བར་རམ། ཡང་ན་དེ་ནས་ཟླ་བ་ཕྱེད་ནས་དགུན་མགོ་དང་། ལོ་མགོ་འཛིན་ཞིང་།
སྟོན་ཉིན་མཚན་མཉམ་པ་དེ་ཡང་དབྱུག་པ་ཟླ་བའམ་སྨིན་དྲུག་ཟླ་བ་གང་རུང་ལ་འབྱུང་
ཟེར་རོ། །མཁས་པའི་དབང་པོ་སྙན་སྒྲེངས་ཤིག །འོ་ན་སྨིན་དྲུག་མགོ་རྒྱལ་རྟ་ཟླ་བཞི་
དགུན་དང་། དབོ་ནག་པ་ས་ག་སྣོན་བཞི་དཔྱིད་དང༌། ཆུ་སྟོད་གྲོ་བཞིན་ཁྲུམས་ཐ་སྐར་
བཞི་དབྱར་དུས་སུ་འཇོག་རིགས་པར་ཐལ། །སྨིན་དྲུག་ཟླ་བ་དེ་དུས་ཚིགས་ལ་གསུམ་དུ་
ཕྱེ་བའི་དགུན་ཟླ་དང་པོ་ཡིན་པའི་ཕྱིར། འདོད་ན། བསྟན་བཅོས་ལུགས་ཀྱི་ཆུ་སྟོད་ཟླ་བ་
དབྱར་སྔ་མ་དང་། གྲོ་བཞིན་མར་ངོའི་ཚེས་གཅིག་ནས་དབྱར་ཕྱི་མ་ཁས་ལེན་རིགས་པར་
ཐལ། ཆུ་སྟོད་ཟླ་བ་དེ་དུས་ཚིགས་ལ་ལྔར་ཕྱེ་བའི་དབྱར་ཙམ་གྱི་ཟླ་བ་དང་། གྲོ་བཞིན་
མར་ངོའི་ཚེས་གཅིག་དེ་དབྱར་ཐུང་ངུའི་ཉིན་ཞག་དང་པོ་དེར་ཁས་བླངས་པའི་ཕྱིར།
རྟགས་དོན་གྱིས་དངོས། འདོད་ན། གྲོ་བཞིན་ཟླ་བའི་ཚེས་གཅིག་ནས། སྔ་མའི་དབྱར་དེ་
གཙོ་བོ་ཡིན། དེ་ཉིད་ཁྲུམས་ཀྱི་མར་ངོ་ཡིན། །ཚེས་གཅིག་ནས་ནི་ཕྱི་མར་བརྟགས། །ཞེས་
བཤད་པ་དེ་ལ་སེར་གནང་རིགས་པར་ཐལ་ལོ། །ཡང་སྨིན་དྲུག་ནས་ནི་ཁྲ་ཡི་བར། །སྲ་
བརྐྱང་གདིང་བར་རྗེས་སུ་གནང་། །ཞེས་པ་ལ་ཡང་སེར་གནང་རིགས་པར་ཐལ་ལོ། །སྨིན་
དྲུག་ཡར་ཚེས་བཅོ་ལྔ་ལ་དགག་དབྱེ་ཡང་མ་བྱུང་། དེའི་ཕྱི་ཉིན་ཚེས་བཅུ་དྲུག་ནས་སྲ་
བརྐྱང་འདིང་རྒྱུ་ཡང་མ་བྱུང་འདུག་པའི་ཕྱིར་རོ། །
207



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡང་མགོ་ཟླ་བ་ལ་དགུན་སྟོད་གསོ་སྦྱོང་ཞག་མི་ཐུབ་དང་། རྟ་པ་ཟླ་བ་ལ་དགུན་
སྨད་ཀྱི་གསོ་སྦྱོང་ཞག་མི་ཐུབ་དང་། ནག་པ་ཟླ་བ་ལ་དཔྱིད་སྟོད། སྣོན་ཟླ་བ་ལ་དཔྱིད་
སྨད། གྲོ་བཞིན་ཟླ་བ་ལ་དབྱར་སྟོད། ཐ་སྐར་ཟླ་བ་ལ་དབྱར་སྨད་ཀྱི་གསོ་སྦྱོང་ཞག་མི་ཐུབ་
འབྱུང་རིགས་པར་ཐལ། སྨིན་དྲུག་ཟླ་བ་དང་མགོ་ཟླ་གཉིས་དགུན་སྟོད་ཀྱི་ཟླ་བ། རྒྱལ་རྟ་
ཟླ་གཉིས་དགུན་སྨད་ཀྱི་ཟླ་བ་ཡིན་པ་སོགས་ཀྱི་ཕྱིར། ཁྱབ་སྟེ། དགུན་དང་དཔྱིད་དང་
དབྱར་རྣམས་ཀྱི། །ཟླ་བ་ཕྱེད་དང་གཉིས་འདས་ཤིང་། །ཟླ་བ་ཕྱེད་ནི་ལུས་པ་ན། །མཁས་
པས་ཞག་མི་ཐུབ་པ་དོར། །ཞེས་བཤད་པས་སོ། །རྩ་བར་འདོད་མི་ནུས་ཏེ། རྒྱལ་ཟླ་ལ་
དགུན་སྟོད་ཀྱི་གསོ་སྦྱོང་ཞག་མི་ཐུབ་དང་། དབོ་ཟླ་ལ་དགུན་སྨད་ཀྱི་གསོ་སྦྱོང་ཞག་མི་
ཐུབ་འབྱུང་བ་སོགས་ཡིན་པའི་ཕྱིར་ཏེ། ཚིག་ལེ་ལས། རྒྱལ་དང་དབོ་དང་ས་ག་དང་། །ཆུ་
སྟོད་ཁྲུམས་སྨད་སྨིན་དྲུག་བཅས། །འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་
བཅུ་བཞི་པ། །ཞེས་བཤད་པ་འདི་འཐད་པའི་ཕྱིར། འདི་ལ་མཁས་པ་པཎ་ཤག་པའི་མངོན་
པའི་ཊིཀྐ་ལས། ཚིག་ལེ་ལས། གྲོ་བཞིན་ཟླ་བའི་ཚེས་གཅིག་ནས། །ཞེས་སོགས་ནི་གྲོ་
བཞིན་ཟླ་བ་དང་། དབྱར་འབྲིང་དོན་གཅིག་ཏུ་བསམས་ནས་བསྒྱུར་བས་འགྱུར་ནོངས་པ་
ཡིན་པས། དབྱར་ཟླ་འབྲིང་པོ་བཅུ་དྲུག་ནས། །སྔ་མའི་དབྱར་དེ་གཙོ་བོ་ཡིན། །དེ་ཉིད་
དབྱར་ཟླ་ཐ་ཆུང་གི །བཅུ་དྲུག་ནས་ནི་ཕྱི་མར་གྲགས། །ཞེས་བསྒྱུར་དགོས་སོ་ཞེས་འཆད་
པ་ཡང་། དཔྱད་བཟོད་པ་མ་ཡིན་ཏེ། འོ་ན་རིལ་ཚེས་ཀྱི་ཆུ་སྟོད་ཟླ་བའི་ཚེས་བཅུ་དྲུག་ནས་
དབྱར་སྔ་མ་ཁས་ལེན་རིགས་པར་ཐལ། དབྱར་འབྲིང་གི་ཚེས་བཅུ་ནས་དབྱར་སྔ་མ་ཁས་
ལེན་པ་གང་ཞིག །ཕྱེད་ཚེས་སམ་བསྟན་བཅོས་ལུགས་ལ་ཚེས་བཅུ་དྲུག་གི་ཐ་སྙད་མི་
འཇོག །ཁྱོད་རང་གིས་ཁས་སྔར་བླངས་པའི་ཕྱིར། དང་པོ་དངོས། འདོད་ན། བསྟན་
བཅོས་ལུགས་སམ་ཕྱེད་ཚེས་ཀྱི་གྲོ་བཞིན་མར་ངོའི་ཚེས་གཅིག་ནས་དབྱར་སྔ་མ་ཁས་
བླངས་པར་སོང་བས། ངེད་ཀྱི་འདོད་པ་གྲུབ་མོད། ཁྱོད་རང་གིས་འགྱུར་བཅོས་གནང་



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
བའི་གྲུབ་མཐའ་ཧྲུལ་པོར་ཞིག་སོང་ངོ་། །
ཡང་དོན་དེ་ལ་པཎ་ཆེན་པའི་འདུལ་སྤྱིར། འདི་སྐད་ཅེས། ཚིག་ལེར། གྲོ་བཞིན་ཟླ་
བའི་ཚེས་གཅིག་ནས། །ཞེས་སོགས་ནི། ལོ་དེ་ལ་གྲོ་བཞིན་ཟླ་བ་གཉིས་ཡོད་པའི་དབང་
དུ་བྱས་ཞེས་དང་། ཡང་ལུང་ནས་འབྱུང་བའི་དབྱར་འབྲིང་དང་། ལག་ལེན་གྱི་དབྱར་
འབྲིང་གཉིས་ལ་ཟླ་བ་གཅིག་གིས་ཁྱད་ཞུགས་པས། ཧོར་ཟླ་ལྔ་པ་སྣོན་གྱི་ཚེས་བཅུ་དྲུག་
ནས་དྲུག་པ་ཆུ་སྟོད་ཟླ་བའི་ཚེས་བཅོ་ལྔའི་བར་འདི། བསྟན་བཅོས་ལུགས་ཀྱི་ཆུ་སྟོད་ཟླ་བ་
ཡིན་པས། ཆུ་སྟོད་ཟླ་བའི་ཚེས་གཅིག་ནས་དབྱར་སྔ་མ་ཁས་ལེན་འབྱུང་ཞེས་དང་། དེས་
ན་འཇིག་རྟེན་ལུགས་ཀྱི་ཟླ་བ་འབྲིང་པོ་བཞི་ལ། ལོག་མཚམས་གཉིས་དང་མཉམ་
མཚམས་གཉིས་འབྱུང་ཞིང་། བསྟན་བཅོས་ལུགས་ཀྱི་ཐ་ཆུང་བཞི་ལ་དེ་ལྟར་འབྱུང་བ་ནི་
མི་ཆུག་པའི་གཟེར་ལྟ་བུ་ཡིན་ཞེས་དམ་བཅས་ནས། དེའི་སྒྲུབ་བྱེད་ཉི་མའི་ལོ་དང་། ཚེས་
ལོ་གཉིས་ལ་ཞག་གྲངས་མང་ཉུང་གི་ཁྱད་པར་གྱིས། ཚེས་ལོའི་དབྱར་འབྲིང་ཐལ་ཟིན་
ནས་ཀྱང་ཁྱིམ་ལོའི་དབྱར་འབྲིང་མ་རྫོགས་པར་ཐ་ནའང་ཞག་བཅུ་གཉིས་ཙམ་ཤུལ་དུ་
ལུས་པའོ་ཞེས་དང་། གཉིས་པོའི་ངོས་འཛིན་ཡང་དགུན་ཉི་ལོག་ནས་ལྡོག་གི་བར་ནི་ཁྱིམ་
ལོ་དང་ཉི་མའི་ལོ་དང་། འཇིག་རྟེན་པའི་ལོ་ཞེས་འཇོག་ཅིང་། དེ་ལ་ཉིན་ཞག་སུམ་བརྒྱ་
དྲུག་ཅུ་རྩ་ལྔ་འབྱུང་ཞིང་། ཟླ་བ་རེ་ལ་ཉིན་ཞག་སུམ་ཅུ་དང་། ཉིན་ཞག་གི་ཕྱེད་ཅུང་མེད་པ་
རེ་ཡོད་པའོ། ། །
ཟླ་བའི་འཕེལ་འགྲིབ་ཀྱི་ཆ་སུམ་ཅུ་ཚང་བ་ལ་ཟླ་བ་གཅིག་དང་། དེ་བཅུ་གཉིས་ལ་
ལོར་བྱས་པ་ནི། ཚེས་ལོ་དང་། ཟླ་བའི་ལོ་དང་། བསྟན་བཅོས་ལ་གྲགས་པའི་ལོ་ཞེས་བྱ་
ཞིང་། དེ་ལ་ཉིན་སུམ་བརྒྱ་ང་བཞི་རེ་ལས་མེད་ཅིང་། ཟླ་བ་རེ་ལ་ཉིན་ཞག་ཕྱེད་དང་སུམ་
ཅུ་རེ་ལས་མེད་ཅེས་དང་། འདུལ་བའི་ཆོས་སྐོར་ཐམས་ཅད་ནས་སྟོན་ཟླ་ཐ་ཆུང་ལ་ལོ་
མགོར་བཤད་པ་ནི་འཇིག་རྟེན་ལུགས་གཞིར་བཞག་པ་ཡིན་པས། ཧོར་ཟླ་དགུ་པའི་ཚེས་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བཅུ་དྲུག་ནས་ལོ་མགོ་འཛིན་པ་ཡིན་ཏེ། དེ་ཉིད་འཇིག་རྟེན་ལུགས་ཀྱི་སྟོན་ཟླ་ཐ་ཆུང་ཡིན་
པའི་ཕྱིར། ཞེས་དཔལ་ཤཱཀྱ་མཆོག་ལྡན་གྱི་འདུལ་སྤྱིའི་སྙིང་པོ་བསྡུས་པའི་དམར་འདོན་
རང་ཡིན་པས། དཔྱོད་ལྡན་དག་གིས་དཔྱད་པའི་གཞིར་འོས་པ་ཡིན་ནོ། །
དེ་ཡང་ཚིག་ལེའི་དོན། ལོ་དེ་ལ་གྲོ་བཞིན་ཟླ་བ་གཉིས་ཡོད་པའི་དབང་དུ་བྱས་ཞེས་
པ་ནི། མཁས་པའི་ཞལ་ནས་འབྱུང་བའི་འོས་མ་ཡིན་ཏེ། འོ་ན། རྒྱལ་དང་དབོ་དང་ས་ག་
དང༌། ཞེས་སོགས་ཞག་མི་ཐུབ་འབྱུང་ཚུལ་ཁྱེད་དང་མ་མཐུན་པ་དེ་ཡང་། ཟླ་བ་དེ་དག་
ལྷག་པོ་རེ་བྱུང་བའི་དབང་གིས་བཤད་པ་ཡིན་པར་ཐལ་ལོ། །ལུགས་གཉིས་ཀྱི་དབྱར་
འབྲིང་ལ་སྔ་ཕྱི་འབྱུང་བའི་སྒྲུབ་བྱེད། ཚེས་ལོ་དང་ཉི་མའི་ལོའི་བར་ཁྱད་ལས་ཡིན་ཞེས་
གསུངས་པ་ཡང་སྙིང་པོས་ལྕི་བ་མ་ཡིན་ཏེ། ཁྱོད་རང་གི་ཟླ་བ་ཐ་ཆུང་བཞི་ལ་མཉམ་ལོག་
གི་མཚམས་བཞི་འབྱུང་གསུང་བ་འདི་ཚད་མར་བཟུང་བ་སྙན་སྒྲེངས་ཤིག །འོ་ན་ཧོར་ཟླ་ལྔ་
པའི་ཚེས་བཅུ་དྲུག་ནས་དྲུག་པའི་ཚེས་བཅོ་ལྔའི་བར་གྱི་ཟླ་བ་ཆོས་ཅན། ཁྱོད་བསྟན་
བཅོས་ལུགས་ཀྱི་དབྱར་ཟླ་འབྲིང་པོ་མ་ཡིན་པར་ཐལ། ཁྱོད་དུས་ཚིགས་ལ་གསུམ་དུ་ཕྱེ་
བའི་དབྱར་ཟླ་འབྲིང་པོ་ཡང་མིན། དེ་ལ་ལྔར་ཕྱེ་བའི་དེ་ཡང་མ་ཡིན། དེ་ལ་དྲུག་ཏུ་ཕྱེ་བའི་
དེ་ཡང་མ་ཡིན། དེ་ལ་བཞིར་ཕྱེ་བའི་དབྱར་ཟླ་འབྲིང་པོ་ཡང་མ་ཡིན་པའི་ཕྱིར། དང་པོ་
དེར་ཐལ། ཁྱོད་དེ་ལ་གསུམ་དུ་ཕྱེ་བའི་དབྱར་ཟླ་དང་པོ་ཡིན་པའི་ཕྱིར། མ་གྲུབ་ན། དེར་
ཐལ། དེ་ཆུ་སྟོད་ཟླ་བ་ཡིན་པ་གང་ཞིག །སྨིན་དྲུག་མགོ་རྒྱལ་རྟ་ཟླ་བཞི་དེ་ལ་གསུམ་དུ་ཕྱེ་
བའི་དགུན་དུས་དང་། དབོ་ནག་པ་ས་ག་སྒྲོན་ཟླ་བཞི་དཔྱིད་དུས་དང་། ཆུ་སྟོད་གྲོ་བཞིན་
ཁྲུམས་ཐ་སྐར་ཟླ་བ་བཞི་དབྱར་དུས་སུ་ཁྱེད་ཁས་བླངས་དགོས་པའི་ཕྱིར་ཏེ། ཧོར་ཟླ་དགུ་
པའི་ཚེས་བཅུ་དྲུག་ནས་བཅུ་པའི་ཚེས་ལྔའི་བར་འདི། སྨིན་དྲུག་ཟླ་བ་དང་དགུན་མགོར་
བྱས་ཏེ། དེ་ནས་ཚེས་ལོའི་ལོ་མགོ་འཛིན་པ་འདོད་པའི་ཕྱིར་རོ། །རྟགས་དངོས། རྟགས་
གཉིས་པ་ཡང་གྲུབ་སྟེ། དུས་ཚིགས་ལ་ལྔར་ཕྱེ་བའི་ཚེ་དབྱར་ཟླ་འབྲིང་པོའི་ཐ་སྙད་མེད་
ཟླ
210



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
ཅིང་། གལ་ཏེ་ཡོད་ན་ཁྱོད་དེ་ལ་ལྔར་ཕྱེ་བའི་དབྱར་ཙམ་གྱི་ཟླ་བར་ཁྱོད་འདོད་དགོས་པས།
དེ་ལྔའི་ཟླས་ཕྱེ་བའི་དབྱར་ཟླ་འབྲིང་པོར་འོང་དོན་མེད་པའི་ཕྱིར་རོ། །རྟགས་གསུམ་པ་
ཡང་དེས་མཚོན་ཏེ། དེ་ལ་དྲུག་ཏུ་ཕྱེ་བའི་ཚེ་དབྱར་ཟླ་འབྲིང་པོའི་ཐ་སྙད་མ་བཞག་ཅིང་།
དེ་ལྟར་ཡོད་དུ་ཆུག་ནའང་ཁྱོད་དེ་དྲུག་ཏུ་ཕྱེ་བའི་དབྱར་སྟོད་ཀྱི་ཟླ་བ་སྔ་མ་དེར་འདོད་
དགོས་པས་འབྲིང་པོའི་དོན་མ་ཚང་བའི་ཕྱིར་རོ། །
དེས་ན་བཞིར་ཕྱེ་བའི་དབྱར་འབྲིང་མིན་པ་མ་གྲུབ་ལས་འོས་མ་ཤར་རོ་སྙམ་ན། དེ་
ནི་ཁྱེད་རང་ལ་མི་འགྲིག་སྟེ། ལྔ་པའི་ཚེས་བཅུ་དྲུག་ནས་དྲུག་པའི་ཚེས་བཅོ་ལྔའི་བར་གྱི་
ཟླ་བ་དེ། དུས་ཚིགས་ལ་བཞིར་ཕྱེ་བའི་དབྱར་ཟླ་ཐ་ཆུང་དུ་ཁྱེད་འདོད་དགོས་པའི་ཕྱིར་ཏེ།
ཧོར་ཟླ་གསུམ་པའི་ཚེས་བཅུ་དྲུག་ནས་བཞི་པའི་ཚེས་བཅོ་ལྔའི་བར་ལ་བཞིར་ཕྱེ་བའི་
དབྱར་ཟླ་དང་པོ། བཞི་པའི་ཚེས་བཅུ་དྲུག་ནས་ལྔ་པའི་ཚེས་བཅོ་ལྔའི་བར་འདི་བཞིར་ཕྱེ་
བའི་དབྱར་འབྲིང་དུ་ཁས་ལེན་དགོས་པའི་ཕྱིར་ཏེ། ཧོར་ཟླ་བཅུ་གཉིས་པའི་ཚེས་བཅུ་དྲུག་
ནས་དང་པོའི་ཚེས་བཅོ་ལྔའི་བར་ལ་དཔྱིད་ཟླ་དང་པོ། དང་པོའི་ཚེས་བཅུ་དྲུག་ནས་གཉིས་
པའི་ཚེས་བཅོ་ལྔའི་བར་ལ་དཔྱིད་ཟླ་གཉིས་པ། གཉིས་པའི་ཚེས་བཅུ་དྲུག་ནས་ཧོར་ཟླ་
གསུམ་པའི་ཚེས་བཅུ་དྲུག་གི་བར་ལ་དུས་ཚིགས་ལ་བཞིར་ཕྱེ་བའི་དཔྱིད་ཟླ་ཐ་ཆུང་དུ་ཁས་
ལེན་དགོས་པའི་ཕྱིར་ཏེ། ཟླ་བ་དགུ་པའི་ཚེས་བཅུ་དྲུག་ནས་བཅུ་པའི་ཚེས་བཅོ་ལྔའི་བར་
ལ་དགུན་ཟླ་དང་པོ། བཅུ་པའི་ཚེས་བཅུ་དྲུག་ནས་བཅུ་གཅིག་པའི་ཚེས་བཅོ་ལྔའི་བར་ལ་
དགུ་འབྲིང་། བཅུ་གཅིག་པའི་ཚེས་བཅུ་དྲུག་ནས་ཧོར་ཟླ་བཅུ་གཉིས་པའི་ཚེས་བཅོ་ལྔའི་
བར་ལ་དགུན་ཟླ་ཐ་ཆུང་དུ་འདོད་དགོས་པའི་ཕྱིར་ཏེ། ཧོར་ཟླ་བརྒྱད་པའི་ཚེས་བཅུ་དྲུག་
ནས་དགུ་པའི་བཅོ་ལྔའི་བར་འདི་བསྟན་བཅོས་ལུགས་ཀྱི་སྟོན་ཟླ་ཐ་ཆུང་དང་། འཇིག་རྟེན་
ལུགས་ཀྱི་སྟོན་ཟླ་འབྲིང་པོ་ཡིན་ཞེས་བཤད་པའི་ཕྱིར་ཏེ། ཁྱེད་རང་གི་འདུལ་སྤྱི་ལས།
དེས་ན་སྟོན་ཟླ་འབྲིང་པོའི་ཚེས་བཅུ་དྲུག་ནི་ཧོར་ཟླ་བརྒྱད་པའི་ཚེས་བཅུ་དྲུག་ལ་བྱ་བ་
211



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡིན་ཏེ། དེ་ནས་ཧོར་ཟླ་དགུ་པའི་ཚེས་ལྔའི་བར་དེ་ཉིད་འཇིག་རྟེན་ལུགས་ཀྱི་སྟོན་ཟླ་
འབྲིང་པོར་ངེས་པའི་ཕྱིར། དེ་ཉིད་བསྟན་བཅོས་ལུགས་ཀྱི་སྟོན་ཟླ་ཐ་ཆུང་ཡིན་ཏེ། སྟོན་
ཉིན་མཚན་མཉམ་པ་དེ་ཟླ་བ་དེའི་ནང་ཁོ་ནར་ངེས་པའི་ཕྱིར་ཞེས་ཚིག་ཟིན་ལ་ཞུགས་
འདུག་པའི་ཕྱིར་རོ། ། །
གལ་ཏེ་པཎ་ཆེན་དེའི་རྗེས་འབྲང་དཔྱོད་ལྡན་ཡོད་ན་རྩ་བའི་ཐལ་འགྱུར་ལ་འདོད་
ལན་ཐེབས་པས། ཟླ་བ་ལྔ་པའི་ཚེས་བཅུ་དྲུག་ནས་དྲུག་པའི་ཚེས་བཅོ་ལྔའི་བར་གྱི་ཟླ་བ་
འདི་བསྟན་བཅོས་ལུགས་ལ་ཆུ་སྟོད་ཟླ་བར་བྱས་ཏེ་དབྱར་ཟླ་ཐ་ཆུང་དུ་ཁས་ལེན་ནོ་ཟེར་
ཡོང་བས་དེ་སྐད་སྨྲ་ན། འོ་ན་གསན་ཞིག །ཟླ་བ་དེ་ལ་དབྱར་ཉི་ལྡོག་པར་ཐལ། དེ་དབྱར་
ཐ་ཆུང་ཡིན་པའི་ཕྱིར། རྟགས་ཁྱབ་དངོས། འདོད་ན། དེ་ཆོས་ཅན། ཁྱོད་དབྱར་གྱི་ཟླ་བ་
གཉིས་པ་ཡི། །ཞེས་པའི་དངོས་བསྟན་གྱི་ཟླ་བ་ཡིན་པར་ཐལ། ཁྱོད་འཛམ་གླིང་འདིར་
དབྱར་ཉི་ལྡོག་དུས་ཀྱི་ཟླ་བ་གང་ཞིག །གཞུང་དེས་དབྱར་ཉི་ལྡོག་དུས་དངོས་སུ་བསྟན་
པའི་ཕྱིར། རྟགས་ཕྱི་མ་ཁྱོད་ལ་དངོས། ཁོ་བོ་མ་གྲུབ། འདོད་ན། ཁྱོད་དབྱར་ཟླ་གཉིས་
པར་ཐལ་ལོ། །དེ་ལ་ཁོང་འབྲུ་སྐྱོག་གཉིས་གནང་སྟེ། འདི་སྐད་ཅེས། དབྱར་གྱི་ཟླ་བ་
གཉིས་པ་ཡི། ཞེས་པ་དེ་འཇིག་རྟེན་ལུགས་ཀྱི་ཟླ་བ་གཉིས་པ་ལ་དབྱར་ཉི་ལོག་ཅེས་པའི་
དོན་ནོ་ཞེས་པའམ། ཡང་ན་ཟླ་བ་གཉིས་པ་དེ་བསྟན་བཅོས་ལུགས་ཀྱི་དབྱར་ཟླ་གཉིས་པ་
ལ་བཞག་ནས་དེ་ལ་ཉི་མ་ལྡོག་ཅེས་པ་མ་ཡིན་གྱི། ཐ་མའི་ཚེས་དགུ་ནས་མཚན་རིང༌།
ཞེས་པས་དབྱར་ཟླ་གཉིས་པའི་ཐ་མ་དབྱར་ཟླ་ཐ་ཆུང་ལ་ཉི་མ་ལོག་ཅེས་འཆད་པར་
བྱེད་དོ། །སྔ་མ་འདུལ་སྤྱི་དང་། ཕྱི་མ་དུས་ཚིགས་ན་གསལ་ལོ། །སྔ་མ་ཅུང་འགྲིག་པར་
སྣང་མོད། ད་དུང་དཔྱད་བཟོད་པ་མ་ཡིན་ཏེ། འོ་ན་ཧོར་ཟླ་བཅུ་པའི་ཚེས་བཅུ་དྲུག་ནས་
བཅུ་གཅིག་པའི་ཚེས་བཅོ་ལྔའི་བར་གྱི་ཁྱེད་རང་གིས་རྒྱལ་ཟླར་ཁས་བླངས་པ་འདི་ལ་
དགུན་ཉི་ལྡོག་པར་ཐལ། དེ་ཉིད་བསྟན་བཅོས་ལུགས་ཀྱི་དགུན་ཟླ་ཐ་ཆུང་ཡིན་པའི་ཕྱིར།
212



ཟབ་དོན་འདུལ་བའི་དཀའ་བའི་གནས་ལ་དཔྱད་པ་ལུང་རིགས་ནོར་བུའི་ཐེམ་སྐས།
རྟགས་ཁྱབ་དངོས། འདོད་ན། ཁྱོད། དགུན་རྣམས་ཀྱི་ནི་བཞི་པ་ལ། །ཅེས་པའི་དངོས་
བསྟན་གྱི་དགུན་ཟླ་བཞི་པ་ཡིན་པར་ཐལ། ཁྱོད་ལྷོ་གླིང་དབུས་མ་འདིར་དགུན་ཉི་ལྡོག་
དུས་ཀྱི་ཟླ་བ་གང་ཞིག །གཞུང་དེས་དགུན་ཉི་ལྡོག་དུས་དངོས་སུ་བསྟན་པའི་ཕྱིར། ཁོ་བོ་
ཅག་རྟགས་ཕྱི་མ་སོང་། ཁྱོད་ཅག་ལ་རྟགས་གཉིས་ཆར་དངོས། འདོད་ན། མིན་པར་ཐལ།
ཁྱོད་བསྟན་བཅོས་ལུགས་ཀྱི་དགུན་ཟླ་བཞི་པ་ཡང་མ་ཡིན། འཇིག་རྟེན་ལུགས་ཀྱི་དེ་བཞི་
པ་ཡང་མ་ཡིན། དུས་ཚིགས་ལ་གསུམ་དུ་ཕྱེ་བ་དང་ལྔར་ཕྱེ་བའི་དེ་ཡང་མ་ཡིན། དུས་
ཚིགས་ལ་བཞིར་ཕྱེ་བ་ལ་དགུན་ཟླ་བཞི་པའི་ཐ་སྙད་གཏན་ནས་མེད་པའི་ཕྱིར། དོན་དང་
མཐུན་པའི་ལན་ཡོད་ན་སྨྱོས་ཤིག ། །
ད་ནི་འབྲུ་སྐྱོག་ཙམ་ཡང་གནང་རྒྱུ་མི་འདུག་པས། འདུལ་མངོན་གྲུབ་མཐའ་མི་
མཐུན་ནོ་ཞེས་མངོན་པའི་གཞུང་དེ་རྒྱང་ལ་བསྐྱུར་དགོས་བྱུང་བ་མ་ལགས་སམ། མཁས་
པས་སོམས་ཤིག །གནད་དེས་ན་ཁྱེད་ཀྱི་ལུགས་གཉིས་ལ་དབྱར་འབྲིང་འཇོག་མཚམས་
མི་འདྲ་བ་གཉིས་བྱུང་བ་དེ་བསྟན་བཅོས་ལུགས་ལ་སྨིན་དྲུག་ཟླ་བ་ནས་ལོ་མགོ་བཟུང་།
འཇིག་རྟེན་ལུགས་ལ་མགོ་ཟླ་བ་ནས་ལོ་མགོ་བཟུང་བའི་དབང་གིས་ཡིན་ཞེས་བྱ་བ་དེ་
ཙམ་སྐབས་སུ་བབ་མོད། ཚེས་ལོ་དང་ཉི་མའི་ལོ་གཉིས་ཀྱི་བགྲོད་པ་མགྱོགས་བུལ་གྱི་
ཡིན་ཞེས་འཆད་པ་ནི་ལེགས་པར་བཤད་པའི་བདུད་རྩི་ཡིན་མིན་བརྟག་དགོས་ཏེ། འོ་ན་
དེ་ལྟ་བུའི་ཁྱད་པར་དེ་ཚེས་ལོ་དང་ཉི་མའི་ལོ་གཉིས་ཀྱི་ཐོག་མ་སྨིན་དྲུག་ཟླ་བ་ལྟ་བུ་ནས་
བཟུང་མཉམ་བྱས་ནས་ཁྱད་དེ་ལྟར་ཞུགས་པ་ཡིན་ནམ།། །།
23



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
༄༅། །ཚིགས་གསུམ་རིམ་ཅན་དུ་སྒྲུབ་པའི་རྣམ་པར་ ་
བཞག་པ་བཞུགས། །
ཐམས་ཅད་མཁྱེན་པ་ལ་ཕྱག་འཚལ་ལོ། །ས་ག་ལྷས། དེ་དག་དགེ་རྒྱུན་མེད་མིན་
ཞིང་། །ཐར་པའང་མི་འདོད་མེད་མིན་མོད། །གཅིག་ཏུ་བསྟན་ལ་སྐྱེ་བོ་ཡིས། །ཐོས་ན་
སྐྱོན་དུ་ལྟ་ཕྱིར་དགག །བསམ་དང་རྗེས་ཀྱི་བསམ་ཤེས་ཤིང་། །མངོན་ཤེས་ཡེ་ཤེས་ཐོབ་
པ་ནི། །མཐུ་ཡིས་འཇིག་རྟེན་འཛིན་བྱེད་ཕྱིར། །རབ་ཏུ་འབྱིན་ན་ཉེས་པ་མེད། །ཇི་སྐད་
བསྟན་སྐྱོན་རྣམས་བྲལ་ཞིང་། དགེ་བ་དོན་དུ་གཉེར་རྣམས་ལ། །བར་ཆད་མཐའ་དག་དྲིས་
ནས་ནི། །མགོ་ནས་རྐང་པའི་བར་དུ་བརྟག །ཞག་བརྒྱད་ལ་སོགས་བཟུང་ནས་ཀྱང་། །ཇི་
སྲིད་བར་དུ་ལེགས་པར་བརྟག །གང་ཞིག་སྔོན་དུ་ཡོངས་བརྟགས་ནས། །ཉི་མ་གཅིག་
ཀྱང་གཞག་མི་བྱ། །ཞེས་སོ། །བཟུང་ནས་དཀོན་མཆོག་གསུམ་ལ་སྐྱབས་སུ་འགྲོ་བ་ནི།
ཐར་པ་དང་ལམ་ཐོབ་པའི་བྲན་དུ་གྱུར་པ་ནི་སྐྱབས་ཏེ་དཀོན་མཆོག་གསུམ་མོ། །
མཛོད་ལས། གང་ཞིག་གསུམ་ལ་སྐྱབས་འགྲོ་དེས། །སངས་རྒྱས་དགེ་འདུན་བྱེད་
པའི་ཆོས། །མི་སློབ་པ་དང་གཉིས་ཀ་དང་། །མྱ་ངན་འདས་ལ་སྐྱབས་སུ་འགྲོ། །སངས་
རྒྱས་སུ་བྱེད་པའི་ཆོས་མི་སློབ་པ་ཟད་མི་སྐྱེའི་ཆོས་ཤེས་པ་འཁོར་བཅས་སྟེ། དེ་བརྙེས་པས་
སངས་རྒྱས་སུ་བྱེད་པའི་ཕྱིར་རོ། །གཟུགས་སྐུ་ནི་སྔ་ཕྱི་བྱེ་བྲག་མེད་པའི་ཕྱིར་མིན། དེ་ཡང་།
མཚན་ཉིད་ཀྱི་སྒོ་ནས་སངས་རྒྱས་ཐམས་ཅད་ལ་འགྲོ་སྟེ། ལམ་མཚན་ཉིད་མི་འདྲ་བ་མེད་
214



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པའི་ཕྱིར་རོ། །དགེ་འདུན་ནི་དགེ་འདུན་དུ་བྱེད་པའི་ཆོས་སློབ་པ་དང་མི་སློབ་པ་ལ་སྟེ་དེ་
ཐོབ་པས་གང་ཟག་བརྒྱད་པོ་མི་ཕྱེད་པའི་དགེ་འདུན་དུ་འགྱུར་བའི་ཕྱིར་རོ། །དེ་ཡང་ལམ་
མཚན་ཉིད་མི་འདྲ་བ་མེད་པའི་ཕྱིར་མཚན་ཉིད་ཀྱི་སྒོ་ནས་ཐམས་ཅད་ལའོ། །མདོ་ལས།
མ་འོངས་པའི་དུས་ན་དགེ་འདུན་ཞེས་བྱ་བ་འབྱུང་བར་འགྱུར་བས། དེ་ལ་ཡང་སྐྱབས་སུ་
སོང་ཞིག་ཅེས་གསུངས་པས་ནི་མངོན་དུ་གྱུར་པའི་དགེ་འདུན་བརྗོད་པའི་ཕྱིར་རོ། ། །
མདོ་སྡེ་པ་ན་རེ། མི་སློབ་པའི་ཆོས་ཁོ་ན་སངས་རྒྱས་ཡིན་ན། དེ་བཞིན་གཤེགས་པ་
ལ་ངན་སེམས་ཀྱིས་ཁྲག་ཕྱུང་བས་མཚམས་མེད་པར་མི་འགྱུར་རོ་ཞེ་ན། སྐྱོན་མེད་དེ།
རྟེན་ལ་གནོད་པས་དེ་ལ་ཡང་གནོད་པའི་ཕྱིར་རོ། །ལུང་ལས། མི་སློབ་པའི་ཆོས་ཁོ་ན་
སངས་རྒྱས་ཡིན་ནོ་ཞེས་མི་འབྱུང་གི །སངས་རྒྱས་སུ་བྱེད་པའི་ཆོས་ཁོ་ན་སངས་རྒྱས་ཡིན་
ནོ་ཞེས་འབྱུང་སྟེ། རྟེན་སངས་རྒྱས་ཉིད་དུ་མ་བཀག་པས་དེ་ཀླན་ཀར་མི་འགྱུར་རོ། །དེ་ལྟ་
མིན་ན་སངས་རྒྱས་འཇིག་རྟེན་པའི་སེམས་ལ་གནས་པའི་ཚེ་སངས་རྒྱས་དང་དགྲ་བཅོམ་
པ་ཡང་མིན་པར་འགྱུར་ལ། དགེ་སློང་དུ་བྱེད་པའི་ཚུལ་ཁྲིམས་ཁོ་ན་དགེ་སློང་དུ་འགྱུར་རོ། །
དེས་ན་གཟུགས་སྐུ་ཡང་སངས་རྒྱས་དང་དགེ་འདུན་ཡིན་ཟེར་རོ། །ཆོས་ནི་མྱང་འདས་སོ་
སོར་བརྟགས་འགོག་སྟེ། རང་གཞན་གྱི་རྒྱུད་ཀྱི་ཉོན་མོངས་པའི་གདུང་བ་ཞི་བར་མཚན་
ཉིད་གཅིག་པའི་ཕྱིར་རོ། །གསུམ་པོ་དེ་ལ་བརྟེན་ནས་སྡུག་བསྔལ་ཐམས་ཅད་ལས་གཏན་
དུ་ངེས་པར་ཐར་པར་བྱེད་པའི་ཕྱིར་སྐྱབས་ཡིན་ལ། དེ་ལ་འཇིགས་པ་དང་སྡུག་བསྔལ་
གྱིས་བརྟེན་ནས། དེ་ལས་ཐར་པའི་ཕྱིར་དེའི་རྟེན་ནམ་སྐྱབས་འཚོལ་ཞིང་སྐྱབས་སུ་འཇུག་
པ་ནི་སྐྱབས་སུ་འགྲོ་བ་སྟེ། སྐྱབས་འགྲོའི་རང་བཞིན་ངག་གི་རྣམ་པར་རིག་བྱེད་ཀྱི་ངོ་བོ་
ཡིན་ནོ། །ཁས་ལེན་པ་ནི་སྡུག་བསྔལ་ལས་སྒྲོལ་བའི་རྟེན་དུ་ཁས་ལེན་པ་སྟེ། དེ་ལྟར་
སྐྱབས་འགྲོ་ནི་སྡོམ་པ་ཐམས་ཅད་ཀྱི་སྒོ་ཡིན་ཞིང་། དེ་མེད་ན་སྡོམ་པ་མི་སྐྱེའོ། །མི་ཤེས་པ་
ནི་མ་གཏོགས་སོ་ཞེས་པས་སྐྱབས་འགྲོའི་བསམ་པ་ཡོད་ཀྱང་། ལེན་པ་པོ་དང་འབོག་པོས་
21 5



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དེ་སྔོན་དུ་འགྲོ་བར་མ་ཤེས་ན་མ་གཏོགས་སོ། །དེ་ཡང་མྱ་ངན་འདས་པའི་བསམ་པ་བརྟན་
པོས་སྒྲུབ་པར་བྱེད་དོ། །མེད་པར་སྡོམ་པ་མི་སྐྱེ་བས་སྐྱབས་འགྲོས་མྱང་འདས་ཀྱི་བསམ་
པ་བརྟན་པོས་སྒྲུབ་པར་བྱེད་དོ། །སངས་རྒྱས་ལ་སྐྱབས་སུ་འགྲོ་བ་ནི། མྱ་ངན་ལས་འདས་
པ་སྟོན་པ་ལ་ཡང་དག་པར་བརྟེན་པར་བྱེད་དོ། །འཇིག་རྟེན་པའི་ལམ་གྱི་ཆགས་བྲལ་ལས་
མཆོག་འདས་ལམ་གྱི་ཆགས་བྲལ་ཆོས་ལ་སྐྱབས་སུ་སོང་བས། མྱང་འདས་ལ་ཡང་དག་
པར་བརྟེན་པར་བྱེད། དགེ་འདུན་ལ་སྐྱབས་སུ་འགྲོ་བས་མྱ་ངན་ལས་འདས་པའི་གྲོང་ཁྱེར་
དུ་འགྲོ་བའི་ཟླ་གྲོགས་ལ་ཡང་དག་པར་བརྟེན་པར་བྱེད་པས་མྱང་འདས་ཀྱི་བསམ་པ་
བརྟན་པོ་སྐྱེད་ནུས་ལ། དེ་མེད་པར་སུ་ཡང་སྐྱབས་འགྲོ་མི་བྱེད་དོ། །
ཁ་ཅིག་ན་རེ་མྱང་འདས་ཀྱི་བསམ་པ་མེད་ན་སྡོམ་པ་མི་བསྐྱེད་དེ་ངེས་འབྱུང་གི་
སྡོམ་པའི་དབང་དུ་བྱས་པ་ཡིན་གྱི། གཏན་ནས་མི་སྐྱེ་བ་ནི་མ་ཡིན་ཏེ། འཆར་ཀ་དང་
གཅུང་དགའ་བོ་དང་ཀུན་དགའ་བོའི་ཚ་བོ་གཉིས་ལ་སོགས་པ་ལ་མྱ་ངན་འདས་ཀྱི་བསམ་
པ་མེད་པར་སྡོམ་པ་སྐྱེས་པའི་ཕྱིར། འཇིགས་སྐྱོབ་དང་ལེགས་སྨོན་གྱི་ཚུལ་ཁྲིམས་ཡོད་
པའི་ཕྱིར་ཞེ་ན། འཆར་ཀ་སོགས་ལའང་སྟོན་པའི་བྱིན་རླབས་ཀྱིས་སྐབས་དེར་མྱང་འདས་
ཀྱི་བསམ་པ་སྐྱེས་ནས་རབ་ཏུ་བྱུང་བ་ཡིན་ཏེ། འཆར་ཀས་ཀྱང་བདག་རང་གི་དད་པས་
ཀྱང་། རབ་ཏུ་འབྱུང་ངོ་ཞེས་སྨྲ་བའི་ཕྱིར་དང་། ཕྲན་ཚེགས་འགྲེལ་པ་ལས་ཀྱང་། གལ་ཏེ་
ཀུན་དགའ་བོ་དུས་ཐམས་ཅད་འགྲོས་པའི་བསམ་པ་དང་ལྡན་པར་གྱུར་པ་ཡིན་ན། དེ་ལ་
ཇི་ལྟར་སྡོམ་པ་སྐྱེ་བར་འགྱུར། སྡོམ་པ་སྐྱེ་བ་བརྟན་པ་དང་དགེ་བའི་སེམས་ལ་རག་ལུས་
པ་ཉིད་ཀྱི་ཕྱིར་ཞེས་བརྗོད་པར་བྱེད། འདིར་བླ་མའི་ལུང་ལས། དགའ་བོ་ནི་ཤིན་ཏུ་འདོད་
ཆགས་དྲག་པས་སེམས་བརྟན་པ་དང་སེམས་ཉོན་མོངས་པ་ཡིན་ཏེ། བཅོམ་ལྡན་འདས་ཀྱི་
ཞབས་དྲུང་དུ་དགེ་འདུན་དང་ཉེ་བར་འདུག་པ་ན། དེའི་སེམས་འདོད་ཆགས་དང་ཀུན་
ནས་ལྡང་བ་ཟློག་པ་དང་། དགེ་བའི་སེམས་མངོན་སུམ་དུ་མངོན་དུ་གྱུར་པ་ཡིན་པས་དགེ་
216



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
བའི་སེམས་དང་སྡོམ་པ་སྐྱེ་བ་འདི་ལ་འགལ་བ་ཡོད་པ་མིན་ནོ་ཞེས་སོ། །འཇིགས་སྐྱོབ་
དང་ལེགས་སྨོན་ཡང་རྒྱུའི་ཀུན་སློང་གི་དབང་དུ་བྱས་པ་ཡིན་གྱི། དུས་ཀྱི་ཀུན་སློང་མྱང་
འདས་ཀྱི་བསམ་པ་དགོས་ཏེ། ཆོས་ལ་སྐྱབས་སུ་འགྲོ་དགོས་ཤིང་། འགྲོ་ཡུལ་གྱི་ཆོས་ནི་
མྱང་འདས་ཡིན། དེ་རྟེན་དུ་ཁས་མི་ལེན་ན་སྐྱབས་སུ་མི་འགྲོ་བས་སྡོམ་པ་མི་སྐྱེ་ལ། དེ་རྟེན་
དུ་ཁས་ལེན་ན་དེ་ཉིད་ངེས་འབྱུང་གི་བསམ་པ་ཡིན། དེ་ལྟར་མིན་ན་སོ་ཐར་གྱི་སྡོམ་པར་
མི་འགྱུར་ཏེ། འདི་སོ་སོའི་སྡོམ་པས་བསྡམས་པ་ཡིན་ཞེས་ན་ངེས་པར་འབྱིན་པའི་ཚུལ་
ཁྲིམས་ཡིན་པའི་ཕྱིར་རོ། །ཞེས་སོ། །
དགེ་བསྙེན་ལ་བསླབ་པའི་གཞི་ལྔ་ལས། གཅིག་སྲུང་བ་སྣ་གཅིག་སྤྱོད་པ། གཉིས་
སྲུང་བ་ཕྱོགས་གཅིག་སྤྱོད་པ། གསུམ་མམ་བཞི་སྲུང་བ་ཕལ་ཆེར་སྤྱོད་པ། ལྔ་ཀ་སྲུང་བ་
ཡོངས་སུ་རྫོགས་པར་སྤྱོད་པ་དང་བཞི་བཤད། ལུང་དུ་ཚངས་པར་སྤྱོད་པའི་དགེ་བསྙེན་
ཞེས་འདོད་ལོག་སྤོང་བའི་གནས་སུ་མི་ཚངས་སྤྱོད་སྤོང་བའི་དགེ་བསྙེན་ཡང་བཤད། མདོ་
སྡེ་པས་སྐྱབས་གསུམ་འཛིན་པའི་དགེ་བསྙེན་ཞེས་སྐྱབས་འགྲོ་ཙམ་བླངས་པ་དང་། བསྙེན་
གནས་ཡན་ལག་བརྒྱད་ཇི་སྲིད་འཚོའི་བར་དུ་སྲུང་བའི་གོ་མིའི་དགེ་བསྙེན་ཞེས་དགེ་
བསྙེན་གྱི་སྡོམ་པ་བརྒྱད་པའི་འགྲེལ་པ་ནས་བཤད་དོ། །འདིར་ཡོངས་སུ་རྫོགས་པར་སྤྱོད་
པའི་དགེ་བསྙེན་ཉིད་དུ་ཁས་བླངས་པས། དགེ་བསྙེན་གྱི་སྡོམ་པ་སྦྱིན་པར་བྱའོ། །འདི་
ལྟར་སྦྱིན་པར་བྱ་སྟེ། དང་པོར་སྟོན་པ་སངས་རྒྱས་ལ་ཕྱག་འཚལ་དུ་གཞུག་གོ །དེའི་འོག་
ཏུ་སློབ་དཔོན་ཉིད་དུ་ཕྱོགས་པའི་དགེ་སློང་ལ་ཕྱག་འཚལ་དུ་བཞུགས་ནས། མདུན་དུ་ཙོག་
ཙོག་པོར་འདུག་ཏུ་འཇུག་སྟེ། ལག་པ་གཉིས་ཐལ་མོ་སྦྱོར་དུ་བཅུག་ནས། དལ་འབྱོར་རྙེད་
དཀའ་དང་། ཚེ་མི་རྟག་པ་དང་། འཁོར་བའི་སྡུག་བསྔལ་དང་། མྱང་འདས་ཀྱི་ཕན་ཡོན་
བཤད་པ་སྔོན་དུ་འགྲོ་བས་བློ་བཅོས་ནས་ངེས་འབྱུང་གི་བསམ་པ་བསྐྱེད་དེ། སྐྱབས་
འགྲོའི་གོ་དོན། སངས་རྒྱས་ལ་མྱང་འདས་ཀྱི་ཐབས་སྟོན་པའི་སྟོན་པ་ཞུ། ཆོས་ལ་བསྒྲུབ་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ། །
བྱའི་མྱང་འདས་ཞུ། དགེ་འདུན་ལ་མྱང་འདས་སྒྲུབ་པའི་ཟླ་གྲོགས་ཞུ་བའི་ཕྱིར་དུ། རྟེན་
ནམ་སྐྱབས་སུ་བཟུང་ནས། དུས་འདི་ནས་བཟུང་ནས་མ་ཤིའི་བར་དུ། ཡོངས་རྫོགས་ཀྱི་
དགེ་བསྙེན་བྱས་ལ། དེའི་བསླབ་བྱ་མི་ཉམས་པར་བསྲུང་སྙམ་པར་གྱིས་ཞེས་བརྗོད་དེ།
འདི་ལའང་མྱང་འདས་ཀྱི་བསམ་པས་ཟིན་པ། བསམ་པ་ཐག་པ་ནས་ནོད་པར་འདོད་པ།
རྗེས་ལ་ཐོབ་པར་ཤེས་པའི་བསམ་པ་གསུམ་དང་ལྡན་པས་བླང་ངོ༌། །བསྒྲུབ་བྱ་དེས་འདི་
སྐད་རྗེས་ཟློས་བྱ་སྟེ། བཙུན་པ་ཞེས་བྱ་བ་ནི་བོད་པའོ། །
འདིར་ཡང་སྔར་མཁན་སློབ་ཡིན་པའི་དབང་དུ་བྱས་ཀྱི། སྔར་གྱི་མཁན་སློབ་ཡིན་
ན་དེ་ནས་བརྗོད་དགོས་སོ། །དགོས་སུ་གསོལ་ཞེས་བྱ་བ་ནི། མ་ཡེངས་པར་བསམ་པ་
གཏོད་ཅིག་ཅེས་བྱའོ། །བདག་མིང་འདི་ཞེས་བགྱི་བ་ནི། བདག་ཉིད་ཉེ་བར་སྟོན་པར་
སྐྱེད་པའོ། །དུས་འདི་ནས་བཟུང་སྟེ་ཞེས་པ་ནི། དུས་གང་གི་ཚེ་གསུམ་ལ་སྐྱབས་སུ་འགྲོ་
བ་དང་སྡོམ་པ་ལེན་པའི་དུས་འདི་ནས་བརྩམས་ཏེའོ། །ཇི་སྲིད་འཚོའི་བར་དུ་ཞེས་པ་ནི་
རིས་མཐུན་པ་མ་སྤངས་ཀྱི་བར་དུ་ནི་མཤིའི་བར་དུའོ། །རྐང་གཉིས་རྣམས་ཀྱི་མཆོག་ཅེས་
པ་ནི་རང་དང་གཞན་གྱི་དོན་ཕུན་སུམ་ཚོགས་པའི་མཚན་ཉིད་ཀྱི་ཡོན་ཏན་དག་དང་ལྡན་
པའི་ཕྱིར། སེམས་ཅན་ཐམས་ཅད་ལས་ཁྱད་པར་དུ་འཕགས་པ་སྟེ་ཕན་འདོགས་པར་
མཛད་པ་ཉིད་དང་། ཡོན་ཏན་དང་ལྡན་པའི་ཕྱིར། སངས་རྒྱས་སུ་བྱེད་པའི་ཆོས་ནི། མི་
སློབ་པའི་ཟད་པ་དང་མི་སྐྱེ་བ་ལས་སྡུག་བསྔལ་ལས་ཡོངས་སུ་སྐྱོབ་པའི་ཕྱིར། རྟེན་ཉིད་དུ་
ཁས་ལེན་པའི་ཚུལ་གྱི་སྐྱབས་སུ་མཆི་བ་སྟེ། སྐྱབས་སུ་འགྲོ་བའོ། །འཇིག་རྟེན་པའི་ལམ་
གྱི་འདོད་ཆགས་དང་བྲལ་བ་རྣམས་ལས། ཟག་པ་མེད་པའི་ལམ་ཐོབ་པའི་འདོད་ཆགས་
དང་བྲལ་བ་ནི། ཡོངས་སུ་ཉམས་པ་མེད་པའི་ཕྱིར་དང༌། དགེ་བ་རྟག་པའི་ཕྱིར་མཆོག་
ཆོས་མྱང་འདས་ལ་སྐྱབས་སུ་མཆིའོ། །རབ་ཏུ་བྱུང་བ་དང་རབ་ཏུ་མ་བྱུང་བའི་ཚོགས་
རྣམས་ཀྱི་ནང་ན། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ནི་མཆོག་སྟེ། སྐྱབས་
218



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
གནས་དང་མི་ཕྱེད་པའི་ཕྱིར་དང་། བསོད་ནམས་ཀྱི་ཞིང་བླ་ན་མེད་པ་ཡིན་པའི་ཕྱིར། ཕྲན་
ཚེགས་འགྲེལ་དུ། ཡོན་ཏན་དང་ལྡན་པ་ཉིད་དང་། ཕན་འདོགས་པར་མཛད་པ་ཉིད་ཀྱི་
ཕྱིར་ཏེ། ཕན་འདོགས་པར་མཛད་པ་ཉིད། དེ་བཞིན་གཤེགས་པས་ཆོས་སྟོན་པར་མཛད་
པ་དང༌། རྒྱུའི་བསོད་ནམས་ཀྱི་ཞིང་ཡིན་པའི་ཕྱིར་ཞེས་བཤད་དོ། །དགེ་འདུན་དུ་བྱེད་
པའི་ཆོས་ཉན་ཐོས་པ་སློབ་པ་དང་མི་སློབ་པའི་ལམ་བདེན་མྱང་འདས་ཀྱི་གྲོང་ཁྱེར་དུ་འགྲོ་
བའི་ཟླ་གྲོགས་ཞུ་བའི་ཕྱིར་སྐྱབས་སུ་མཆིའོ། །བདག་ཇི་སྲིད་འཚོའི་བར་དུ་ནི་མ་ཤིའི་བར་
དུའོ། །
དགེ་བསྙེན་ཞེས་པ་ནི། ཨུ་པ་སི་ཀ་ཨུ་བསྡུ་ན་བསྙེན་བཀུར་བ། ཀ་ར་བྱེད་པ་སྟེ།
དཀོན་མཆོག་གསུམ་ལ་བསྙེན་བཀུར་བྱེད་པའི་ཕྱིར་དང་། དགེ་བའི་ཆོས་ལ་བསྙེན་
བཀུར་བྱེད་པའི་དགེ་བསྙེན། ཡི་གེ་ཕྱིས་བསྣན་གྱི་ངེས་ཚིག་པ་རི་ཡོངས་སུ། རཀྵ་
བསྲུངས། ཀ་ར་ཎ་བྱེད་པ་སྟེ་བསླབ་པའི་གཞི་ཇི་སྐད་གསུངས་པ་དག་ཡོངས་སུ་སྡུད་པར་
བྱེད་པའི་ཕྱིར་དགེ་བསྙེན་ནོ། །ཨུ་པ་ལྟེ་བ། ཨཱ་ས་ཀ་གནས་པ་སྟེ། མྱ་ངན་ལས་འདས་པ་
ལ་ཉེ་བར་གནས་པའི་ཕྱིར། དགེ་བསྙེན་ཏེ། ཕྲན་ཚེགས་འགྲེལ་དུ། མྱ་ངན་ལས་འདས་པ་
ལ་བསྙེན་ཏེ་གནས་པའི་ཕྱིར་དགེ་བསྙེན་ཡིན་ནོ་ཞེས་སོ། །བཙུན་པས་ཡོངས་སུ་གཟུང་དུ་
གསོལ་ཞེས་པ་ནི་ཐུགས་སུ་ཆུད་པར་མཛོད་ཅིག་པའོ། །ལན་དང་པོ་ལ་བརྗོད་པ་དེ་
བཞིན་དུ། ལན་གཉིས་དང་ལན་གསུམ་དུ་བཟླས་ཏེ་ལྷག་པོར་མ་གཏོགས་པའི་རང་གིས་
སྔགས་བརྗོད་ན་ལན་གསུམ་མོ་ཞེས་འབྱུང་བས་སོ། །ལན་དང་པོ་དང་གཉིས་པ་ལ་བཙུན་
པས་གཟུང་དུ་གསོལ་ཞེས་པ་ཉིད་བརྗོད་ལ། ཚིག་གསུམ་པ་ལ་བཙུན་པས་ཞེས་མི་བརྗོད་
པར་སློབ་དཔོན་གྱིས་ཞེས་བརྗོད་པར་བྱ་སྟེ། དེའི་དུས་ན་སློབ་དཔོན་ལས་ཀྱང་སྡོམ་པ་
ཐོབ་ཅིང་སྡོམ་པ་སྦྱིན་པ་པོ་སློབ་དཔོན་དུ་འགྱུར་བའི་ཕྱིར། དེ་ཡང་དོན་གྲུབ་ན་གྱུར་པ་
ཉིད་ཅེས་དགེ་བསྙེན་ཉིད་དུ་ཉེ་བར་སྒྲུབ་པའི་དོན་གྲུབ་ན་གང་ཟག་དེ་སློབ་དཔོན་དུ་གྱུར་
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པ་ཉིད་དོ། །འོ་ན་དོན་ནམ་གྲུབ་ན། བརྗོད་པ་ཐ་མ་གང་ཡིན་པའི་ཆ་གསུམ་པ་ལ་གྲུབ་པ་
ཉིད་དོ། །ཞེས་པས་བརྗོད་པ་དང་པོ་དང་གཉིས་པ་ལ་དགེ་བསྙེན་ཉིད་དུ་མ་གྲུབ་པས།
སློབ་དཔོན་དུའང་མ་གྱུར་པས་བཙུན་པས་གཟུང་དུ་གསོལ་ཞེས་བརྗོད་པ་ཡིན་ནོ། །
དགེ་བསྙེན་གྱི་ཆོ་ག་ལ་དོན་གྱི་མཚམས་གཉིས་ཏེ། སྐྱབས་སུ་འགྲོ་བ་དང་དགེ་
བསྙེན་དུ་ཁས་བླངས་པ་ཡིན་མོད་ཀྱི། འོན་ཀྱང་ཆ་གསུམ་དུ་བྱ་བར་ནུས་ཏེ། སྐྱབས་སུ་
འགྲོ་བ་ནི་སྐྱབས་བརྗོད་པ་སྟེ་ཆ་གཅིག་བདག་ཇི་སྲིད་འཚོའི་བར་དུ་དགེ་བསྙེན་དུ་ཞེས་པ་
ནི་བདག་བརྗོད་པ་སྟེ་ཆ་གཉིས་པའོ། །སློབ་དཔོན་གྱིས་གཟུང་དུ་གསོལ་ཞེས་པ་ནི་གཞན་
བརྗོད་པ་སྟེ་ཆ་གསུམ་པའོ། །དེ་ནས་དགེ་བསྙེན་དུ་ཞེས་པའི་འོག །སློབ་དཔོན་གྱིས་ཞེས་
པའི་སྒྲ་བརྗོད་པའི་གོང་དུ་དགེ་བསྙེན་གྱི་སྡོམ་པ་ཐོབ་ནས་དགེ་བསྙེན་དུ་གྱུར་པས་དེའི་
འོག་ཏུ་སློབ་དཔོན་གྱིས་ཞེས་བརྗོད་པ་ཡིན་ནོ། །དགེ་ཚུལ་གྱི་སྐབས་སུ་ཡང་འདི་བཞིན་དུ་
ཤེས་པར་བྱའོ། །སློབ་དཔོན་གྱིས་ཁྱོད་ཀྱིས་དེ་ལྟར་བྱས་པ་ནི། དོན་སྒྲུབ་པའི་ཐབས་ཡིན་
ནོ་ཞེས་ཐབས་ལས་བྱུང་བ་ནི་ཐབས་ཡིན་ནོ་ཞེས་བརྗོད་པར་བྱའོ། །དགེ་བསྙེན་གྱི་ཐབས་
ཡིན་ནོ་ཞེས་གང་སྨྲས་པ་དེ་ནི་ལེགས་ཏེ། དེ་ནི་ཐབས་ཡིན་ནོ་ཞེས་བྱ་བའི་དོན་ཏོ། །མདོར་
གང་ཟག་རྣམས་རང་གི་དོན་དུ་བརྗོད་ན། གསོལ་བ་བཏབ་པས་མཇུག་ཏུ་ཐབས་ཡིན་ནོ་
ཞེས་སོ། །དེའི་རྗེས་ལ་ཅིག་ཤོས་ཀྱིས་ལེགས་སོ་ཞེས་སོ། །འདི་གང་གིས་རང་གི་དོན་དུ་
བརྗོད་པ་ཐམས་ཅད་ལ་ཤེས་པར་བྱའོ། །འདིར་དེ་མ་ཐག་རབ་བྱུང་བྱེད་པའི་དབང་དུ་
བྱས་ནས་གྲིབ་ཚོད་རིག་པར་བྱ་བ་མ་གསུངས་ཀྱིས་དགེ་བསྙེན་དུ་འདོད་ན་བྱ་དགོས་སོ་
གསུངས་ཏེ། འདུལ་བའི་བཀའ་དང་བསྟན་བཅོས་རྣམས་ན་མི་གསལ་ན་ཡང་དོན་ལ་ཐོབ་
པ་འདྲའོ། །དགེ་བསྙེན་གྱི་ཆོ་གའོ། །དགེ་བསྙེན་དུ་ཁས་བླངས་པའི་ཚིག་བརྗོད་མ་ཐག་
དེའི་འོག་ཏུ། དགེ་བསྙེན་རྣམས་ཀྱི་བསླབ་པའི་གཞི་ལྔ་བརྗོད་པ་ནི་བསླབ་པ་བརྗོད་པ་སྟེ།
དེ་བརྗོད་པར་བྱའོ། །ཅི་བྱ་བའི་ཚུལ་གྱིས་འདི་དང་འདི་སྤོང་ངོ་ཞེས་བརྗོད་དམ། དགག་
220



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པའི་ཚུལ་གྱིས་འདི་དང་འདི་མི་བྱའོ་ཞེས་བརྗོད་ཅེ་ན། དགག་པའི་ཚུལ་གྱིས་མིན་གྱིས།
བྱ་བའི་ཚུལ་གྱིས་འདི་དང་འདི་བྱའོ་ཞེས་ཁས་བླངས་པའི་ཚུལ་གྱིས་བྱའོ། །
ཆོ་ག་འདི་ལྟར་བྱ་སྟེ། སློབ་དཔོན་ནི་དགེ་བསྙེན་གྱི་སྡོམ་པ་སྦྱིན་པའི་སློབ་དཔོན་ཏེ།།
མཁན་པོ་གཉིས་དང་སློབ་དཔོན་ལྔའི་ཟླ་ལ་མ་བགྲངས་པ་ནི། མྱུར་དུ་མཁན་པོར་འགྱུར་
བ་ལ་དགོངས་པའོ། །དགོངས་སུ་གསོལ་བ་ནི་ཡིད་གཏོད་ཅིག་པའོ། །ཇི་ལྟར་ཏེ། དཔེར་
ན་འཕགས་པ་ནི། བྱིས་པ་ལས་རིང་དུ་སོང་བ་ལའོ། །ཞེས་འདོན་པས། སྡིག་པ་མི་དགེ་
བའི་ཆོས་རྣམས་ལས་རིང་དུ་སོང་བར་གྱུར་པའི་ཕྱིར། དེ་གང་ཞེ་ན། ཁམས་གསུམ་གྱི་ཉོན་
མོངས་པ་མ་ལུས་པ་སྤངས་པ་དགྲ་བཅོམ་པ་དེ་དག་གིས་སེམས་ཅན་དེ་དག་ལ་ཐུགས་
བརྩེ་བ་ཉིད་སེམས་ཅན་ཐམས་ཅད་ལ་དམིགས་ནས་ཉེས་པར་སྤྱོད་པ་སྤོང་བར་དགོངས་
པས། ཇི་སྲིད་འཚོའི་བར་དུ་སྲོག་གཅོད་པ་ཡིད་ཀྱིས་སྤངས་ཏེ་སྲོག་གཅོད་བྱེད་པ་ལས་
ལུས་དང་ངག་སླར་ལོག་པ་སྟེ། ཕྱིར་ལོག་ཅིང་ཡོངས་སུ་དོར་བའི་དཔེ་དེ་བཞིན་དུ། བདག་
མིང་འདི་ཞེས་བགྱི་བ་ཞེས་པ་ཁས་ལེན་པ་པོ་རང་ཉིད་ངེས་པར་སྟོན་པའོ། །བགྱི་བས་
ཀྱང་ཞེས་པ་ནི། དགྲ་བཅོམ་པས་དེ་ལྟར་བྱས་པར་མ་ཟད་བདག་གིས་ཀྱང་ཞེས་པའོ། །
དུས་འདི་ནས་བཟུང་སྟེ་ཞེས་པ་བསླབ་པ་བླངས་པའི་ཉི་མ་འདི་ནས་བཟུང་ནས་ཇི་སྲིད་
འཚོའི་བར་དུ་སྟེ་འཚོ་བ་སྲོག་གི་དབང་པོ་མ་ཆད་ཀྱི་བར་དུའོ། །སྲོག་གཅོད་པ་སྟེ་ཆེད་དུ་
བསམ་ནས་སྲོག་གི་སྐད་ཅིག་མ་མ་འོངས་པ་རྣམས་ཀྱི་རྒྱུན་གཅོད་ཅིང་འཇིག་པར་བྱེད་པ་
སྟེ་སྲོག་ཆགས་གསོད་པའོ། །དེས་སྡོམ་པ་ལེན་པའི་དུས་ནས་བྱར་མི་རུང་བར་ཤེས་ནས་
ཡིད་ཀྱིས་སྤངས་ཏེ་དུས་ཀྱིས་ཀྱང་ལུས་དང་ངག་དང་ཡིད་ཀྱིས་སྲོག་གཅོད་པ་ལས་སླར་
ཟློག་པར་བགྱིའོ། །ལོག་པ་དང་ལྡོག་པར་འགྱུར་གྱི་ཁྱད་དོན་འདྲའོ། །དེ་ལྟར་སེམས་ཅན་
ཐམས་ཅད་ལ་སྙིང་བརྩེ་བས་དམིགས་ནས། ཡིད་ཀྱིས་བྱ་བ་མ་ཡིན་པར་དཔྱད་ནས་ལུས་
ངག་གིས་དོར་བ་ན་བསོད་ནམས་སྐྱེ་བར་འགྱུར་བའི་ཕྱིར་རོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དགེ་བསྙེན་གྱི་སྡོམ་པ་ལ་ཚུལ་ཁྲིམས་ཀྱི་ཡན་ལག་དང་། བག་ཡོད་པའི་ཡན་ལག་
གཉིས་ལས། དང་པོ་ཡན་ལག་བཞི་ཡོད་པ་ཡན་ལག་དང་པོ་མྱ་ངན་ལས་འདས་པ་ཐོབ་
པའི་རྗེས་སུ་མཐུན་པ། སྲོག་གཅོད་པ་སྤངས་པ་སྟེ་ཚུལ་ཁྲིམས་ནི་མྱང་འདས་ཐོབ་པའི་རྒྱུ་
ཡིན་པའི་ཕྱིར་རོ། །འདིས་འཕགས་པ་དགྲ་བཅོམ་པ་དེ་དག་ཐར་པའི་དགོངས་པས་
བསླབ་པ་ལ་སློབ་པ་དེ་བཞིན་དུ་བདག་ཀྱང་ཐར་པའི་བསམ་པ་སྔོན་དུ་སོང་བས་དེ་དག་
གི་བསླབ་པ་ལ་རྗེས་སུ་སྟེ་འདྲ་བར་སློབ་པའམ་རྗེས་སུ་ཞུགས་ནས་སློབ་པའོ། །དགྲ་
བཅོམ་པ་རྣམས་ཐར་པའི་བསམ་པ་ཞུགས་ནས་སེམས་ཅན་གཅིག་ལའང་གནོད་འཚེ་མི་
བྱེད་པ་དེ་བཞིན་དུ། བདག་ཀྱང་གནོད་པ་མི་བྱེད་པར་རྗེས་སུ་སྒྲུབ་བོ། །བཅོམ་ལྡན་
འདས་ཀྱིས་གསུངས་པའི་བསླབ་པའི་གཞི་རྣམས་སྲོག་དང་བསྡོས་ཤིང་ཡོངས་སུ་སྲུང་བར་
བྱེད་པས་རྗེས་སུ་བགྱིད་དོ། །ཕྲན་ཚེགས་འགྲེལ་དུ། དེའི་ཕྱིར། འདིས་ནི་སེམས་ཅན་
ཐམས་ཅད་ལ་དམིགས་པའི་སྒོ་ནས་ཉེས་པ་སྤྱོད་པ་ལས་སླར་ལྡོག་པའི་བསམ་པ་དང་།
ཐར་པའི་བསམ་པའི་སྒོ་ནས་སྡོམ་པ་ཡིན་ལ། ཞེས་སོ། །
བསླབ་པའི་ཡན་ལག་གཞན་ཡང་ཇི་ལྟར་ཏེ་དཔེར་ན་འཕགས་པ་དགྲ་བཅོམ་པ་དེ་
དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་གཞན་གྱི་རྫས་བདག་གིར་བྱེད་པ་དང་།
འདོད་པ་ལ་ལོག་པར་གཡེམ་པ་བསྒྲོད་བྱ་མ་ཡིན་པ་དང་། ཡན་ལག་མིན་པ་དང་། ཡུལ་
མ་ཡིན་པ་དང་། དུས་མ་ཡིན་པ་དག་ཏུ་སྨད་པའི་འདོད་པ་བསྟེན་པ་དང༌། སླུ་བའི་ཕྱིར་
འདུ་ཤེས་བསྒྱུར་ནས་དོན་གཞན་དུ་སྟོན་པའི་རྫུན་དུ་སྨྲ་བ་དང་། འབྲུའི་ཆང་ནི་འབྲུ་བཅོས་
པའམ་བཏགས་པ་ལ་ཕབས་བཏབ་ནས་མནན་པའི་ཟས་ཀྱི་ཆང་སྟེ་སྦྱར་བའི་ཆང་ཞེས་
ཀྱང་ཟེར་རོ། །བཅོས་པའི་ཆང་ནི་ཕབས་མེད་པར་མནན་པ་ལས་བྱུང་བ། རྒུན་ཆང་དང་།
བུར་ཆང་དང་། མེ་ཏོག་གི་ཆང་ལ་སོགས་པ་རྫས་ཀྱི་ཆང་ངོ༌། །དེ་གཉིས་ཀྱང་མྱོས་པ་སྟེ་ར་
རོ་བར་འགྱུར་བའི་རྫས་སོ། །བག་མེད་པ་ནི་དོན་ཉམས་ལ་དོན་མེན་པ་འཕེལ་བ་ཡིན་ལ།
222



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
དེའི་རྒྱུར་གྱུར་པས་ན་བག་མེད་པའི་གནས་ཏེ་འབྲུའི་ཆང་དང་བཅོས་པའི་ཆང་གི་མཚན་
ཉིད་དོ། །དེ་ཡིད་ཀྱིས་སྤངས་ཏེ་ཞེས་པ་ལ་སོགས་པ་སྔར་གྱི་རིགས་པས་ཤེས་སོ། །
ཡན་ལག་ལྔ་པ་ཞེས་པ་བསླབ་གཞི་ཡན་ལག་ལྔའི་ནང་ནས་ལྔ་པ་ཆང་འཐུང་བ་སྤོང་
བ་ཞེས་པ་མ་ཡིན་གྱི། སྒྲའི་བསྟན་བཅོས་ལས། གྲངས་མ་རྫོགས་པ་ལ་ཡོད་མེད་དག་གོ་
ཞེས་པས་རྫོགས་པའི་སྐྱོན་ཡིན་པས། དགེ་བསྙེན་གྱི་བསླབ་གཞི་ཡན་ལག་ལྔ་རྫོགས་པ་
འདིས་ཞེས་པ་འདིས་ཏེ་གཞན་རྣམས་སྔ་མ་བཞིན་ནོ། །རྒྱ་དཔེ་ཁ་ཅིག་དང་སློབ་དཔོན་
བྱང་བཟང་གི་དགེ་བསྙེན་སྡོམ་པའི་བཤད་པ་དང་། དགེ་བསྙེན་སྡོམ་པ་བརྒྱད་པའི་འགྲེལ་
པ་ལས། འདི་ལན་གསུམ་དུ་བཟླས་པར་བཤད་ཡོད་དེ། མདོར་ཡང་། ལྷག་པོར་མ་
གཏོགས་པ་རང་གི་དོན་གྱི་སྔགས་བརྗོད་པ་ཡང་ངོ་། །ཞེས་ལྷག་པོར་མ་གཏོགས་པ་རང་
དོན་དུ་སྔགས་བརྗོད་པ་ཐམས་ཅད་ལ་ལན་གསུམ་བརྗོད་དགོས་པར་བཤད་ཅིང་། སོར་
བཤགས་བཞིན་དམིགས་བསལ་ཡང་མ་གསུངས་པས་ལན་གསུམ་བརྗོད་དགོས་པ་འདྲ་
ཡང་། ལུང་དུ་གསུམ་བཟླས་པ་བྱ་བ་མ་བྱུང་ཞིང་། འགྲེལ་པ་མཁན་པོ་རྣམས་ཀྱིས་ལན་
གསུམ་དགོས་པ་དང་། ལན་གཅིག་གིས་ཆོག་པ་གང་གི་ཡང་གསལ་ཁ་མ་གསུངས་སོ། །
སྐྱབས་འགྲོའི་བསླབ་བྱ་ཐུན་མོང་བ་སྐྱེས་བུ་དམ་པ་ལ་བསྟེན་པ། དམ་པའི་ཆོས་ཉན་པ།
ཚུལ་བཞིན་ཡིད་ལ་བྱ་བ། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་སྟེ་བཞི་དང་
། དབང་པོ་
མི་རྒོད་པ་དང་། སློབ་པའི་གཞི་ཡང་དག་པར་བླང་བ་དང་། སེམས་ཅན་ལ་སྙིང་བརྩེ་བར་
བྱ་བ་དང་། དུས་དུས་སུ་དཀོན་མཆོག་མཆོད་པ་ལ་བརྩོན་པར་བྱའོ། །སོ་སོ་བ་ལྷ་གཞན་ ་
ལ་ཕྱག་མཆོད་མི་བྱེད། སེམས་ཅན་ལ་གནོད་འཚེ་སྤོང་། གྲོགས་མུ་སྟེགས་པ་དང་མི་ .
འགྲོགས་པ་དང་། དགེ་བསྙེན་གྱི་བསླབ་པ་ཡང་དག་པར་བླངས་པ་ལྔ་དང་། ཕྱོགས་མཐུན་
ཕྲ་མ་ཚིག་རྩུབ་ངག་འཁྱལ་བརྣབ་སེམས་གནོད་སེམས་ལོག་ལྟ་སྟེ་དྲུག་སྤོང་བ་བསླབ་ཅིང་།
མི་གསོད་པ་དང་། ཀན་པ་ཎིའི་བཞི་ཆ་རིན་ཐང་ཚང་བའི་དངོས་པོ་བརྐུ་བ་དང༌། བགྲོད་
223



ཀླུ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བྱ་མ་ཡིན་པ་ལ་བགྲོད་པ་དང་། མི་ཆོས་བླ་མ་རྫུན་དུ་སྨྲ་བའི་ཉེས་པ་བྱུང་ན་སྡོམ་པ་གཏོང་
བས་བསྐྱར་ལ་བླང་སྟེ། མི་གསོད་པ་དང་དངོས་པོ་བརྐུ། །ཡོངས་སུ་རྫོགས་དང་གཞན་
བུད་མེད། །བདག་གིར་བྱེད་པ་རྫུན་ཚིག་སྨྲ། །སྡོམ་པ་ཉམས་པའི་རྒྱུ་རྣམས་སོ། །སྡོམ་པ་
སླར་ཡང་བླང་པར་བྱ། །དེ་འདྲའི་གང་ཟག་ཉིད་ལས་སོ། །ཞེས་སོ། །དུད་འགྲོ་དང་། མི་
མ་ཡིན་པ་གསོད་པ་དང་། རིན་ཐང་མ་ཚང་བ་བརྐུ་བ་དང༌། ཡན་ལག་མ་ཚང་བའི་ལོག་
གཡེམ་དང༌། མི་ཆོས་བླ་མ་མ་ཡིན་པའི་རྫུན་དང་། ཆང་འཐུང་བ་རྣམས་སྡོམ་ལྡན་གྱི་གང་
ཟག་དོན་རྟོགས་པའི་སྟོབས་དང་ལྡན་པ་ལ་བཤགས་པ་བྱ། ཡང་བ་མྱོང་མཐུན་རྣམས་
བཤགས་མི་དགོས་ཀྱི་ཡང་དག་པར་བསྡམ་པར་བྱའོ། །ཇི་སྐད་དུ། གཞན་དག་ཇི་ལྟ་བར་
ནི་བཤགས། །གཞན་པ་ལྔ་རྣམས་ཡང་དག་བསྡམ། །ཞེས་སོ། །དེ་ལྟར་ལྡོག་པའི་ཚུལ་
ཁྲིམས་བཤད་ནས། འཇུག་པའི་ཚུལ་ཁྲིམས་ཐོས་བསམ་སྒོམ་གསུམ་དང་སྦྱིན་པ་སོགས་
ལ་ཅི་ནུས་ཀྱིས་འཇུག་པར་བྱའོ། །ཞེས་གདམས་པར་བྱའོ། །དགེ་བསྙེན་བསྒྲུབ་པའི་ཆོ་ག་
རྫོགས་སོ།། །། །
༈ དགེ་ཚུལ་གྱི་མཁན་པོ་ཉིད་དུ་ཕྱོགས་པས། རང་གི་བསྒྲུབ་བྱ་དེ་དགེ་བསྙེན་དུ་
ཉེ་བར་བསྒྲུབས་ནས། དེའི་འོག་ཏུ་དགེ་སློང་གང་གིས། རབ་ཏུ་འབྱུང་བར་འདོད་དེ། དགེ་
འདུན་ལ་ཞུ་བར་བྱེད་པའི་དགེ་སློང་བསྙེན་པར་རྫོགས་པའི་སྡོམ་ལྡན་མཚན་མཐུན་པ་ཐ་
སྙད་གསུམ་ལྡན། ས་རང་བཞིན་དུ་གནས་པ། བྱེ་བ་ན་ཆོས་གཞན་པའི་བོགས་སུ་མ་སོང་བ།
གཟུགས་གཞན་དུ་བསྒྱུར་ཞིང་མི་སྣང་བར་བྱས་པ་མ་ཡིན་པ། མཚམས་གཞན་ལ་གནས་
པ་མ་ཡིན་པ། རབ་བྱུང་ཞུ་བའི་ཆོ་ག་ལ་མཁས་པ་ཞིག་དགོས་ཏེ། སྨྱོན་པ་དེའི་ཚེ་བསམ་
པ་རང་བཞིན་དུ་གནས་པ་མེད་ན། ཞུ་བར་བཙུན་པ་དགེ་སློང་སྨོན་པ་ཆོས་གོས་འགྱེད་
པའམ། ཨུ་པ་ལི་མིན་ནོ། །སེམས་འཁྲུགས་པ་དང་། ནད་ཀྱིས་གཟིར་བ་དང་། གླེན་པ་
དང་ལྐུགས་པ་དང་འོན་པའང་དེ་བཞིན་ནོ་ཞེས་པ་དང་རིགས་མཚུངས་པའི་ཕྱིར། ས་རང་
224



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
བཞིན་དུ་གནས་པ་མིན་པ་དང་། བྱེ་བ་ན་ཕྱོགས་གཞན་དུ་སོང་བ་གཉིས་ནི། ཚོགས་ཀྱིས་
གསོལ་བ་དང་བརྗོད་པ་གཉིས་ནི་ཁས་མི་བླང་ངོ༌། །ཞེས་པ་དང་མཚུངས་པའི་ཕྱིར་རོ། །
སྐྱེས་པའི་རབ་བྱུང་གི་སྐབས་སུ། མཚན་མཐུན་པ་ཡན་ལག་ཏུ་དགོས་ཏེ། ཕོ་ཉས་
རབ་བྱུང་བསྙེན་རྫོགས་ཀྱི་སྐབས་སུ། བུད་མེད་ལ་ནི་བུད་མེད། སྐྱེས་པས་ཀྱང་ངོ༌། །སྐྱེས་
པ་ལ་ནི་སྐྱེས་པ་ཁོ་ནས་སོ་ཞེས་པ་དང་རིགས་མཚུངས་པའི་ཕྱིར། མཚམས་གཞན་ན་
གནས་པ་ནི་ལས་བྱེད་པ་དང་རིགས་འདྲ་བས་མི་ཆགས་ལ། གཟུགས་གཞན་དུ་བསྒྱུར་བ་
ནི་འགྲོ་བ་བཞིན་དུ་གནས་པས་ལས་བྱས་ན་ཆགས་ལ་ཉེས་བྱས་སུ་གསུངས་པ་གཅིག་
རིགས་འདྲའོ། །དགེ་སློང་མིན་པས་ཀྱང་ཞུར་རུང་ངོ་སྙམ་པའི་དོགས་པ་བསལ་བའི་ཕྱིར།
དགེ་སློང་ལ་ཞེས་སྨོས་སོ། །ཇི་ལྟར་གཏད་པར་བྱ་ན། དགེ་སློང་ཆེ་གེ་མོས། ཚེ་དང་ལྡན་པ་
འདི་དགེ་འདུན་ལ་རབ་ཏུ་བྱུང་བར་ཞུས་ཤིག་ཅེས་བྱ་བའི་ཚིག་གིས་བཀྲམ་པར་བྱའོ། །
རབ་བྱུང་ཞུ་བར་བྱེད་པའི་དགེ་སློང་གིས་ཀྱང་། རབ་ཏུ་འབྱུང་བར་འདོད་པའི་མཁན་པོ་ལ་
ཁྱོད་ཀྱིས་ཚེ་དང་ལྡན་པ་འདིའི་བར་ཆད་ཀྱི་ཆོས་རྣམས་དྲིས་ཞེས་ལུང་དུ་འབྱུང་། མདོར་ཅི་
ཡོངས་སུ་དག་གམ་ཞེས་དྲི་ཞེས་འབྱུང་སྟེ། དེ་ལྟར་ན་ཅི་རབ་ཏུ་འབྱུང་བར་འདོད་པ་འདིའི་
བར་ཆད་ཀྱི་ཆོས་རྣམས་ཡོངས་སུ་དག་གམ་ཞེས་དྲི་བར་བྱའོ། །དེ་སྐད་མ་དྲིས་པ་དགེ་
འདུན་ལ་རབ་བྱུང་ཞུ་བར་བྱེད་ན། འགལ་ཚབས་ཅན་ཏེ་ཉེས་པ་དང་བཅས་པ་སྟེ་ཉེས་
བཅས་ཀྱི་ལྟུང་བ་དང་ལྡན་པར་འགྱུར་རོ། །འགལ་ཚབས་ཅན་དང་འདས་པ་དང་བཅས་
པར་འགྱུར་རོ་ཞེས་པ་གཉིས་འགྱུར་ཁྱད་ཡིན། དོན་གཅིག་གོ །འོག་ནས་འབྱུང་བ་རྣམས་
ལའང་དེ་བཞིན་ནོ། །
མཁན་པོ་ན་རེ། འདི་སྐད་དུ་ཡོངས་སུ་དག་གོ་ཞེས་ཟེར་ན། དེ་ཡོངས་སུ་དག་པ་ཁོ་
ན་ཡིན་པས། དེའི་འོག་ཏུ་ཞུ་བར་བྱེད་པའི་དགེ་སློང་གིས་རབ་ཏུ་འབྱུང་བར་འདོད་པ་
ཡོངས་སུ་དག་པ་དེ། དགེ་འདུན་ལ་རབ་ཏུ་བྱུང་བར་བྱའོ། །གོ་རིམ་འདི་ལྟར་བྱས་ལ་ཞུ་
225
225



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བར་བྱ་སྟེ། གཙུག་ལག་ཁང་ཆག་ཆག་བཏབ། ཕྱགས་དར་བྱས་ནས་གནས་མལ་བཤམ་
པ་སྟེ། སྟན་རྣམས་གོ་རིམ་བཞིན་དུ་བཏིང་བར་བྱས་ནས་གཎྜི་བརྡུང་སྟེ་ཞེས་པ་ལ། གཎྜིའི་
རྒྱུ་ཙནྡན་དཀར་དམར་དང་། བིལ་བ་དང་། པ་ལ་ཤ་དང་། རྒྱ་སར་དང་། ཨཤོ་ཀ་མེད་ན།
འོལ་མ་སིའི་ཤིང་ལ་ཚད་རབ་འཆུར་སོར་བརྒྱད་ཅུ་བརྒྱད། ཐ་མ་བརྒྱད་བཅུ་རྩ་བཞི། ཞེང་
སོར་དྲུག་པ། དཔངས་སུ་སོར་གཉིས། ཟུར་བཞིར་སོར་གཉིས་ཀྱི་ཚད་དང་ལྡན་པ། རྩེ་མོ་
སྦལ་པའི་མགོ་འདྲ་བ། གཎ་གཡོག་དེ་ཉིད་ལས་བཅད་པ། སོར་གཅིག་གཉིས་ཀྱི་ཚད་
ཟླུམ་པོ། རྩེ་མོ་གཉིས་ནེའུ་ལའི་མགོ་འདྲ་བར་བྱ་བ། ཆང་ཟུར་གྱི་ཚད་ཀྱང་དེ་མཉམ་པ།
དེ་གཙུག་ལག་ཁང་གི་སྒོ་ཁང་གི་སྟེང་ངམ། གཙུག་ལག་ཁང་དབུས་མའི་སྟེང་དུ་ཁྲི་ལ་
བཞག །ཆོས་ཀྱི་སྐུ་སྐྱེ་འགག་གནས་གསུམ་གྱིས་སྟོང་པ། གདོད་མ་ནས་མ་སྐྱེས་ཤིང་།
དགེ་བའོ་ཞེས་མོས་པས་རབ་གནས་བྱས་ལ། རྡུང་བ་པོ་དགེ་སློང་ངམ་དགེ་ཚུལ་ལམ།
དགེ་བསྙེན་གསོ་སྦྱོང་ལ་གནས་པས་དཀོན་མཆོག་གསུམ་ལ་ཕྱག་བྱས་ཏེ། ཤངས་ཚ་ལན་
གསུམ་བྱས་ལ་བརྡུང་ངོ་། །
གཎྜི་རྡུང་བ་ལྔ་ལས། འདིར་ལས་ཀྱི་གཎྜི་ཡིན་པས། ཟླས་པའི་རྒྱུད་གཅིག་ལེན་
གཅིག་རྡུང་ཞིང་། མཇུག་ཏུ་རྟོག་སྒྲ་ཆེན་པོ་ལན་གསུམ་བྱ། ལུང་ཁ་ཅིག་ལས། རྒྱུད་
གསུམ་དང་རྟོག་གཉིས་སོ། །རྡུང་བའི་དུས་ནི་གཎྜིའི་དུས་ཀྱི་མདོ་ལས། དགུན་ཟླ་ར་བའི་
ཟླ་ཕྱེད་དང་པོ་ལ་ནི། རྐང་པ་བདུན་གཎྜིའི་དུས་ཡིན་ལ། སོར་གྱིས་དམན་པའི་རྐང་པ་
ཕྱེད་དང་ལྔ་ནི་དུས་མིན་ནོ། །ཞེས་པ་ནས། རྩིས་ནས། དཔྱིད་ཟླ་ར་བའི་ཟླ་ཕྱེད་དང་པོའི་
བར་དུ་རྐང་པ་རེ་རེ་སྐྱེད་ཞིང་། དེ་ནས་སྟོན་ཟླ་ར་བའི་ཟླ་ཕྱེད་གཉིས་པའི་བར་དུ་རྐང་པ་
རེ་རེ་ཕྲི་བ། དེ་ནས་ཟླ་ཕྱེད་རེ་རེ་ལ། རྐང་པ་རེ་རེ་འཕེལ་དུས་སུ་བཤད་དོ། །དགེ་འདུན་
བསྡུ་བའི་ཕྱིར་གཎྜི་རྡུང་། ཅིའི་ཕྱིར་གཎྜི་བརྡུངས་ཞེས་པའི་ལན་དུ། དེ་དང་མཐུན་པར་
འདིར་གཎྜི་བརྡུངས་སོ་ཞེས་སོ། །ཞེས་བརྗོད་པའི་ཚིག་གིས། དགེ་སློང་རྣམས་བསྡུ་བའི་
226



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཕྱིར་ཡང་དག་པར་སྒོ་ནས་ཏེ། བསྐུལ་ནས་དགེ་འདུན་ཐམས་ཅད་ཕྱོགས་གཅིག་ཏུ་འདུས་
ཤིང་སྟེ་འདུག་ཅིང་ཉེ་བར་ཞུགས་པ་དང་། བྱ་བ་མཐུན་པ་ཉིད་དུ་གྱུར་པས་མི་མཐུན་པ་
གཉིས་དང་བྲལ་བ་ལ་ཞུར་ཡང་རུང་ངོ༌། །གང་གི་ཚེ་དགེ་འདུན་དུ་གྱུར་པའི་དགེ་སློང་དག་
རང་གི་གནས་ཁང་ན་གནས་པའི་ཚེ། གནས་ཁང་སོ་སོར་སོང་སྟེ། དེ་དག་གི་མདུན་དུ་
ཞུར་ཡང་རུང་ངོ༌། །ཞེས་རྒྱ་ཆེར་འགྲེལ་དུ་གསུངས་པས། གནས་ཁང་སོ་སོ་ན་འཁོད་པ་ལ་
ཞུ་བ་ཡང་དགེ་འདུན་དུ་ལོངས་པ་གཅིག་དགོས་པར་བཞེད་དོ། །མདོར་ཡང་དགེ་འདུན་
ལ་ཞུ་བ་བྱེད་པར་གསུངས་ཤིང་། གཞི་འགྲེལ་མཁན་པོས་ཀྱང་། རྒྱ་ཆེར་འགྲེལ་མཁན་པོ་
དང་མཐུན་པར་གསུངས་པའི་ཕྱིར། ཞུ་བའི་ཡུལ་དགེ་འདུན་དུ་མ་ལོངས་ན་མ་དག་པ་
འདྲའོ། །བོད་ཀྱི་བླ་མ་རྣམས། ཞུ་བའི་ཡུལ་དགེ་འདུན་ལོངས་ན་དགེ་འདུན་ལ་ཞུ། མ་
ལོངས་ན་གང་ཟག་ལ་ཞུ་བར་བཞེད་དེ། གཞན་གྱི་རུང་མཐུན་བཀབ་པར་གནང་གི་
འདུལ་བའི་བཀའ་དང་བསྟན་བཅོས་ན་དེའི་དམིགས་བསལ་གསུངས་པ་མི་སྣང་ངོ༌། ། །
དུས་ངེས་པ་རྣམ་པ་གཉིས་ཀར་བསྟན་པའི་ཐ་ཚིག་སྟེ། རྣམ་པ་འདིས་ཞུར་རུང་བའོ་
ཞེས་པ་ནི་རྒན་རིམ་ལ་སྟེ། དགེ་འདུན་ལ་རབས་གཉིས་ཡོད་པ་ལས། རྒན་རབས་ནས་
ཡན་ལག་ལྔས་ཕྱག་འཚལ་དུ་བཅུག་སྟེ། ས་ག་ལྷས། དཀར་པོའི་གོས་ནི་འཛིན་བཞིན་
པས། །ཚོགས་ཀྱི་ནང་དུ་མཁྱེན་པར་གསོལ། །ཞེས་བཤད་པས། རྟགས་ཅན་ཡིན་ན།
གོས་དཀར་པོ་ཞིག་བཀོན་ནས་བྱེད་གསུངས་ཏེ། དེ་གཞུང་གི་དགོངས་པ་རང་མིན་ནམ་
སྙམ། རྒན་པའི་མཐར་སྟན་ལ་མི་བཞག་ན་པུས་མོ་གཉིས་གྱེན་དུ་བསླངས་ནས་ཙོག་ཙོག་
པུར་འདུག་ཏུ་བཅུག་སྟེ། ལག་པ་གཉིས་སྙིང་ཀར་ཐལ་མོ་སྦྱོར་དུ་བཅུག་སྟེ། ཞུ་བར་བྱེད་
པའི་དགེ་སློང་གིས་བསྒྲེངས་ཏེ་འདུད་པ་དང་བཅས་ཏེ། མདོར། གཞན་གྱི་དོན་དུ་ནི་
བསྒྲེངས་ཏེ་འདུད་པ་དང་བཅས་པར་རོ། །ཞེས་པའོ། །སྔགས་འདི་སྐད་ཅེས་བརྗོད་པར་
བྱ་སྟེ་དགེ་འདུན་སོགས་སྔར་དང་འདྲའོ། །མིང་འདི་ཞེས་བྱ་ཞེས་པས་རབ་ཏུ་བྱུང་བར་



བ
རྒྱ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ། །
འདོད་པ་དེའི་མིང་ནས་སྨོས་པའོ། །དོན་དང་མཐུན་པའི་ཉེ་བའི་ཚིག་སྨོས་པ་ལ་ཉེས་པ་
མེད་པའི་ཕྱིར་ཚེ་དང་ལྡན་པ་མིང་འདི་ཞེས་བགྱི་བ་ཞེས་བརྗོད་པ་ཕྱག་ལེན་ལའང་འབྱུང་
ཞིང་དོན་ལའང་འགལ་བ་མེད་དོ། །བསྒྲུབ་བྱ་གཅིག་ཡོད་ན་འདི། གཉིས་ཡོད་ན་འདི་དག་
གསུམ་ཡོད་ན་འདི་རྣམས་ཞེས་བརྗོད་དོ། །མཁན་པོའི་མིང་འདི་ཞེས་བགྱི་བ་ལས་ཞེས་པ།
བསྒྲུབ་བྱ་དེས་རབ་བྱུང་གི་མཁན་པོ་ཉིད་དུ་ཕྱོགས་ཤིང་སྟ་གོན་དུ་གནས་པས་ན་མཁན་པོ།
རང་གི་སློབ་དཔོན་ལ་སློབ་དཔོན་ཞེས་པའི་ཉེ་བའི་ཚིག་དང་བྲལ་བས་མིང་སྨོས་ན་ཉེས་པ་
འབྱུང་བའི་ཕྱིར་སློབ་དཔོན་མིང་འདི་ཞེས་བྱ་བ་ཞེས་བརྗོད་དགོས་སོ། །དེ་བཞིན་དུ་རང་
གི་མཁན་པོ་ཡིན་ན། དོན་གྱི་སླད་དུ་མཚན་ནས་སྨྲོས་ཏེ་མཁན་པོ་མིང་འདི་ཞེས་བགྱི་བ་
ཞེས་བརྗོད་དགོས་སོ། །ཆོས་འབྲེལ་མེད་ན་ཡོངས་ཀྱི་དགེ་བའི་བཤེས་གཉེན་ཞེས་བརྗོད་
པར་བླ་མ་རྣམས་བཞེད། དེ་ལའང་འགལ་བ་མེད་པ་འདྲ། ལུང་ནས་གནས་བརྟན་ཞེས་
སོགས་བརྗོད་པར་བཤད་དེ། འདི་ལ་གནས་བརྟན་དང་ཚེ་དང་ལྡན་པ་ཉིད་ནི་ཉེ་བའི་ཚིག་
ཉིད་ཀྱིས་ཚུལ་དང་མཐུན་པ་ཡིན་ནོ་ཞེས་སོ། །རིགས་པ་འདིས་རང་གི་མཁན་སློབ་བབ་པ་
ཞིག་ལ་རབ་བྱུང་ཞུ་བ་བྱེད་ནའང་། མཁན་པོ་ཡིན་ན་དོན་གྱི་སླད་དུ་མཚན་ནས་སྨོས་ཏེ་
བདག་གི་མཁན་པོ་མིང་འདི་ཞེས་བགྱི་བ་འདི། མཁན་པོ་མིང་འདི་ཞེས་བགྱི་བ་ལ་ཞེས་
བརྗོད་དགོས་ཤིང་། སློབ་དཔོན་ཡིན་ན། སློབ་དཔོན་མིང་འདི་ཞེས་བགྱི་བ་འདི་ཞེས་
བརྗོད་དགོས་ཏེ། བབས་པས་མཁན་སློབ་ཡིན་པར་མི་འགྱུར། མཁན་སློབ་ལ་དེ་ལྟར་མ་
བརྗོད་ན་ཉེས་པར་འགྱུར་བའི་ཕྱིར། རབ་ཏུ་འབྱུང་བར་འཚལ་ཏེ་ཞེས་པ་ནི། རབ་ཏུ་བྱུང་
བར་འདོད་པ་སྟོན་པའོ། ། །
ཁྱིམ་པ་ཞེས་བྱ་བ་ནི། འདི་ཉིད་ལ་ཁྱིམ་ཡོད་པས་ཁྱིམ་པ་སྟེ་ཁྱིམ་མ་སྤངས་པའི་
ཕྱིར་རོ། །དེ་ནི་མདོར་བསྟན་པ་ཡིན་ལ། རྒྱས་པར་བཤད་པ་ནི། ཁྱིམ་པའི་རྟགས་མ་
བསྒྱུར་བའི་གོས་དཀར་པོ་གྱོན་པ་ཅན། ལུས་ཀྱི་བྱི་བྱད་ཀྱི་རྟགས་སྐྲ་དང་ཁ་སྤུ་མ་བྲེགས་
228



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པ་ལས། ལེགས་པར་གསུངས་པའི་ཆོས་འདུལ་བ་ལ་ཞེས་བདུན་པ་སྨྲས་པ་ནི། རབ་ཏུ་
བྱུང་བའི་གཞི་རྟེན་བྱེད་བསམ། ཡང་ན་ཆོས་འདུལ་བའི་ནང་དུ་རབ་ཏུ་བྱུང་བར་འཚལ་
བ་སྟེ། འདོད་ནས། བསྒྲུབ་བྱ་མིང་འདི་ཞེས་བགྱི་བ་འདི། བསམ་པའི་རྐྱེན་བསམ་པ་དག་
པས་རབ་ཏུ་བྱུང་བར་འཚལ་བ་སྟེ། འདོད་ཅིང་། རབ་ཏུ་བྱུང་བ་ནི་དགེ་ཚུལ་གྱི་བརྟུལ་
ཞུགས་ཏེ། ཆོས་འདི་པའི་ཆ་བྱེད་ཡིན། ཆ་ལུགས་མ་བསྒྱུར་ན་རབ་བྱུང་དུ་མི་འགྱུར་བས།
ཁྱིམ་པའི་རྟགས་སྤངས་པའི་ཕྱིར། སྐྲ་དང་ཁ་སྤུ་བྲེགས་ནས། གོས་ངུར་སྨྲིག་བགོས་ཏེ།།
ཞེས་པ་ཕྱོགས་གཅིག་སྨོས་པ་སྟེ། རུང་བའི་ཚོན་གསུམ་གྱིས་ཁ་བསྒྱུར་བའི་གོས་བགོས་ཏེ།
འཚོ་བ་མ་ཕྱིད་པ་ལ་སོགས་པའི་བསམ་པས་མིན་པར། ཡང་དག་པ་ཁོ་ནར་ཆོས་འདུལ་བ་
ལ་དད་པས་ཁྱིམ་པའི་ཁྱིམ་སྤངས་ནས། ཁྱིམ་མེད་པར་བྱས་ནས་རབ་ཏུ་བྱུང་བ་འདི། །
མཁན་པོ་ཁོ་ནའི་དབང་དུ་བྱས་པ་ཡིན་པས་མཁན་པོ་མིང་འདི་ཞེས་བྱ་བ་ལས་རབ་ཏུ་
འབྱུང་སྟེ། བསྒྲུབ་བྱ་དེ་བསམ་པ་དང་ཆ་ལུགས་ཀྱི་མཐུན་རྐྱེན་ཚང་བར་མ་ཟད་འགལ་
རྐྱེན་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་ཁོ་ན་ཉིད་མཆི་ན། ཅི་རབ་ཏུ་འབྱུང་
འདོད་པ་དེ་རབ་ཏུ་འབྱུང་ངམ། གཉིས་ཡོད་ན་དེ་དག །གསུམ་ཡོད་ན་དེ་རྣམས་ཞེས་
བརྗོད་དོ། །འདིར་ཁ་ཅིག་དེ་ཁོ་ན་ཉིད་ཅེས་ངེས་ཟུང་གི་ཚིག་ཏུ་འཆད་པ་ནི་མིན་གྱིས།
སྐད་དོད་ལ། ཨནྣཱ་ཎི་བ་ཏི་ཞེས་འབྱུང་། སྒྲ་དྲང་ཐད་དུ་བསྒྱུར་ན་བདག་ཉིད་སྨྲ་བར་བྱེད་
དོ་ཞེས་པ་སྟེ་ཁོ་རང་སྨྲ་ཞེས་པ་ཡིན་ནོ། །ལུང་ཕྲན་ཚེགས་སུ་བདག་ཉིད་མཆིས་ན་ཞེས་
འབྱུང་ངོ༌། །འདིར་བླ་མ་རྣམས་ཡུལ་དགེ་འདུན་དུ་མ་ལོངས་པའི་གང་ཟག་ལ་ཞུ་ན། ཡུལ་
གཉིས་ཡོད་ན་བཙུན་པ་དག་དགོངས་སུ་གསོལ། གསུམ་ཡོད་ན་བཙུན་པ་རྣམས་དགོངས་
སུ་གསོལ། གཅིག་ལས་མེད་ན་བཙུན་པའམ། སློབ་དཔོན་ནམ། མཁན་པོ་དགོངས་སུ་
གསོལ། །ཞེས་སྦྱོར་བ་འདོད་དོ། །དེའི་ལུགས་ལ་ཞུ་བ་པོས་ཀྱང་ཙོག་ཙོག་པོར་འདུག་སྟེ།
སྔགས་ལན་གསུམ་བརྗོད་ལ་ཞུ་དགོས་ཏེ་མདོར་གཞན་གྱི་དོན་དུ་གང་ཟག་ཀྱང་ངོ༌། །
229



པ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལྷག་པོར་ཡང་མདུན་དུ་ཙོག་ཙོག་པོར་འདུག་སྟེ་ཞེས་པས་སོ། །ཞུ་བའི་དགེ་འདུན་དུ་གྱུར་
པའི་དགེ་སློང་མ་ལུས་པ་དེ་དག་ཐམས་ཅད་ཀྱིས། གལ་ཏེ་རབ་ཏུ་འབྱུང་བར་འདོད་པ་དེ།།
བར་ཆད་ཀྱི་ཆོས་རྣམས་ཡོངས་སུ་དག་པར་གྱུར་ན། དེའི་ཚེ་རབ་ཏུ་འབྱུང་བར་བྱའོ་ཞེས་
བརྗོད་ཅིང་སྨྲ་བར་བྱས་སོ། །
གལ་ཏེ་དེ་སྐད་བརྗོད་ན་དེ་ལྟར་ན་ལེགས་ཏེ། ཉེས་བྱས་མི་འབྱུང་བའི་ཕྱིར་རོ། །
གལ་ཏེ་མི་བརྗོད་ན་སུ་མི་བརྗོད་པ་དེ་ལ་འགལ་ཚབས་ཅན་དུ་འགྱུར་རོ། །དེ་ནི་རབ་ཏུ་
འབྱུང་བར་འདོད་པ་ཞུ་བ་སྟེ། ངོ་ཚ་དང་ཁྲེལ་ཡོད་ཀྱི་བསམ་པ་ཁྱད་པར་ཅན་བསྐྱེད་པའི་
ཕྱིར་དང་། རབ་ཏུ་བྱུང་བ་ལ་དགེ་འདུན་ཐུགས་མཐུན་པར་བྱ་བ་དང་། བར་ཆད་ཡོད་མེད་
རྐྱེན་བྱ་བ་དང་། བར་ཆད་མཐོང་ན་འདྲེན་པར་འགྱུར་བ་དང་། ཕ་མས་མ་གནང་བ་སོགས་
པ་ཡིན་ན། སྙིགས་མ་ལ་བསྟོད་ཅིང་བསྐུར་བ་སྤངས་པའི་ཕྱིར་ཞུ་བའོ། །ཞུས་པས་དགེ་
འདུན་གྱིས་གནང་བ་དེའི་འོག་ཏུ་རབ་བྱུང་ནི་མཁན་པོ་ལ་རག་ལས་པས། མཁན་པོ་ལ་
གསོལ་བར་བྱའོ། །ཇི་ལྟ་བུ་ཞིག་ལ་གསོལ་ན། མདོར། བསྙེན་པར་རྫོགས་ནས་ལོ་བཅུ་
མ་ལོན་པར་མཁན་པོ་ཉིད་དང་གནས་ཉིད་དང་མི་གནས་པར་འདུག་པར་མི་བྱའོ། །ཞེས་
གསུངས་པས་བསྙེན་པར་རྫོགས་ནས་ལོ་བཅུ་ཡན་ཆད་བར་མ་ཆད་དུ་ལོངས་པ། མདོར། །
འོག་ནས་འབྱུང་བའི་ལྷན་ཅིག་སྦྱར་བ་དག་ལས་གང་དང་ཡང་མི་ལྡན་པས་ནི་མ་ཡིན་ནོ་
ཞེས་པས། ལྔ་ཚན་དུ་སྦྱར་བ་ཉེར་ལྔ་ལས་གང་ཡང་རུང་བ་དང་ལྡན་པ། མདོར། རབ་ཏུ་
བྱུང་བ་དང་། བསྙེན་པར་རྫོགས་པ་དང་། གནས་སྦྱིན་པ་དག་དགེ་ཚུལ་ཉེ་བར་བཞག་
པར་མི་བྱའོ། །ཞེས་པ་གཞན་ན་གནས་ཉི་ཤུ་རྩ་ལྔས་རབ་བྱུང་བསྙེན་རྫོགས་ཀྱི་མཁན་པོ་
བྱར་མི་རུང་བ་བཤད་པའི་ཕྱིར། ས་རང་བཞིན་དུ་གནས་པ་གཅིག་དགོས། མདོར་བྱེ་བ་
དག་ན་ཆོས་མིན་པའི་ཕྱོགས་དང་། མཐུན་པ་དང་ཡང་དེ་དང་འདྲའོ། །ཞེས་བྱེ་བ་ན་ཆོས་
མིན་པའི་ཕྱོགས་སུ་སོང་བ་གནས་དབྱུང་དང་འདྲ་བར་གསུངས་པའི་ཕྱིར་བྱེ་བ་ན་ཆོས་
230



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
མིན་པའི་ཕྱོགས་སུ་སོང་བ་མིན་པ་ཞིག་དགོས། ཞུ་བར་མཁན་པོ་སྨྱོན་པས་བསྙེན་པ་
རྫོགས་པ་བགྱིས་ན་བསྙེན་པར་རྫོགས་པ་ཞེས་བགྱི་འམ། ཨུ་པ་ལི་བསྙེན་པར་རྫོགས་པ་
ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི་འདས་པ་དང་བཅས་པར་རོ། །དེ་
བཞིན་དུ་མཁན་པོ་སེམས་འཁྲུགས་པ་དང་། ནད་ཀྱིས་གཟིར་བ་དང་། སྙོམས་པར་ཞུགས་
པ་རྣམས་སོ། །བཙུན་པ་མཁན་པོ་འགྲོ་བ་གཞན་དུ་གནས་པས་བསྙེན་པར་རྫོགས་པ་
བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི་བསྙེན་པར་རྫོགས་པ་ཞེས་བྱ་སྟེ།
བསྙེན་པར་རྫོགས་པར་བྱེད་པ་རྣམས་ནི་འདས་པ་དང་བཅས་པའོ། །
བཙུན་པ་དགེ་ཚུལ་ལ་བསྙེན་པར་རྫོ་གས་པར་བགྱིད་པ་ན། མཁན་པོ་མཚན་འཕོས་
ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི་བསྙེན་པར་རྫོགས་པ་ཞེས་བྱ་སྟེ། བསྙེན་
པར་རྫོགས་པར་བྱེད་པ་རྣམས་ནི་འདས་པ་དང་བཅས་པའོ། །ཞེས་གསུངས་པས་ཉེས་
མེད་ཀྱི་རབ་བྱུང་དང་བསྙེན་པར་རྫོགས་པ་བྱེད་པ་ལ། ཐ་སྙད་དང་ལྡན་པ་གཟུགས་
གཞན་དུ་མི་འགྱུར་ཞིང་། མི་སྣང་བར་མ་བྱས་པ་མཚན་མཐུན་པ། མདོར། དགེ་སློང་མ་
ཡིན་པར་ཤེས་ན་མི་སྐྱེའོ་ཞེས་གསུངས་པས་བསྒྲུབ་བྱའི་བློ་ངོར་མཐོང་ཐོས་དོགས་གསུམ་
གྱི་སྐྱོན་མེད་པ་ཞིག་དགོས། དེ་ལ་ཡང་གསོལ་བ་མ་བཏབ་ན་མཁན་པོར་མི་འགྱུར་བས་
གསོལ་བ་གདབ་དགོས་པས། འདི་ལྟར་གསོལ་བ་གདབ་པར་བྱ་སྟེ། མཁན་པོ་སྟ་གོན་དུ་
གནས་པ་ལ་ཕྱག་འཚལ་དུ་བཅུག་སྟེ། དེའི་མདུན་དུ་ཙོག་ཙོག་པུར་འདུག་སྟེ། བསྒྲུབ་བྱ་
དེས་སློབ་དཔོན་གྱི་རྗེས་ཟློས་བྱས་ལ། འདི་སྐད་བརྗོད་པར་བྱ་སྟེ། སློབ་དཔོན་དགོངས་
སུ་གསོལ་ཞེས་བྱ་བ་ནི་སྔར་དགེ་བསྙེན་ཀྱི་སྡོམ་པ་ཞུས་པའི་སློབ་དཔོན་ལ་གསོལ་བ་
འདེབས་པའི་དབང་དུ་བྱས་པ་ཡིན། ལན་གཅིག་བབས་ནས་སྔར་གྱི་མཁན་པོ་ལ་རབ་
བྱུང་ཞུས་ན། མཁན་པོ་དགོངས་སུ་གསོལ་ཞེས་བརྗོད་དགོས་ཏེ། རང་བབས་པས་མཁན་
པོ་མིན་པར་མི་འགྱུར་ལ། རབ་བྱུང་གི་ཆོ་ག་ཐ་དད་པས་གསོལ་བ་གདབ་དགོས་སོ། །
231



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
དགེ་བསྙེན་གྱི་སྡོམ་པ་ཕོག་ཟིན་པ་དང་། སློབ་དཔོན་དེ་ཤི་ནས། གཞན་ལ་མཁན་པོ་ཞུ་ན།
བཙུན་པ་དགོངས་སུ་གསོལ། ཞེས་བརྗོད་དགོས་སོ། །བདག་མིང་འདི་ཞེས་བགྱི་བ་ཞེས་
པ་བདག་ཉིད་ཉེ་བར་སྟོན་པའོ། །སྔར་གྱི་དགེ་བསྙེན་གྱི་སློབ་དཔོན་ལ། ང་རབ་ཏུ་འབྱུང་
བའི་མཁན་པོར་གསོལ་གྱིས་ཏེ། མཁན་པོའི་སྐད་དོད། ཨུ་པཱ་དྷ་ཡ་ཉེ་བར་ཀློག་པ་སྟེ།
འདིའི་དྲུང་དུ་ཉེ་བར་སོང་སྟེ། དགག་སྒྲུབ་གནང་གསུམ་གྱི་བསླབ་པ་རྣམས་ཀློག་པའམ་
ཀློག་ཏུ་འཇུག་པ་ན་མཁན་པོ། ཨུ་པ་དེ་ཥ་ཏི་ཉེ་བར་ལུང་འབོག་པའམ། ཉེ་བར་སྟོན་པར་
བྱེད་པའམ། ཨུ་པ་དྷ་ར་ཎ། ཉེ་བར་འཛིན་པ་སྟེ། ཕ་དང་བུའི་འདུ་ཤེས་ཀྱི་བརྩེ་བ་ཆེན་
པོས་ཉེ་བར་བཟུང་ནས། དམན་པའི་གནས་སུ་ལྷུང་བ་ལས་ཉེ་བར་འཛིན་པ་དང་། ཨུ་པ་
སནྣི་ཉེ་བར་མཚམས་སྦྱོར་བ་དང་བཞི་སྟེ། བྱ་བ་མ་ཡིན་པ་ལས་བཟློགས་ནས་བྱ་བའམ།
སྦྱོར་བས་ཤེས་རྒྱུད་བསླབ་པའམ་མྱང་འདས་པ་ལ་སྦྱོར་བས་མཁན་པོ་སྟེ། བུམ་པའི་བྱེད་
པ་པོ་ལ་བུམ་པའི་མཁན་པོ་ཞེས་བརྗོད་པ་བཞིན་དུ། རབ་ཏུ་བྱུང་བ་བྱེད་མཁན་ཡིན་པས་
མཁན་པོ། གསོལ་གྱི་ནི་ལོངས་ཤིག་སྟེ། མཁན་པོ་གྱིས་ལ་ལོངས་ཤིག་ཅིག་གི་དོན་ཏེ།
བྱིངས་ལས། ཡཱ་ཙི་སློང་བ་ལའོ། །ཞེས་འདོན་པས་སོ། །སློབ་དཔོན་ཞེས་བོས་ནས།
བདག་གི་རབ་བྱུང་གི་མཁན་པོ་མཛད་དུ་གསོལ་བ་ནི་བྱེད་པར་བཅོལ་བའོ། །སློབ་དཔོན་
གྱིས་བདག་གི་རབ་བྱུང་གི་མཁན་པོ་བྱེད་པས་རབ་ཏུ་འབྱུང་བར་བགྱིའོ། །འདིར་ཁ་ཅིག་
བདག་རབ་ཏུ་འབྱུང་བར་བགྱིའོ་ཞེས་པ་ནི། རྒྱ་དཔེ་བོད་དཔེ་ཐམས་ཅད་ལ་མི་སྣང་བས་
མ་དག་གོ །དེ་བཞིན་དུ་ལན་གཉིས་ལན་གསུམ་དུ་བཟླས་སོ། །མཁན་པོར་འགྱུར་བ་ནི་
དགེ་ཚུལ་དུ་གྱུར་པའམ། བསྙེན་རྫོགས་སུ་གྱུར་པ་ལ་ལྟོས་མི་དགོས་ཀྱི། གསོལ་བ་བཏབ་
པ་ཁས་བླངས་པས་འགྱུར་ཏེ། མདོར། མཁན་པོར་གསོལ་བ་བཏབ་པ་ཁས་བླངས་པ་ན་
དེར་གྱུར་ཏོ། །ཞེས་ཏེ། མཁན་པོར་གསོལ་བ་དེའི་ཚེ་ན་མཁན་པོར་ཁས་བླངས་པ་སྟེ་དམ་
བཅའ་བ་གསུམ་པ་ལ་མཁན་པོ་ཉིད་དེར་འགྱུར་ཏེ། མཁན་པོ་ཉིད་ཡིན་པར་འགྱུར་བའོ། །
232



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
དེ་གང་གི་ཚེ་ན། མདོར། འདིར་ཐ་མ་ལ་མཁན་པོའི་དོན་ཏོ། །ཞེས་པས་ཆོ་ག་འདི་ལ་ཡང་
ཆ་གསུམ་སྟེ། མཁན་པོར་གསོལ་གྱི་ཡན་ཆད་དང་པོ། མཛད་དུ་གསོལ་ཡན་ཆད་ཆ་
གཉིས་པ། དེ་མན་ཆད་གསུམ་པ། ཚིག་བཟླས་པ་གསུམ་པ་ལ་འདིར་ཏེ། གཞན་བརྗོད་
པའི་དུས་འདིར་རྣམ་པ་ཐ་མ་ལ་ཁས་བླངས་པའི་བདག་ཉིད་ཀྱི་མཁན་པོའི་དོན་གྲུབ་པ་
ཉིད་ཡིན་པས། མཛད་དུ་གསོལ་ཞེས་པའི་འོག་ཏུ་མཁན་པོར་གྱུར་པས། དེ་ནས་སློབ་
དཔོན་ཞེས་བརྗོད་དུ་མི་རུང་བའི་ཕྱིར། མཁན་པོ་མཁན་པོས་བརྗོད་པར་བྱའོ། །རྗེས་སུ་
མཁན་པོས་ཐབས་ཡིན་ནོ། །སློབ་མས་ལེགས་སོ་ཞེས་བརྗོད་པར་བྱའོ། །དེ་ནི་མཁན་
པོར་གསོལ་བའི་ཆོ་གའོ། །མཁན་པོར་གསོལ་བ་བཏབ་པའི་བསླབ་བྱར། ཕ་བུའི་ཚུལ་
གྱིས་མཁན་པོ་ལ་སྟོན་པའི་འདུ་ཤེས་བསྐྱེད་པར་བྱས་ནས་གུས་པར་བྱ་བ། ཡོན་དབུལ་ལ།
བསྙེན་བཀུར་བྱ་བ། བྱ་བ་ཐམས་ཅད་དེ་ལ་ཞུས་ནས་བཀའ་བཞིན་དུ་བསྒྲུབ་པར་བྱ་སྟེ།
དེ་ལས་འདས་ན་གསོལ་བ་བཏབ་པ་ཉམས་པའི་ཉེས་པར་འགྱུར་རོ། །དེའི་འོག་ཏུ། གང་
གི་བསྒྲུབ་བྱ་དེའི་སྐྲ་དང་ཁ་སྤུ་བྲེག་པར་བྱེད་པའི་དགེ་སློང་ལ་བཅོལ་བར་བྱ་ཞེས་པས།
གཞན་ལ་བཅོལ་ཡང་ཉེས་པ་མེད་པས། ནུས་ན་མཁན་པོ་ཉིད་ཀྱིས་འབྲེག་པར་བྱ་བ་
ཡིན་ནོ། །གང་ལ་བཅོལ་བ་དེས་ཀྱང་བསྒྲུབ་བྱ་དེའི་གཙུག་ཕུད་མ་གཏོགས་པའི་སྐྲ་དང་ཁ་
སྤུ་འབྲེག་པར་བྱའོ། ། །
གཙུག་ཕུད་བཞག་པ་ནི། རབ་ཏུ་བྱུང་བར་འདོད་པ་དེ་རབ་ཏུ་བྱུང་བར་འདོད་པར་
ངེས་པ་ཡིན་ནམ་གཡོ་སྒྱུ་ཡིན་བརྟག་པའི་ཕྱིར་བཞག་ལ། བྲེག་གམ་དྲིས་པས་ཡོངས་སུ་
ཤེས་པར་བྱ་བའི་ཕྱིར་རོ། །གཞན་བྲེག་ས་ཟིན་པའི་འོག་ཏུ། ཅིའི་གཙུག་ཕུད་བྲེགས་སམ་
ཞེས་དྲི་བར་བྱའོ། །གལ་ཏེ་མི་འབྲེག་གོ་ཞེས་ཟེར་ན། འོ་ན་སོང་ཞིག་ཅེས་བརྗོད་པར་
བྱའོ། །དེ་ནི་ཁྱིམ་པའི་རྟགས་སྤང་བ་དང་ང་རྒྱལ་བཅག་པ་དང་། དོན་དང་བྱ་བ་མང་བ་
སྤང་བ་དང་། སྲོག་ཆགས་ལ་གནོད་པ་སྤང་བ་དང་། ཆོས་འདི་པའི་བསམ་པ་ཁྱད་པར་
233



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཅན་བསྐྱེད་པ་དང་། སྡོམ་པ་སྐྱེ་བའི་གེགས་སྤང་བའི་ཕྱིར་བྲེག་སྟེ། དེ་ལྟ་མིན་ན། ཁྱིམ་པ་
དང་། མུ་སྟེགས་ཅན་གྱི་རྟགས་མཚན་ཅན་ལ་ཡང་མི་སྐྱེའོ་ཞེས་བཤད་པའི་ཕྱིར། དེའི་འོག་
ཏུ་ལུས་དང་གོས་ཉམས་པ་སྤང་བ་དང་། ཁམས་གནས་པར་བྱ་བ་དང་། གཙང་སྦྲ་མེད་དོ་
ཞེས་འཕྱ་བ་སྤང་ཤིང་གཙང་སྦྲ་སྐྱེད་པ་དང་། བསམ་པ་ཁྱད་པར་ཅན་བསྐྱེད་ཅིང་སྤྲོ་བ་དང་
མཐུན་པའི་ཆེད་དུ་ཁྲུས་བྱེད་དུ་གཞུག་སྟེ། གལ་ཏེ་རེ་ཞིག་གྲང་པའི་དུས་ཡིན་ན། ཆུ་དྲོན་
མོས་ཁྲུས་བྱེད་དུ་གཞུག་གོ །གལ་ཏེ་ཚ་བའི་དུས་ཡིན་ན་ཆུ་གྲང་མོས་ཁྲུས་བྱེད་དུ་
གཞུག་གོ །དེ་ཡང་གྲུབ་ན་ལུས་རིལ་པོའི་ཁྲུས་བྱས། རྒས་པ་དང་ན་བས་མ་ནུས་སམ། ཆུ་
མེད་ནས་མ་འབྱོར་ན་ཡན་ལག་ལྔའི་ཁྲུས་བྱས་ཏེ། མདོར། དེ་བྱས་ནས་ཁྲུས་བྱའོ། །
ཡང་ན་ཡན་ལག་ལྔའི་ཁྲུས་ཀྱང་ངོ་ཞེས་སོ། །ཁྲུས་བྱས་པ་དེའི་འོག་ཏུ་མཁན་པོས་
ལྷུང་བཟེད། གོས་ངུར་སྨིག་གིས་མཚོན་པ་རབ་ཏུ་བྱུང་བའི་ཚུལ་དང་མཐུན་པའི་རུང་བའི་
ཚོན་གསུམ་གྱིས་ཁ་བསྒྱུར་བའི་གོས་དག་སྦྱིན་པར་བྱ་ཞིང་། དེའི་དགོས་པ་ཡང་། མ་མོའི་
སྐབས་ཀྱི་བྱ་བའི་ཕུང་པོར། ཆོས་གོས་གསུམ་རྗེས་སུ་གནང་སྟེ། དྲེགས་པའི་ཕྱིར་མིན།
རྒྱགས་པའི་ཕྱིར་མིན། གཞག་པའི་ཕྱིར་མིན་གྱི། དེ་འདི་ལྟར་དགེ་སློང་རྣམས་བདེ་བར་
སྤྱོད་པའི་ཕྱིར་ཏེ། སྦྲང་བུ་དང་སྦྲང་མ་དང་ཚ་བ་དང་སྦྲུལ་ལ་སོགས་པས་རེག་ན་མི་བདེ་
བའི་གཉེན་པོའི་ཕྱིར་དང་། ངོ་ཚ་བ་དང་ཁྲེལ་བ་གཡོག་པའི་ཕྱིར། ཞེས་བཤད་པ་ལྟར། ཆ་
ལུགས་ཀྱི་དགོས་པ་གང་གི་དོན་དུ་བཅས་པའི་རྒྱུ་མཚན་དང་བཅས་པ་བརྗོད་ལ་སྦྱིན།
ལུང་དུ་ལྷུང་བཟེད་སྦྱིན་པ་མི་འབྱུང་ཡང་། གཞུང་འདིར་འབྱུང་ལ། ཕྱག་ལེན་ལ་ནི། །
གདིང་བ་དང་ཆུ་ཚགས་ཀྱང་སྦྱིན་པར་མཛད་དོ། །བསྟོད་འདུལ་བ་རྣམས་རྔུལ་གཟན་ཡང་
སྦྱིན་པར་འདོད་དོ། ། ་
བསྡུས་འགྲེལ་མཁན་པོས། ལྷུང་བཟེད་མེད་ན་དགེ་ཚུལ་བྱར་མི་རུང་། ཡང་དེ་ལ་
ལྷུང་བཟེད་ཆུང་ངུའམ་ཁ་ཕོར་སྦྱིན་པར་བྱ། ཞེས་ཟེར་བ་ནི། མེད་ན་རབ་ཏུ་འབྱུང་བར་
234



བྱ
ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཞེས་པ་དང་འགལ་ཞིང་། ཁ་ཕོར་སྦྱིན་པར་བཤད་པ་མེད་དོ། །རབ་ཏུ་འབྱུང་བར་འདོད་
པ་དེས་ཀྱང་མཁན་པོའི་རྐང་པ་གཉིས་ལ་གཏུག་པའི་ཕྱག་བྱ་སྟེ། མཁན་པོས་སྦྱིན་པར་
བསླང་བར་བྱའོ། །དེ་ལྟར་བྱེད་པ་མཁན་པོ་ལ་ཤིན་ཏུ་གུས་པར་བྱས་པ་དག །རང་རབ་ཏུ་
བྱུང་བའི་ནང་དུ་གུས་པར་འཇུག་པར་དྲན་པའི་དོན་དུའོ། །སྦྱིན་པ་དེའི་འོག་ཏུ་མཁན་པོས་
གོས་བསྐོན་པར་བྱ་ཞིང་། གོས་བསྐོན་པའི་ཚེ་གོང་མ་རྣམས་ཀྱི་ཕྱག་བཞེས་ཀྱི་ཐར་པའི་
རྒྱལ་མཚན་བརྟན་པར་གྱུར་ཅིག །ཚངས་པར་སྤྱོད་པའི་ཚེའི་མཐར་ཕྱིན་པར་གྱུར་ཅིག །
ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་གྱུར་ཅིག །ཚེ་རབས་ཐམས་ཅད་དུ་རབ་ཏུ་
འབྱུང་བ་ཐོབ་པར་གྱུར་ཅིག །ཅེས་པའི་སྨོན་ལམ་བཞི་འདེབས་པར་མཛད་དེ། ཚུལ་
མཛེས་ཤིང་ལྷག་པའི་སྐྱོན་མེད་པའི་ཕྱིར་ཉེས་པ་མེད་ལ། བོད་དུ་འགྱུར་བའི་བཀའ་བསྟན་
བཅོས་གང་ནས་ཀྱང་མ་བཤད་པའི་ཕྱིར་མ་བྱས་ཀྱང་ཆད་པའི་སྐྱོན་མེད་དོ། །མཁན་པོས་
གོས་བསྐོན་པ་ན་གོན་ལུགས་ཀྱང་བསླབ་སྟེ། ཤམ་ཐབས་ནི་ཉན་ཐོས་རྩ་བའི་སྡེ་བཞི་ལ་
གོན་ལུགས་ཐ་དད་དེ། ཐམས་ཅད་ཡོད་སྨྲ་པའི་སྡེ་པའི་ལུགས་ཀྱིས་མདུན་དུ་ཁྲུ་གང་
བསྣོལ། ཟུར་གཉིས་སུ་ཚོམ་བུ་གཉིས། རྒྱབ་ཆལ་བར་བཞག་པ་ཡིན་ཟེར་ཏེ། གང་ལྟར་
ཡང་སྐྱོན་དྲུག་སྤངས། ཡོན་ཏན་ཟླུམ་པོར་བགོ་བར་བསླབ་པར་བྱ། གོས་ནི་སྐྱོན་གཉིས་
སྤངས་ཤིང་། ཡོན་ཏན་ཟླུམ་པོར་བགོ་བར་བསླབ་པར་བྱ། མཁན་པོས་ཤམ་ཐབས་སྐོན་
པའི་ཚེ་ན། རབ་ཏུ་འབྱུང་བར་འདོད་པ་དེ་ཕོ་མོའི་མཚན་གང་ཡང་མེད་པ་དང་། མཚན་
གཉིས་ཀ་ཡོད་པ་དང་། གཤང་བ་དང་གཅི་བ་གཉིས་གཅིག་ཏུ་གྱུར་པའི་ཚེ་དམ་བཅའ་བ་
མིན་ནམ། ཞེས་ཅི་ནས་ཀྱང་བདག་གི་མཚན་མཁན་པོས་མཐོང་ངོ་སྙམ་དུ་མ་ཚོར་བར་སྒྱུ་
ཐབས་ཀྱིས་བརྟག་པར་བྱའི། །སྒྲེན་མོར་ཕྱུང་སྟེ་ནི་མིན་ནོ། །གནས་སྐབས་འདི་ཁོ་ནར་
མཚན་བརྟག་པར་ངེས་པ་ཡིན་གྱི། ཁོ་བོས་ནི་ཁྱོད་རབ་ཏུ་འབྱུང་བར་བགྱིའོ་ཞེས་སྐབས་
ཕྱེ་བ་ནས་བཟུང་སྟེ། འདི་ཡན་ཆད་ཀྱི་བར་གྱི་སྐབས་གང་རུང་དུ་བྱའོ། །མཁན་པོ་རང་ཁོ་
235



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ནས་ངེས་པར་བྱ་དགོས་པ་ཡང་མིན་ཏེ། མཁན་པོས་བསྐོས་པའམ་མ་བསྐོས་ཀྱང་། དགེ་
སློང་ཡིད་ཆེས་པས་ལས་དེ་བྱས་པས་འཆགས། དེ་ལས་མཁན་པོས་ཐོས་པར་གྱུར་ནའང་
བྱས་པའི་གོ་ཆོད་དོ། །དེ་རྣམས་ནི་དུས་དང་པོར་བྱ་བ་རབ་བྱུང་གི་སྦྱོར་བའི་ཆོ་གའོ། ། །
དེ་ལྟར་རབ་ཏུ་བྱུང་འདོད་ཟ་མ་ལ་སོགས་པའི་སྐྱོན་དང་བྲལ་བར་ཤེས་ནས། དེའི་
འོག་ཏུ་རབ་ཏུ་བྱུང་བའི་དང་པོར་སྐྱབས་སུ་འགྲོ་བ་ཙམ་སྟེ་སྐྱབས་འགྲོ་སྦྱིན་པར་བྱ་ཞིང་།
ཕྱིས་རབ་བྱུང་ཡང་དག་པར་ལེན་དུ་གཞུག་པས། རབ་ཏུ་བྱུང་བ་ཉེ་བར་བསྒྲུབ་པར་བྱའོ། །
སྤྱོད་དམ་ཆོ་ག་འདི་ལྟར་ཉེ་བར་བསྒྲུབ་པར་བྱ་སྟེ། དང་པོར་སྟོན་པ་ལ་ཕྱག་འཚལ་དུ་
གཞུག་དེའི་འོག་ཏུ་མཁན་པོ་ལ་ཕྱག་འཚལ་དུ་བཅུག་ནས། འདུན་དུ་ཙོག་ཙོག་པོར་འདུག་
ཏུ་གཞུག་སྟེ། ལག་པ་གཉིས་ཐལ་མོ་སྦྱོར་དུ་བཅུག་ནས། དང་པོར་ངེས་ཤེས་བསྐྱེད་པའི་
ཕྱིར་ཁྱིམ་ན་གནས་པའི་སྐྱོན་དང་། རབ་ཏུ་བྱུང་བའི་ཡོན་ཏན་དང་། ངེས་འབྱུང་གི་བསམ་
པ་བསྐྱེད་པའི་ཕྱིར་ཆོས་བཤད་པར་བྱ་སྟེ། ཁྱིམ་བདག་དྲག་ཤུལ་གྱིས་ཞུས་པའི་མདོ་ལས།
ཁྱིམ་ཞེས་བྱ་བ་འདི་ནི་དགེ་བའི་རྩ་བ་རྣམས་འཇོམས་པར་བྱེད་པ། འབྱུང་བ་སུན་
འབྱིན་པ། དགེ་བའི་སྡོང་པོ་སྐྱེལ་བར་བྱེད་པ་སྟེ། དེའི་ཕྱིར་ཁྱིམ་ཞེས་བྱའོ། །
བྱང་ཆུབ་སེམས་དཔའ་ཁྱིམ་ན་གནས་ཏེ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་མངོན་པར་རྫོགས་པར་སངས་རྒྱས་པ་ནི་གང་ཡང་མེད་དེ། དེ་དག་ཐམས་ཅད་
ཀྱང་ཁྱིམ་གྱི་གནས་ནས་མངོན་པར་བྱུང་ནས། དགོན་པ་ལ་སེམས། དགོན་པ་ལ་གཞོལ།
དགོན་པར་སོང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་སོ། །ཚོགས་དེ་ཡང་དག་པར་བསྒྲུབས་སོ། །བདག་གིས་ཉི་མ་དུ་མར་
གངྒཱའི་ཀླུང་གི་བྱེ་མ་སྙེད་ཀྱི་མཆོད་སྦྱིན་བྱས་ཏེ། བདོག་པ་ཐམས་ཅད་ཡོངས་སུ་གཏོང་བ་
བྱས་པ་དེ་དག་ཐམས་ཅད་ནི། ལེགས་པར་བཤད་པའི་ཆོས་འདུལ་བ་ལས་རབ་ཏུ་འབྱུང་
བའི་སེམས་ཀྱི་ཟིལ་གྱིས་གནོན་ཏེ། ཞེས་དང་།
236



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཆོ་འཕྲུལ་ཆེན་པོ་བསྟན་པའི་མདོ་ལས། གང་དག་སྟོང་ཆེན་སེམས་ཅན་དེ་དག་
ཀུན། །བྱང་ཆུབ་ཕྱིར་ནི་རབ་ཏུ་ཞུགས་གྱུར་ཅིང་། །མ་ཞུམ་སེམས་ཀྱིས་བསྐལ་བར་
རྫོགས་པ་ནི། །བུ་དང་ཆུང་མའི་སྦྱིན་པ་བྱས་པ་བས། །གང་གིས་བྱང་ཆུབ་ཏུ་ནི་སེམས་
བསྐྱེད་ནས། །དེ་ཡི་རྗེས་སུ་བསླབ་པ་དང་། རབ་བྱུང་སེམས་ཀྱིས་གོམ་པ་གཅིག་བོར་
ནས། །དེ་ནི་དེ་བས་བསོད་ནམས་ཁྱད་པར་འཕགས། །གང་དག་སྔོན་དུ་བྱུང་བའི་སངས་
རྒྱས་དང་། །གང་དག་མ་བྱོན་འབྱུང་དང་བཞུགས་པ་རྣམས། །དེ་དག་སྐྱོན་མང་ཁབ་ནི་མ་
སྤངས་པར། །བླ་མེད་བྱང་ཆུབ་ཞི་བ་ཐོབ་པ་ཡོད། །རབ་བྱུང་དམ་པ་ཐམས་ཅད་ཀྱིས། །
རབ་ཏུ་སྟོན་ཅིང་སྔགས་ལ་བཀུར་བ་སྟེ། །གང་གིས་སངས་རྒྱས་ཀུན་ལ་མཆོད་འདོད་པ། །
རྒྱལ་བའི་བསྟན་ལ་རབ་བྱུང་གཟུང་བར་གྱིས། །འདོད་པ་དག་ནི་རབ་ཏུ་བརྟེན་བྱེད་ཅིང་། །
བུ་དང་ཆུང་མ་དག་ལ་སྲེད་སྐྱེད་ན། །དམད་པར་བྱ་བའི་ཁྱིམ་ལ་བརྟེན་པ་སྟེ། །བླ་མེད་
བྱང་ཆུབ་དམ་པ་གཞན་མི་ཐོབ། །གང་དག་འདོད་པ་ལྕི་སྐམ་མེ་བཞིན་སྤོང་། །བུ་དང་ཆུང་
མ་དག་ལ་སྲིད་སྤངས་ནས། །ཁྱིམ་གྱིས་སྐྲག་སྟེ་ཁྱིམ་ནས་མངོན་བྱུང་བ། །དེ་དག་བྱང་
ཆུབ་མཆོག་འདི་རྙེད་མི་དཀའ། །གང་དག་ཁྱིམ་ན་གནས་པར་བྱེད་བཞིན་དུ། །བྱང་ཆུབ་
དམ་པ་མཆོག་འདི་ཐོབ་པ་ཡི། །སངས་རྒྱས་གང་ཡང་མངོན་པར་མ་བྱུང་སྟེ། །མ་འོངས་པ་
ནི་མི་འབྱུང་གནས་པ་མེད། །རྒྱལ་སྲིད་མཆིལ་མའི་ཐལ་བ་བཞིན་སྤངས་ནས། །དབེན་
པར་དོངས་ཏེ་དགོན་པར་གནས་བྱེད་པ། །ཉོན་མོངས་སྤངས་ནས་བདུད་ནི་བཅོམ་ནས་
སུ༑ ༑བྱང་ཆུབ་རྡུལ་མེད་འདུས་མ་བྱས་འཚང་རྒྱ། །དེ་བཞིན་དུ་སྦྱར་ཏེ། རབ་ཏུ་བྱུང་ནས་
ཆོས་བརྗོད་ཅི་འདྲ་བ། །ཟས་དང་སྐོམ་དང་དེ་བཞིན་གོས་རྣམས་དང་། །མེ་ཏོག་སྤོས་དང་
ཕྲེང་བ་རྣམས་ཀྱིས་ནི། །ཁྱུ་མཆོག་རྒྱལ་བ་བསྙེན་བཀུར་བྱས་མི་འགྱུར། །གང་ཞིག་བྱང་
ཆུབ་རབ་ཏུ་འདོད་བྱེད་ཅིང་། །འདུས་བྱས་ངན་ལས་ཡིད་འབྱུང་སེམས་ཅན་གྱི། །དོན་དུ་
དགོན་པར་ཕྱོགས་ཏེ་གོམ་བདུན་བོར། །འདི་ནི་དེ་བས་བསོད་ནམས་ཁྱད་པར་འཕགས། །
23



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཞེས་འབྱུང་ངོ༌། ། །
འདུལ་བ་ལུང་ལས། ཕན་ཡོན་ལྔ་མཐོང་བའི་མཁས་པ་རབ་ཏུ་བྱུང་བར་མོས་པར་
འོས་ཏེ། ལྔ་ནི། རང་གི་དོན་མ་འདྲེས་པར་ཐོབ་པར་གྱུར་པ་དང་། བྲན་པ་དང་མན་ངག་
གཞུག་དང་བཀོལ་བ་དང་། རང་དབང་མེད་ཅིང་དགའ་འགྱུར་འགྲོར་མེད་པ་དག་གིས་
མཆོད་པ་དང་བསྟོད་པར་བྱ་བར་འགྱུར་བ་དང་། མྱ་ངན་ལས་འདས་པ་གྲུབ་པ་དང་། བདེ་
བ་བླ་ན་མེད་པ་ཐོབ་པ་དང་། མྱང་འདས་དེ་ཐོབ་པ་ལས་ཉམས་ཀྱང་། ལྷར་སྐྱེ་བ་དང༌།
སངས་རྒྱས་ཀྱི་ཉན་ཐོས་སྐྱེས་བུ་དམ་པ་ཡང་དག་པར་སོང་བ་མཆོག་རྣམས་ཀྱིས། རྣམ་
གྲངས་དུ་མར་རབ་ཏུ་བྱུང་བ་བསྔགས་པར་མཐོང་བས། མཁས་པར་རབ་ཏུ་བྱུང་བར་མོས་
པར་བྱ་བར་འོས་པ་ཉིད་ཅེས་གསུངས། དེའི་དོན་ཐོགས་མེད་ཀྱིས། རབ་ཏུ་བྱུང་བའི་ཡོན་
ཏན་ལྔ་ཇི་ལྟར་རིག་པར་བྱ་ཞེ་ན། གང་ཟག་རང་དབང་ཅན་རབ་ཏུ་བྱུང་ན། རྒྱལ་པོ་ལ་
སོགས་པ་དང་ཐུན་མོང་བའི་ལོངས་སྤྱོད་དག་སྤངས་ནས། དེ་དག་དང་ཐུན་མོང་མིན་པའི་
ཚུལ་ཁྲིམས་དག་ལ་གནས་པར་འགྱུར་ཏེ། དེ་ནི་ཡོན་ཏན་དང་པོ་ཡིན་ནོ། །གང་ཟག་
གཞན་གྱི་དབང་དུ་གྱུར་པ་རབ་ཏུ་བྱུང་ན། གཞན་གྱི་དབང་དང་ཚིག་འོག་ན་འདུག་པ་
སྤངས་ནས། དབང་དང་ཚིག་འོག་ན་འདུག་པ་ལ་རང་དབང་ཡོད་པ་ཁས་བླངས་པར་
འགྱུར་ཏེ། དེ་ནི་ཡོན་ཏན་གཉིས་པ་ཡིན་ནོ། །གང་ཟག་ཡོངས་སུ་སྨིན་པ་རབ་ཏུ་བྱུང་ན།
གལ་ཏེ་ཀུན་ཏུ་སྦྱོར་བ་ལྷག་མ་ལུས་ཤིང་སྡུག་བསྔལ་ཐམས་ཅད་ཀྱི་མཐར་ཕྱིན་པ་ཐོབ་
པར་གྱུར་ན་དེ་ནི་ཡོན་ཏན་གསུམ་པ་ཡིན་ནོ། །གལ་ཏེ་ཀུན་དུ་སྦྱོར་བ་ལྷག་མ་དང་བཅས་
ངན་སོང་བའི་སྡུག་བསྔལ་གྱི་མཐར་ཕྱིན་པ་རྗེས་སུ་ཐོབ་པར་གྱུར་ན། དེ་ནི་ཡོན་ཏན་བཞི་
པ་ཡིན་ནོ། །གང་ཟག་ཡོངས་སུ་མ་སྨིན་པ་རབ་ཏུ་བྱུང་ན། ཚེ་འདི་ལ་ཁྱིམ་གནོད་པ་དང་
སྡུག་བསྔལ་རྣམ་པ་དུ་མ་དག་ལས་ཡོངས་སུ་གྲོལ་ཞིང་། འདི་ལྟ་སྟེ་ཕྱི་མ་ལ་རྒྱུད་ཡོངས་སུ་
སྨིན་པར་འགྱུར་བའི་ཐར་པའི་ཆ་དང་མཐུན་པའི་དགེ་བའི་རྩ་བ་རྣམ་པ་དུ་མ་དག་ལ་
238



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
སོགས་པ་དུ་མར་འགྱུར་ཏེ་དེ་ནི་ཡོན་ཏན་ལྔ་པ་ཡིན་ནོ། །ཞེས་གསུངས་པ་དེ་ལྟར་ཁྱིམ་ན་
གནས་པའི་ཉེས་དམིགས་དང་། རབ་ཏུ་བྱུང་བའི་ཕན་ཡོན་ཞེས་བཤད་པར་བྱས་ནས།
ངེས་འབྱུང་གི་བསམ་པས་རབ་ཏུ་འབྱུང་དགོས་ཏེ། སྨན་གཞི་ལས། རྒྱལ་པོ་ཆེན་པོ་འཇིག་
རྟེན་འདི་ཐམས་ཅད་ནི། དགའ་བ་ལས་ཉེ་བར་ཁྲིད་པ་ཡིན། འཇིག་རྟེན་འདི་ནི་རྗེས་སུ་
འགྲོ་བ་མེད་པས་སྐྱབས་མེད་པ་ཡིན། འཇིག་རྟེན་འདི་ཐམས་ཅད་བོར་ཏེ་འགྲོ་བར་འགྱུར་
བས་བདོག་པ་མེད་པ་ཡིན། འཇིག་རྟེན་འདི་ནི་ངོམས་མི་ཤེས་ཏེ། སྲེད་པ་ལས་གོལ་བས་
ཆོག་མི་ཤེས་པར། བདག་གིས་ཤེས་མཐོང་རྟོགས་ནས་སྐྲ་དང་ཁ་སྤུ་བྲེགས་ཏེ་གོས་ངུར་
སྨྲིག་བགོས་ནས་དད་པས་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་
ཞེས་སོ། །
ཁ་ཅིག་རབ་བྱུང་འདི་བར་མའི་དགེ་བ་ཡིན་པས་སྐྱབས་འགྲོ་དང་མྱང་འདས་ཀྱི་
བསམ་པ་མི་དགོས་སོ་ཟེར་བ་ནི་མི་འཐད་དེ། རབ་ཏུ་བྱུང་བ་ནི་ཟག་བཅས་ཀྱི་དངོས་པོ་
ཐམས་ཅད་ལ་མི་དགའ་བས་དེ་སྤོང་བ་ལ་ངེས་པར་ཞུགས་པ་ཡིན། འཁོར་བ་ཐམས་ཅད་
ལ་རྒྱབ་ཀྱིས་ཕྱོགས་པས་མ་ལུས་པར་ཡོངས་སུ་དོར་བ་ཡིན། རབ་ཏུ་བྱུང་བའི་སྐད་དོད།
པྲ་པྲ་ཛི་ཏ་ཞེས་པ་བྱིངས་ལས། བྲི་ཛི་འདོར་བ་ལའོ། །ཞེས་འདོན་པས། མྱང་འདས་ལ་
བརྟེན་པ་མེད་པར། ཟག་བཅས་སམ་འཁོར་བ་ཐམས་ཅད་འདོར་མི་ནུས་པས། མྱང་
འདས་ཀྱི་བསམ་པ་བརྟན་པོ་དགོས་ལ། སྐྱབས་འགྲོས་མྱ་ངན་ལས་འདས་པའི་བསམ་པ་
བརྟན་པོ་སྒྲུབ་པར་བྱེད་པའི་ཕྱིར། སྐྱབས་འགྲོ་རྩོམ་བྱེད་དུ་བྱས་ལ་བླང་ངོ༌། །
འདིར་སྐྱབས་འགྲོའི་དོན་ལ་སྟོད་འདུལ་སྨད་འདུལ་གཉིས་ཀས། སངས་རྒྱས་ལ་
ལམ་སྟོན་པའི་སྟོན་པ་ཞུ། ཆོས་ལ་ལམ་ཞུ། དགེ་འདུན་ལ་ལམ་གྱི་ཟླ་གྲོགས་ཞུ་བར་
འཆད་པ་ནི། གཞན་གྱི་རྣམ་གཞག་འཕྱུགས་པ་སྟེ། གྲུབ་མཐའ་འདི་པའི་ལུགས་ཀྱི་སྐྱབས་
སུ་འགྲོ་ཡུལ་གྱི་ཆོས་ནི་མྱང་འདས་ཡིན་པས། ལམ་དུ་འགལ་བའི་ཕྱིར། དེས་ན་ཆོས་ལ་
239



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྐྱབས་སུ་སོང་བ་ནི་སྐྱབས་དངོས་ཞུ་བ་སྟེ། དེ་ཐོབ་ནས་འཇིག་པ་དང་སྡུག་བསྔལ་ཐམས་
ཅད་ལས་སྐྱོབས་པའི་ཕྱིར་རོ། ། །
མདོ་རྒྱལ་མཚན་དམ་པ་ལས། འཇིགས་པས་ཉེན་པའི་མི་རྣམས་ནི། །ཕལ་ཆེར་རི་
དང་ནགས་ཚལ་དང་། །ལྗོན་ཤིང་སོགས་ལ་སྐྱབས་འགྲོ་སྟེ། །སྐྱབས་དེ་མཆོག་གྱུར་མ་
ཡིན་ཏེ། །སྐྱབས་དེ་ལ་ནི་རྟེན་ནས་ཀྱང་། །སྡུག་བསྔལ་ཀུན་ལས་གྲོལ་མི་འགྱུར། །གང་ཚེ་
གང་གིས་སངས་རྒྱས་དང་། །ཆོས་དང་དགེ་འདུན་ལ་སྐྱབས་སོང་། །སྐྱབས་དེ་ལ་ནི་བརྟེན་
པས་ཀྱང་། །སྡུག་བསྔལ་ཀུན་ལས་གྲོལ་བར་འགྱུར། །ཞེས་སོ། །འདིར་རྟགས་ཆ་ལུགས་
སྤོས་པ་བཞིན་དུ། མིང་ཡང་སྤོས་པ་ཡིན་ལ། སྨད་འདུལ་བ་རྣམས་དགེ་བསྙེན་གྱི་སྐབས་
སུ་སྤོས། སྟོད་འདུལ་བ་རྣམས་སྐབས་འདིར་སྤོས་པས་དེ་ལེགས་སོ། །དེ་ལ་ད་ལྟ་བོད་ན།
བོད་ཀྱི་འདུལ་བའི་བཀའ་དང་བསྟན་བཅོས་རྣམས་ལས། མིང་བརྗེ་བར་བཤད་པ་མི་སྣང་།
སོ་ཐར་གྱི་འགྲེལ་པ་གླང་པོ་ཆུ་འཐུང་ལས། མིང་བརྗེ་བར་བཤད་ཅིང་། དེ་ལ་སྡེ་པའི་མིང་
གི་མཐའ་ཅན་དང་། མཁན་པོའི་མིང་གི་མཐའ་ཅན་གཉིས་ལས། སྡེ་པའི་མིང་གི་མཐའ་
ཅན་ནི། དགྲ་བཅོམ་པས་བྱས་པའི་མིང་གི་ངེས་བརྗོད་ལས། བློ་གྲོས་ཞི་བ་འབྱུང་གནས་
སྦས། །དཔལ་བཟང་གྲགས་པ་ཡོད་སྨྲའོ། །བཤེས་གཉེན་ཡེ་ཤེས་སྙིང་པོ་དང་། །བཟང་པོ་
དགེ་འདུན་ཕལ་ཆེར་ཡིན། །གནས་བརྟན་པ་ལ་ཆོ་ག་ལྷ། །སྡེ་དང་འཚོ་དང་སྐྱོད་པའོ། །
མང་པོས་བཀུར་ལ་ཚུལ་ཁྲིམས་དང་། །ཟླ་བོ་སེང་གེ་སྦས་པ་ཡིན། །ཞེས་པས་ཐམས་ཅད་
ཡོད་སྨྲ་བའི་སྡེ་པ་ལ། མཁན་པོའི་མིང་གི་མཐའ་ཅན་དཔལ་དང་འོད་དང་གྲགས་པ་དང་།
བཟང་པོ་སྟེ་བཞི་གང་རུང་གི་མཐའ་ཅན། གནས་བརྟན་གྱི་སྡེ་པ་ལ་ལྷ་དང་གོ་ཆའི་མཐའ་
ཅན། །ཕལ་ཆེན་པའི་སྡེ་པ་ལ་ཡེ་ཤེས་དང་སྙིང་པོའི་མཐའ་ཅན། ཀུན་གྱི་བཀུར་བའི་སྡེ་པ་
ལ་ཟླ་བ་དང་ཚུལ་ཁྲིམས་གྱི་མཐའ་ཅན་ཞེས་གྲགས་ཤིང་། བོད་ཀྱི་སད་མི་བདུན་སོགས་
ལའང་མཁན་པོའི་མིང་གི་མཐའ་ཅན་དུ་ཡོད། དང་པོས་རྩ་བའི་སྡེ་པ་བཞི་གང་ལས་རབ་
240



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཏུ་བྱུང་རྟོགས་པའི་དགོས་པ་ཡོད་ཅིང་སྡེ་པ་མི་འདྲ་བར་བྱེད། མཁན་པོའི་མིང་གི་མཐའ་
ཅན་གྱིས། མཁན་པོས་གང་ལས་རབ་ཏུ་བྱུང་རྟོགས་པའི་དགོས་པ་ཡོད་པས་མིང་དེ་ལྟར་
བཏགས་ཞེས་བཤད་དོ། །ཞེས་བོད་ཀྱི་འདུལ་འཛིན་རྣམས་ལ་གྲགས་ལ། ཕལ་ཆེན་སྡེ་
པའི་གཞུང་ནས། ཁྱིམ་པའི་མིང་སྤངས་ཏེ་ཚོགས་པའི་ཚུལ་གྱི་དགེ་སློང་གི་མིང་གདགས་
པར་བྱ་བ་སྔོན་དུ་འགྲོ་བས། ཞེས་བཤད་པས་ན། བོད་ན་སྡེ་པ་འདྲེ་བའི་དགག་བྱ་མེད་
པས། མཁན་པོའི་མིང་གི་མཐའ་ཅན་དུ་བརྗེས་ལ། མིང་བརྗེས་པ་བཞིན་དུ་དོན་བརྗེ་
དགོས་པས། སྟོན་པས་འཁོར་ལོས་སྒྱུར་བའི་འབྱོར་པ་དང་ལྡན་པའི་ཁྱིམ་སྤངས་ནས་རབ་
ཏུ་བྱུང་བའི་རྗེས་སུ། བདག་ཀྱང་ཁྱིམ་དོན་ཆེ་ཆུང་སྤངས་པའི་རབ་བྱུང་བྱས་ལ་ཁྱིམ་པའི་
རྟགས་ཆ་ལུགས་སྤངས། རབ་ཏུ་བྱུང་བའི་རྟགས་ཆ་ལུགས་བླང་སྙམ་པའི་བསམ་པས་
རྗེས་ཟློས་བྱེད་དུ་བཅུག་ནས། མཁན་པོ་སོགས་སྔར་དང་འདྲ་ལ། བདུད་བཞི་བཅོམ་པ་
དང་ལྡན་པས་བཅོམ་ལྡན་ནམ། ཡང་ན། རང་དབང་དང་ནི་རབ་སྦྱངས་དང་། །གཟུགས་
བཟང་བ་དང་གྲགས་པ་དང་། །དཔལ་དང་ཆེ་བ་ཉིད་ཚོགས་པ། །དྲུག་པོ་རྣམས་ལ་ལེགས་
པར་བཤད། །ཅེས་གསུངས་པས་ལེགས་པ་དྲུག་དང་ལྡན་པའི་བཅོམ་ལྡན་འདས། དངོས་
པོ་ཐམས་ཅད་ཀྱི་ངོ་བོ་ཇི་ལྟ་བ་བཞིན་དུ་གཤེགས་པ་དང་། སེམས་ཅན་འདུལ་བ་ཇི་ལྟ་བ་
དེ་བཞིན་དུ་གཤེགས་པས། ཉེས་པ་བག་ཆགས་དང་བཅས་པ་ཡང་མི་འབྱུང་བ་ཇི་ལྟ་བ་དེ་
བཞིན་དུ། གཤེགས་པ་དང་། དེའི་དང་པོའི་སྨོན་ལམ་ཇི་ལྟར་འགྱུར་པ་དེ་བཞིན་དུ་མཛད་
པ་མ་ལུས་པ་མཛད་པར་གྱུར་པས་དེ་བཞིན་གཤེགས། འགྲོ་བ་མཐའ་དག་གིས་མཆོད་
པར་འོས་པའི་ཕྱིར་དང་། ཡང་མི་སྐྱེ་བའི་ཆོས་ཅན་ཡིན་པའི་ཕྱིར་དང་། ཉོན་མོངས་པའི་
བག་ཆགས་དང་བཅས་པའི་དགྲ་བཅོམ་པའི་ཕྱིར་དགྲ་བཅོམ་པའོ། ། །
མི་སླུ་བའི་མཁྱེན་པ་ཕྱིན་ཅི་མ་ལོག་པས་ཡང་དག་པར་ཤེས་བྱའི་དོན་མ་ལུས་པ་
མཐའ་དག་རྫོགས་པར་ཐུགས་སུ་ཆུད་ཅིང་། སངས་རྒྱས་པའི་སྐད་དོད། བུདྡྷ་ནི། པདྨ་
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འདབ་མ་བརྒྱད་པ་དང༌། མི་གཉིད་སངས་པ་གཉིས་ལ་འཇུག་པ་བཞིན། མཁྱེན་པའི་མཐུ་
ཐོགས་པ་མེད་པའི་ཁ་བྱེ་བ་དང་ལྡན་པས་པདྨ་འདབ་མ་རྒྱས་པ་ལྟ་བུ་དང༌། ཉོན་མོངས་པ་
ཅན་དང་ཉོན་མོངས་པ་ཅན་མ་ཡིན་པའི་ཀུན་ཏུ་རྨོངས་པ་གཉིས་དང་གཏན་དུ་བྲལ་བའི་
ཕྱིར་མི་གཉིད་སངས་པ་དང་འདྲ་བས་སངས་རྒྱས། ཤཱཀྱ་ནི་གཞན་གྱིས་མི་ནུས་པའི་ལས་
བྱེད་པ་དང་ལྡན་པའི་ཕྱིར་ནུས་པ་ཞེས་བྱ་སྟེ། མང་པོས་བཀུར་བའི་རྒྱལ་རིགས་ཀྱི་རྒྱུད་དོ། །
བྱང་ཆུབ་སེམས་དཔར་གྱུར་པ་ན་གྲོང་ཁྱེར་དུ་གཤེགས་པའི་ཚེ། ཤཱཀྱ་གཏུམ་པོ་རྣམས་
ཐུབ་པ་བཞིན་དུ་འཁོད་པའི་ཕྱིར་ན་ཉོན་མོངས་པ་ཅན་གྱི་ཚིག་མི་གསུངས་པའི་ཕྱིར། ཤཱཀྱ་
ཐུབ་པ་མི་འཇིགས་པ། ཞི་བསྙེངས་པ་མི་མངའ་བའི་ཕྱིར། སེང་གེ་བཞིན་བསྙེངས་པ་མི་
མངའ་བ་སྟེ། མུ་སྟེགས་ཀྱི་རི་དྭགས་ཀྱི་ཚོགས་སྐྲག་པར་མཛད་པས་ན། ཤཱཀྱ་སེང་གེ་ཤཱཀྱ་
རྒྱལ་པོ་གང་ཡིན་པ་དེ་དག་གི་ནང་ནས་ཆོས་ཀྱི་རྗེ་ཇི་ལྟར་གཙོ་བོ་དེ་རབ་ཏུ་བྱུང་བས་ནི་
རབ་ཏུ་སྤངས་པས་ན་རབ་ཏུ་བྱུང་བ་སྟེ། ཁྱིམ་གྱི་འབྱོར་པ་ཡོངས་སུ་སྤངས་ནས་དབུ་སྐྲ་
དང་ཞལ་ཚོམས་བྲེགས་ཏེ། ན་བཟའ་ངུར་སྨྲིག་བླངས་པའི་རྗེས་སུ་སྟེ་དེ་དང་འདྲ་བར་
བདག་ཀྱང་རབ་ཏུ་འབྱུང་བ་སྟེ། ཁྱིམ་སྤངས་ནས་ཁྱིམ་པའི་རྟགས་གོས་དཀར་པོ་གོན་པ་
དང་སྐྲ་དང་ཁ་སྤུ་རིང་པོར་འཇོག་པ་ལེགས་པར་སྤོང་ངོ་། །རབ་ཏུ་བྱུང་བའི་རྟགས་གོས་
ངུར་སྨིག་གྱོན་པ་དང་། སྐྲ་དང་ཁ་སྤུ་རིང་པོར་མི་འཇོག་པ་འབྲེག་པ་ལ་སོགས་པ་ཡང་དག་
པར་ལེན་ནོ། །དེ་བཞིན་དུ་ལན་གཉིས་ལན་གསུམ་དུ་བཟླས། མཁན་པོས་ཐབས་ཡིན་ནོ་
ཞེས་བརྗོད་པར་བྱ། རབ་ཏུ་བྱུང་བས་ལེགས་སོ་ཞེས་པར་བྱའོ། ། །
ཁ་ཅིག་རབ་ཏུ་བྱུང་བའི་རྟགས་ཡང་དག་པར་ལེན་ནོ་ཞེས་བྱ་བའི་སྔོན་དུ། བདག་
དགེ་ཚུལ་དུ་མཁན་པོས་གཟུང་དུ་གསོལ་ཞེས་འདོན་ནོ། །གང་སྤེལ། མཇུག་ཏུ་བདག་
དགེ་སྦྱོར་ལེགས་པ་གཟུང་དུ་གསོལ་ཞེས་འདོན་ནོ། །དེ་ནི་མི་རིགས་ཏེ། སློབ་དཔོན་གྱིས་
འབོགས་པ་དོན་མེད་པར་ཐལ་ཏེ། སྡོམ་པ་སྐྱེས་པ་ལ་སླར་སྐྱེ་བ་མེད་པའི་ཕྱིར། ཡང་དག་
242



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པར་བླངས་པ་ལ་ཡང་དག་པར་བླང་བ་མི་འཐད་པའི་ཕྱིར་དང༌། སྔགས་ལས་ཀྱང་དེ་ལྟར་
མི་འབྱུང་བའི་ཕྱིར་རོ། །ཁ་ཅིག་ཡང་དག་པར་ལེན་ནོའི་མཇུག་ཏུ། ཡང་དག་པར་འཇུག་
པར་བགྱིའོ། །མཁན་པོ་དོན་གྱི་སླད་དུ་མཚན་ནས་སྨོས་ཏེ་ཆེ་གེ་མོ་ཞེས་བགྱི་བས་སོ། །
ཞེས་འདོན་ཏེ། དེ་ནི་ལུང་ན་མེད་ཅིང་། འཕགས་པ་ཡོན་ཏན་འོད་རྗེས་འབྲང་དང་བཅས་
པའི་བཀྲལ་བའི་གཞི་ཐམས་ཅད་ཡོད་པར་སྨྲ་བའི་འདུལ་བ་རྩ་འགྲེལ་དང༌། འགྲེལ་
བཤད་ན་མེད་པའི་ཕྱིར་སྡེ་པ་གཞན་གྱི་གཞུང་འཆུགས་པ་ཡིན་ནོ། །འདུལ་འཛིན་ཁ་ཅིག་
མཁན་པོར་གསོལ་གྱི་འོག་ཏུ་རབ་ཏུ་བྱུང་བར་བྱ་སྟེ། དཔེར་ན་དགེ་ཚུལ་ཉིད་རབ་ཏུ་བྱུང་
བ་ཁོ་ན་ལ་བྱེད་པ་བཞིན། སྐྲ་དང་ཁ་སྤུ་བྲེགས་པ་དང་གོས་སྦྱིན་པ་དང་བསྐོན་པ་རྣམས་
རབ་བྱུང་ཁོ་ནའི་ཚུལ་ཡིན་པས། ཐོག་མར་རབ་ཏུ་བྱུང་ནས་དེ་ནས་སྐྲ་དང་ཁ་སྤུ་བྲེགས་པ་
སོགས་བྱའོ་ཞེས་ཟེར་རོ། །རུང་བའི་སྒྲ་ནི་ལུགས་ཐ་དད་པར་རྟོགས་པའི་དོན་ཡིན་གྱི།
རིག་པར་སྟོན་པའི་ལུང་ནི་མིན་ཏེ། རུང་བའི་སྒྲ་ནི་འདོད་པར་རྣམ་པར་བཏགས་པའི་དོན་
དུའོ་ཞེས་བཤད་པའི་ཕྱིར། གཙུག་ཕུད་བཞག་པ་དང་མཚན་བརྟག་པ་དོན་མེད་ཡིན་པའི་
ཕྱིར་རོ། །ཆོས་གོས་བྱིན་གྱིས་བརླབས་པ་བསྙེན་པར་རྫོགས་པའི་རྟགས་ཡིན་ཡང་། སྔར་
བྱིན་གྱིས་བརླབས་ནས་སྟེར་བའི་ཕྱིར་རྒྱུ་མཚན་ཡང་མ་ངེས་སོ། །
དེ་ལྟར་རབ་ཏུ་བྱུང་ནས་ཁྱིམ་པའི་རྟགས་སྤོང་བར་སྨྲས་པས་དེ་ཉམས་པའི་ཕྱོགས་
མཐུན་དཀར་པོ་དང་ཁ་ཚར་ཅན་དང་། ཐམས་ཅད་ཁ་དོག་གཅིག་པ་དང་། ཚོན་ཆེན་དང་།།
སྐྲ་དང་ཁ་སྤུ་རིང་པོར་འཇོག་པ་དང་། བྲེགས་པའི་ཕྱོགས་མ་ཡིན་པ་བྲེགས་པ་དང་། ཁུར་
ཁུར་བ་སོགས་ཁྱིམ་པའི་སྤྱོད་ལམ་སྤོང་བ་དང་། རབ་ཏུ་བྱུང་བའི་རྟགས་ལེན་པར་ཁས་
བླངས་པ་དེ་ཉམས་པའི་ཕྱོགས་མཐུན། མུ་སྟེགས་ཀྱི་སྤྱོད་ལམ་བརྟུལ་ཞུགས་དང་། དཀའ་
ཐུབ་རྣམས་སྤངས་ནས། རབ་ཏུ་བྱུང་བའི་གཙང་སྦྲ་དང་ཆ་བྱད་དང་བརྟུལ་ཞུགས་ལ་
གནས་པར་བྱའོ། །མཁན་པོས་རབ་བྱུང་དུ་བསྒྲུབས་ཟིན་པ་དེའི་འོག་ཏུ། དགེ་ཚུལ་ཉིད་དུ་
243



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཉེ་བར་སྒྲུབ་པར་བྱེད་པ་ཞེས་པ་ནི། གང་གིས་དེ་ལ་དགེ་ཚུལ་གྱི་སྡོམ་པ་སྦྱིན་པར་བྱ་བ་དེ་
དགེ་ཚུལ་ཉིད་དུ་ཉེ་བར་སྒྲུབ་པའི་ཚུལ་གང་ལ་ཡོད་པ་སྟེ། གསོལ་བཞིའི་ལས་ཀྱིས་བསྙེན་
པར་རྫོགས་པ། དགེ་སློང་གི་སྡོམ་པ་རྣམ་དག་དང་ལྡན་པ། རབ་བྱུང་ཞུ་བའི་སྐབས་སུ་
བསྟན་པའི་ཆོས་བཅུ་ལྡན་ལས། རབ་བྱུང་ཞུ་བའི་ཆོ་ག་ལ་མཁས་པ་ཞེས་པའི་དོད་པོར།
དགེ་ཚུལ་དུ་སྒྲུབ་པའི་ཆོ་ག་ལ་མཁས་པ་ཞེས་བརྗེས་པ་ལ་བཅུ་ལྡན་ལ། དགེ་སློང་ཆེ་གེ་
མོས་ཚེ་དང་ལྡན་པ་མིང་འདི་ཞེས་བྱ་བ་འདི། དགེ་ཚུལ་དུ་ཉེ་བར་སྒྲུབས་ཤིག་ཅེས་
གདགས་པར་བྱའོ་སྟེ་སྦྱིན་པར་བྱའོ། ། །
འོ་ན་འདི་ལ་མཁན་པོ་རང་གིས་བྱར་མི་རུང་ངམ་ཞེ་ན། འདིའི་དཔྱད་པ་འདུལ་བའི་
བཀའ་དང་བསྟན་བཅོས་རྒྱ་གཞུང་རྣམས་ན་གསལ་བར་མི་འབྱུང་། བོད་ཀྱི་འདུལ་འཛིན་
ཁ་ཅིག འགྲེལ་པར་དགེ་ཚུལ་ནི་གཞན་ལ་ཐོབ་པ་ཁོ་ན་ཡིན་པས། ཞེས་མི་ལྡན་རྣམ་
གཅོད་ཀྱིས་གསུངས་པའི་ཕྱིར་མཁན་པོ་རང་གིས་བྱས་ཀྱང་སྐྱེ་མོད་ཀྱི་དགེ་ཚུལ་ནི་གཞོན་
ནུ་ལ་བྱེད་པ་ཤེས་ཆེ་བས། ཕ་མ་གཉིས་ཀྱིས་བུ་ཚ་སྐྱོང་བ་བཞིན་དུ་མཁན་སློབ་གཉིས་
ཀྱིས་བསྐྱང་པའི་ཕྱིར་དང་། ཕ་མ་གཉིས་དང་བྲལ་ལོ་སྙམ་པའི་ཡིད་སྟོང་པའི་ཕྱིར་རོ་ཞེས་
ཟེར་རོ། །གང་ལ་གཏད་པ་དེས་ཀྱང་གཏོད་པར་བྱེད་པའི་མཁན་པོ་ལ། ཅི་ཚེ་དང་ལྡན་པ་
འདིའི་བར་ཆད་ཀྱི་ཆོས་རྣམས་ཡོངས་སུ་དག་གམ་སྟེ་བར་ཆད་མེད་དམ། ཞེས་དེ་ལ་དྲིས་
ནས་འདི་ཡོངས་སུ་དག་གོ་ཞེས་ཟེར་ན། དེའི་ཚེ་ཡོངས་སུ་དག་པ་ཡིན་པས་སྐྱབས་སུ་འགྲོ་
བ་དང་དགེ་ཚུལ་ཉིད་དུ་ཁས་བླངས་པའི་ཆོ་ག་འོག་ནས་འབྱུང་བས་དགེ་ཚུལ་ཉིད་དུ་ཉེ་
བར་བསྒྲུབ་པར་བྱའི། མ་དག་པ་ནི་མི་བྱའོ། །ཆོ་གའི་གོ་རིམ་འདི་ལྟར་དགེ་ཚུལ་ཉིད་དུ་ཉེ་
བར་བསྒྲུབ་པར་བྱ་སྟེ། དང་པོར་སྟོན་པ་ལ་ཕྱག་འཚལ་དུ་གཞུག་གོ །དེའི་འོག་ཏུ་སློབ་
དཔོན་ལ་ཞེས་པ་ད་དུང་སློབ་དཔོན་དུ་མ་གྱུར་ཡང་། སློབ་དཔོན་སྟ་གོན་དུ་གནས་པ་ཡིན་
པས་དེ་ལ་ཕྱག་འཚལ་དུ་གཞུག་སྟེ། སློབ་དཔོན་ནི་སཾ་ཀྲྀ་ཏའི་སྐད་ལ། ཨཱ་ཙརྱ་ཞེས་པ་ལ་
244



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཡི་གེ་ཕྱིས་བསྣན་གྱི་ངེས་ཚིག་གིས་ཨཱ་ཙཱ་ར་ཀུན་ཏུ་སྤྱོད་པ། དར་ཡ་ཏི་སྟོན་པར་བྱེད་དོ་
ཞེས་པ་སྟེ། དགག་སྒྲུབ་གནང་གསུམ་གྱིས་བསྡུས་པའི་བསླབ་པ་ཀུན་ཏུ་སྤྱོད་པའི་ཆོས་
སྟོན་པའི་སློབ་དཔོན། ཨཱཏྨ་བདག་ཉིད། ཨརྱ་འཕགས་པ། ཡོ་ག་སྦྱོར་བ་སྟེ། བདག་ཉིད་
འཕགས་པའི་ལམ་ལ་ཞུགས་ཤིང་སྤྱད་ནས་གཞན་འཕགས་པའི་ལམ་ལ་སྦྱོར་བར་བྱེད་
པས་སློབ་དཔོན་ནོ། །མདུན་དུ་སོགས་སྔར་དང་འདྲའོ། །བསྒྲུབ་བྱ་མཚན་ཉིད་དང་ལྡན་པ་
ལ་གཞུང་ནས་འབྱུང་བའི་ཆོ་ག་བཞིན་བརྗོད་པས་ཀྱང་སྡོམ་པ་སྐྱེ་མོད་ཀྱི། མྱང་འདས་ཀྱི་
བསམ་པ་བརྟན་པོ་སྐྱེད་པ་དང་། ཐོབ་པར་ངེས་པའི་བསམ་པ་སྐྱེད་པའི་ཕྱིར། གདམ་ངག་
ཅུང་ཟད་བརྡ་སྤྲད་ནས་འབོགས་པའི་ཕྱག་བཞེས་བཞིན་བཤད་ན། དགེ་ཚུལ་གྱི་སྡོམ་པ་
སྐྱེ་བ་ལ། དགག་པའི་ཚུལ་གྱིས་འགལ་རྐྱེན་བར་ཆད་སྐྱེ་བ་དང་། གནས་པ་དང་ཁྱད་པར་
དུ་འགྱུར་བ་དང་། མཛེས་པའི་བར་ཆད་བཞི་མེད་པ་དང་། སྒྲུབ་པའི་ཚུལ་གྱི་ཡུལ་དང་
རྒྱུད་དང་རྟགས་དང་བསམ་པ་ཆོ་ག་སྟེ་མཐུན་རྐྱེན་ལྔ་ཚང་དགོས་པ་ལ། ཡུལ་ལ་སྐྱབས་སུ་
འགྲོ་བ་ཡུལ་དཀོན་མཆོག་གསུམ་སྔར་བཤད་པ་བཞིན་དུ་བསྒྲུབ་བྱའི་བློ་ཡུལ་དུ་གྱུར་པ་
དང༌། དེ་མཚོན་བྱེད་སངས་རྒྱས་ཀྱི་སྐུ་གཟུགས་དང༌། ཆོས་སངས་རྒྱས་ཀྱི་བསྟན་པ་
གནས་པ་ནི་མེད་ཁ་མེད་དུད་དགོས་པ་ཡིན། །དགེ་འདུན་རབ་བྱུང་ཞུ་བའི་དུས་སུ་དགེ་
འདུན་དུ་ལོངས་ན་ཕུན་སུམ་ཚོགས་པའི་ཡན་ལག་ཡིན། མེད་ཁ་མེད་མིན་ཏེ། དགེ་ཚུལ་
གྱི་སྡོམ་པ་གང་ཟག་ལ་སྐྱེ་བར་གསུངས་པའི་ཕྱིར། མཁན་པོ་སྔར་དང་འདྲ། སློབ་དཔོན་
དགེ་ཚུལ་གྱི་སྡོམ་པ་སྦྱིན་པའི་ཆོ་ག་ལ་མཁས་པ་ཞེས་སོ། །
གཞན་སྔར་བཞིན་རྒྱུད་ཚོགས་སུ་མ་ཚང་བ་སྟེ་གསུམ་མན་ཆད་ཡིན་པ། དགེ་ཚུལ་
གྱི་སྡོམ་ལྡན་མིན་པ། ཉེས་མེད་ཀྱི་སྡོམ་པ་སྐྱེ་བ་ལ་དགེ་བསྙེན་དང་རབ་བྱུང་ཐོབ་པ་ལ་མ་
ཉམས་པའོ། །ཁ་ཅིག་གླིང་གསུམ་གང་རུང་དུ་སྐྱེས་པ། སྐྱེས་པའི་མཚན་དང་ལྡན་པ། ལུས་
དངོས་པོའམ་བསམ་པའི་སྒོ་ནས་ནར་སོན་པ་དགོས་ཟེར་ཏེ། དེ་རྣམས་ཐམས་ཅད་འགལ་
245



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རྐྱེན་བར་ཆད་སྤངས་པའི་ནང་དུ་འདུས་པས་ལོགས་སུ་སྨོས་མི་དགོས་སོ། །བསམ་པའི་
རྐྱེན་ལ་སྤྱིར་བསམ་པ་རང་བཞིན་དུ་གནས་པ་ཞིག་དགོས་ཏེ། སྒྲེན་མོ་དང་འཁྲུགས་པ་
དང་མཚན་དྲུག་མ་ལ་མི་སྐྱེའོ་ཞེས་བཤད། དེ་ཡང་གསོལ་བ་འདེབས་པའི་དུས་ན་ཡིན་གྱི་
ཐམས་ཅད་དུ་དགོས་པའི་ངེས་པ་མེད་དོ། །ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་
བྱས་ཏེ་ཞེས་གསུངས་པས། མྱང་འདས་ཀྱི་བསམ་པ་བརྟན་པོས་ཟིན་པ་དགོས་ཏེ། འཁོར་
བའི་སྐྱོན་རིག་ནས་སྤང་བར་འདོད། མྱང་འདས་ཀྱི་ཡོན་ཏན་རིག་ནས་ཐོབ་པར་འདོད་
པའི་བསམ་པ་དགོས་ལ། འཁོར་བའི་ཉེས་དམིགས་ཀྱི་དབང་དུ་བྱས་ནས། དྲན་པ་ཉེར་
བཞག་ལས། སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་ཤིང་སྐོམ་པས་
ཉམས། །དུད་འགྲོ་གཅིག་ལ་གཅིག་ཟས་ཉམས། །མི་དག་འཚོ་བ་ཐུང་པས་ཉམས། །ལྷ་
དག་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་
ཡིན། །ཞེས་གསུངས་ཤིང་། རྒྱུད་བླ་ལས། མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་
ན་བདེ་བ་མེད། །ཅེས་གསུངས་ལ། ་
་ འཁོར་བའི་སྡུག་བསྔལ་རྒྱུ་འབྲས་ལས་གྲོལ་བ་ནི་མྱ་ངན་ལས་འདས་པ་ཡིན་ལ། དེ་
ལ་ཐ་མ་ཉན་ཐོས་ཀྱི་མྱང་འདས་འབྲིང་། རང་སངས་རྒྱས་ཀྱི་མྱང་འདས། རབ་རྫོགས་པའི་
སངས་ཀྱི་མི་གནས་པའི་མྱང་འདས་གསུམ་གང་རུང་གཅིག་ཐོབ་པར་འདོད་པས་མྱང་
འདས་ཀྱི་གོ་ཆོད་དོ། །ཁ་ཅིག་འདི་སོ་སོ་ཐར་པའི་སྡོམ་པ་ཡིན་པས་ཐེག་ཆེན་གྱི་མྱང་
འདས་ཐོབ་འདོད་དགོས་ཀྱི། རྫོགས་པའི་བྱང་ཆུབ་ཏུ་སེམས་བསྐྱེད་པས་བླང་དུ་མི་རུང་
ཞེས་ཟེར་བ་ནི་བབ་ཅོལ་ཏེ། མཛོད་ཀྱི་མདོ་སྦྱོར་ཀྱི་ཊི་ཀར། བླ་ན་མེད་པའི་བྱང་ཆུབ་ཏུ་
སེམས་བསྐྱེད་ཅིང་རབ་ཏུ་བྱུང་ངོ་ཞེས་ལུང་དུ་དྲངས་པའི་ཕྱིར་དང་། སུམ་བརྒྱ་པར།
རྫོགས་པའི་བྱང་ཆུབ་དཔལ་ནོད་དབང་བསྐུར་ཡིན། ཞེས་དང་འོད་ལྡན་དུ། རྫོགས་པའི་
བྱང་ཆུབ་ཉིད་དཔལ་ཡིན་ཏེ། ཆོས་ཀྱི་རྒྱལ་པོ་མཛད་པའི་རྒྱུ་ཡིན་ཕྱིར་རོ། །དེ་ཐོབ་པར་
246



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
བྱེད་པའི་ཕྱིར་དབང་བསྐུར་བ་ཡིན་ཏེ། ཞེས་གསུངས་པའི་ཕྱིར་དང་། སློབ་མ་ལ་ཕན་པ་
ལས། གང་གི་ཕྱིར་དགེ་ཚུལ་ལ་སྡོམ་པ་སྦྱིན་པས། སངས་རྒྱས་པ་ཉིད་ཀྱི་ཆེད་དུ་དབང་
བསྐུར་བ་ཡིན་ནོ། །བྱང་ཆུབ་རྣམ་པ་གསུམ་གྱི་ཕྱིར་དབང་བསྐུར་བ་མིན་ནམ། དེ་ཇི་ལྟར་
ན་རྫོགས་པའི་བྱང་ཆུབ་དཔལ་ཞེས་བྱ་བ་ལ་སོགས་པ་སྨྲོས་ཤེ་ན། དེ་ལ་ཉེས་པ་མེད་དེ།
གང་གི་ཕྱིར་གཙོ་བོ་རྒྱུ་ཉིད་དུ་བསྟན་པས། བྱང་ཆུབ་གཞན་དག་གི་རྒྱུ་ཉིད་དུ་ཡང་བཤད་
པར་འགྱུར་རོ་ཞེས་སོ། །ལྔ་བཅུ་པ་ལས་ཀྱང་། བྱང་ཆུབ་དམ་པ་ཐོབ་པར་འགྱུར། །ཞེས་
དམ་པའི་སྒྲས་སངས་རྒྱས་ཐོབ་པར་བཤད་པ་དང་འགལ་བའི་ཕྱིར་རོ། །དེ་ལྟ་མིན་ན་བྱང་
ཆུབ་སེམས་པས་སོ་ཐར་གྱི་སྡོམ་པ་བླངས་པ་ན། བྱང་སེམས་ཀྱི་སེམས་བསྐྱེད་དང་སྡོམ་པ་
གཉིས་ཀ་གཏང་པར་ཐལ་བའི་ཕྱིར་རོ། ། །
འདིར་ཁ་ཅིག་ཆོ་ག་ཐད་སོ་ལས་བསམ་པ་ཡར་འཕེན་པར་བྱ་ཞེས་སོ། །སོ་ཐར་
སྐབས་སུ་སེམས་བསྐྱེད་མ་བཤད་པ་སྐད་དུ་ཟེར་བ་ཡང་བཀག་པར་ལྟའོ། །མི་ནོད་ན་བྱིན་
པ་མིན་ནོ་ཞེས་བཤད་པས་བསམ་པ་ཐག་པ་ནས་ལེན་འདོད་དགོས། དེ་ཡང་སྡོམ་པ་མ་
ཐོབ་བར་དུ་རིགས་མ་ལོག་པ་དགོས་ཏེ། སྐྱེ་བའི་ཚེ་ཉིད་ན་ཕུལ་ལམ་ཉམས་ན་མི་སྐྱེའོ་
ཞེས་པས་སོ། །དེ་དགེ་སློང་མིན་པར་ཤེས་ན་མི་སྐྱེའོ། །དེ་ཕྱིར་སྤོང་བ་ལ་ཡང་མི་སྐྱེའོ། །
ཞེས་སོགས་གསུངས་པའི་ཕྱིར། མི་མཐུན་པའི་སེམས་མ་སྐྱེས་པ་དང་། མཇུག་ཏུ་དགེ་
ཚུལ་གྱི་སྡོམ་པ་ཐོབ་པ་ཤེས་དགོས་ཏེ། གླེན་པ་ལུག་ལྟ་བུ་ལ་མི་སྐྱེ་བའི་ཕྱིར་རོ། །སེམས་
ཅན་དང་ཡུལ་དང་དུས་དང་ཚེ་ངེས་པ་བཞི་དང་བྲལ་བ་དགོས་ལ། དགེ་ཚུལ་གྱི་སྡོམ་པ་ནི་
ཡང་དག་ངེས་པ་མཛོད་འགྲེལ་དུ་གསུངས་པས་ཡང་དག་པ་ངེས་པ་དང་བྲལ་བ་མི་དགོས་
ནའང་། ཁོ་རང་གི་ཡན་ལག་བཅུ་པོའི་ནང་ནས་འདི་བསྲུང་འདི་མི་བསྲུང་སྙམ་པའི་ངེས་པ་
མེད་པ་གཅིག་དགོས། མཛོད་འགྲེལ་ལས། རྣམ་པ་བརྒྱད་མ་གཏོགས་པ་ཞེས་སོ་ཐར་གྱི་
སྡོམ་པ་རིགས་བརྒྱད་ལ་རང་རང་གི་ཡན་ལག་མ་ཚང་བར་སྡོམ་པ་ཐོབ་པ་མེད་པར་བཤད་
247



སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པའི་ཕྱིར། རྟགས་ལ་ལུས་ཀྱི་བྱི་བྱད་ཀྱི་རྟགས་སྐྲ་དང་ཁ་སྤུ་བྲེགས་ཤིང་། བྲེགས་སུ་མ་
གནང་བའི་ཕྱོགས་མ་བྲེགས་པ། ཁྲུས་བྱས་པ། གོས་ཀྱི་རྟགས་བླ་གོས་མཐིང་གོས་རུང་བ་
ཚད་ལྡན་མཁན་པོས་གནང་ཞིང་བསྐོན་པ། གདིང་བ་ཆུ་ཚགས་རུང་བ་ཚད་ལྡན་མཁན་
པོས་གནང་བ། སྣོད་སྤྱད་ལྷུང་བཟེད་རུང་བ་ཚད་ལྡན་མཁན་པོས་གནང་བ། མདོར་ན་
རབ་ཏུ་བྱུང་བའི་རྟགས་ཆ་ལུགས་དང་ལྡན། ཁྱིམ་པ་དང་མུ་སྟེགས་ཀྱི་རྟགས་ཆ་ལུགས་
དང་མི་ལྡན་པ་གཅིག་དགོས་ཏེ། ཁྱིམ་པ་དང་མུ་སྟེགས་ཀྱི་རྒྱལ་མཚན་ཅན་ལ་ཡང་མི་སྐྱེའོ་
ཞེས་སོ། །
ཆོ་ག་ལ་སྦྱོར་དངོས་མཇུག་གསུམ་གྱི་སྦྱོར་བ་གོང་དུ་སོང་། དངོས་གཞི་སྐྱབས་འགྲོ་
རྩོམ་བྱེད་དུ་བྱས་ནས་དགེ་ཚུལ་དུ་ཁས་བླངས་པ་ལན་གསུམ་བྱས་པའི་མཇུག་ཏུ་སྐྱེ་བ་
ཡིན་ཞེས་བརྡ་སྤྲད་ལ་རྗེས་ཟློས་བྱེད་དུ་གཞུག་བཙུན་པ་ཞེས་པ་སྔར་གྱི་སློབ་དཔོན་མིན་
པའི་དབང་དུ་བྱས་པ་སྟེ། ཡིན་ན་མཁན་པོའམ་སློབ་དཔོན་ཞེས་བརྗོད་དགོས་པར་ཤེས་
པར་བྱའོ། །ཚིག་དོན་གཞན་སྔར་དང་འདྲ་ལ། དགེ་ཚུལ་དུ་ཞེས་པ་སཾསྐྲ་ཏའི་སྐད་ལ།
ཤར་མ་ཎ། ངལ་བར་བྱེད་པའམ་དུབ་པ་ལ་འཇུག །ཁ་དོན་ཀློག་པ་སོགས་ལས་ངལ་ཞིང་
དུབ་པར་བྱེད་པ་སྟེ། དགེ་བའི་ཕྱོགས་ལ་བཏུན་པས་ནན་ཏན་དུ་བྱེད་ཅིང་བརྩོན་པར་བྱེད་
པས་དགེ་ཚུལ་ཏེ། འགྱུར་གཞན་དུ་དགེ་སྦྱོང་ཞེས་བསྒྱུར་བའང་དེ་ཉིད་ཡིན་ཏེ། སྤང་བྱ་
ཡན་ལག་བཅུ་སྤོང་བར་བྱེད་པར་གཟུང་དུ་གསོལ་ཞེས་པའོ། །འདིར་སྐྱབས་འགྲོ་རེ་རེའི་
མགོར། ཇི་སྲིད་འཚོའི་བར་དུ་ཞེས་བཅུག་པ་དང་། གྲོལ་བ་རྐང་གཉིས་རྣམས་ཀྱི་མཆོག །
ཞི་བ་འདོད་ཆགས་དང་བྲལ་བ་རྣམས་ཀྱི་མཆོག །དུལ་བ་ཆོས་རྣམས་ཀྱི་མཆོག་ཅེས་དང་།
གཟུང་དུ་གསོལ་གྱི་རྗེས་ལ། དོན་གྱི་སླད་དུ་མཁན་པོའི་མཚན་ནས་སྨོས་ཏེ། མཁན་པོ་
མིང་འདི་ཞེས་བགྱི་བས་སོ་ཞེས་འབྱུང་བ་ནི་སྡེ་པ་གཞན་གྱི་ལུགས་ཡིན་གྱི། གཞི་ཐམས་
ཅད་ཡོད་པར་སྨྲ་བའི་གཞུང་དང་། ཡོན་ཏན་འོད་རྗེས་འབྲང་དང་བཅས་པའི་ལུགས་ལ་
248



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
མེད་དོ། །ཚིག་གསུམ་པ་ལ་སློབ་དཔོན་གྱི་ཞེས་བརྗོད་པ་ནི། སྔར་མཁན་སློབ་མིན་པའི་
དབང་དུ་བྱས་ཀྱི། ཡིན་ན་མཁན་སློབ་ནས་བརྗོད་དགོས་པ་སྔར་བསྟན་པ་བཞིན་ནོ། །
དགེ་ཚུལ་གྱི་སྡོམ་པ་སྦྱིན་པ་དེའི་འོག་ཏུ། སློབ་དཔོན་སྟན་ལས་ལངས་ཏེ་གྲིབ་ཚོད་འཇལ་
དུ་འགྲོ་བ་ཡོང་རིགས་པའི་ཕྱིར། སློབ་དཔོན་ཡིན་པ་གཞན་དགེ་སློང་གང་ཡང་རུང་བ་
ཞིག་གིས་གྲིབ་ཚོད་གཞལ་བར་བྱ་ཞིང་། སྐྱེས་བུ་དང་རྩ་བ་དང་ཉིན་མཚན་གྱི་ཆ་དང་དུས་
ཚོད་ཀྱང་དགེ་སློང་གི་སྐབས་བཞིན་དུ་བརྗོད་པར་བྱའོ། །དེའི་འོག་ཏུ་དགེ་ཚུལ་གྱིས་སློབ་
པར་བྱེད་པས་ན་བསླབ་པ། བསླབ་པར་བྱ་བའི་དངོས་པོ་ཡིན་པས་ན་གཞི་དེ་ནི་བཅུ་ལས།
དང་པོ་ལྔ་དགེ་བསྙེན་དང་ཐུན་མོང་བ་ཡིན་པ་ལས། ཁྱད་པར་དགེ་བསྙེན་གྱིས་ལོག་
གཡེམ་སྤང་པ་ལ། དགེ་ཚུལ་གྱིས་མི་ཚངས་པར་སྤྱོད་པ་སྤོང་བ་ཡིན་ལ། ལྔ་ནི་དགེ་ཚུལ་
གྱི་ཐུན་མོང་མིན་པ་སྟེ། ལུས་དང་ངག་གི་འགྱུར་བ་རྒོད་པར་བྱས་པའི་གླུ་ལེན་པ་དང་།
གར་བྱེད་པ་དང་། རོལ་མོའི་སྒྲ་བྱེད་པ་སྤང་བ་ནི་བསླབ་པའི་གཞི་གཅིག་སྟེ། རྒོད་བག་གི་
རང་བཞིན་ཡིན་པའི་ཕྱིར་རོ། །
མེ་ཏོག་ལ་སོགས་པའི་ཕྲེང་བ་དང་། སྤོས་དྲི་ཞིམ་པོ་དག་གིས་ལུས་ཐམས་ཅད་ལ་
ཉུག་པ་སྟེ་བྱུག་པར་བྱེད་པ་དང་། མགུལ་རྒྱན་དང་གདུབ་བུ་རྒྱན་ཅན་དང་། དཔུང་རྒྱན་ལ་
སོགས་པའི་རྒྱན་ཐོགས་པ་དང༌། གུར་གུམ་དང་ག་པུར་ལ་སོགས་པས་ལུས་ལ་རི་མོར་
བྱེད་པའམ། ལུས་དྲི་བཟང་པོའི་ཚོན་གྱིས་དྲིལ་ཕྱིས་བྱས་པ་ནི་ཁ་དོག་འཆང་བ་སྟེ། དེ་
དག་སྤོང་བ་བསླབ་གཞི་གཉིས་པ་སྟེ། རྒྱགས་པ་སྐྱེད་པའི་ཕྱིར་རོ། །ཁྲི་སྟན་ཁྲུ་ཚད་དམ།
པུས་མོའི་ཚད་ལས་ལྷག་པའི་མཐོན་པོ་དང་། ཁྲི་སྟན་དབྱིག་དང་གསེར་ལ་སོགས་པ་ལས་
བྱས་པའམ། རིན་པོ་ཆེས་སྤྲས་པ་ཆེན་པོ་ལ་འོས་པ་སྤོང་བ་ནི་གསུམ་པ་སྟེ། འདོད་ཆེན་ཆེ་
བའི་ཕྱིར་རོ། །
དུས་མ་ཡིན་པའི་ཁ་ཟས་སྤོང་བ་ནི་བཞི་པ་སྟེ། བརྟུལ་ཞུགས་ཀྱི་ངོ་བོ་ཉིད་ཡིན་པའི་
249



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཕྱིར་རོ། །གསེར་དངུལ་གྱི་གསེར་ནི་ས་ལེ་སྦྲམ་ཡིན་ལ། དངུལ་ནི་དངུལ་ཡིན་ལ་དེས་
རིན་པོ་ཆེ་གཞན་དག་ཀྱང་ཉེ་བར་མཚོན་པས། རིན་པོ་ཆེ་ལེན་པ་སྟེ་བདག་གིར་བྱེད་པ་
སྤོང་བ་ནི་བཅུ་པ་སྟེ། ཡོ་བྱད་དོན་མེད་པའི་ཕྱིར་རོ། །འདི་ལྟར་བསླབ་པའི་གཞི་དེ་དག་ལ་
རེ་རེ་ལའང་རྣམ་པ་དུ་མ་ཡོད་མོད་ཀྱི། དེ་དག་མང་ཆེས་པས་བསྲུང་བར་མི་ནུས་སོ་སྙམ་དུ་
དཔའ་བཀོང་བ་དག་ལ་བསྟན་སླ་བར་བྱ་བ་འདི་བསླབ་པའི་གཞི་བཅུར་བསྟན་ཏེ། དཔེར་
ན་འཕགས་པ་རྒྱ་གར་གྱི་བུ་ལ་བསླབ་པ་གསུམ་བསྟན་པ་དང་འདྲའོ། །དེ་ནི་བྲི་རྫིའི་བུ་
ཞེས་བྱ་བའི་མི་ཞིག་བསླབ་པའི་གཞི་ཉིས་བརྒྱ་ལྔ་བཅུ་ལྷག་ཅིག་ཐོས་ནས་སྤོང་བ་ཁས་མི་
འཆེ་བ་ལ། བྲི་རྫིའི་བུ་ཁྱོད་ཀྱིས་ནུས་སམ་ཞེས་བྱ་བ་ནས། བྲི་རྫིའི་བུ་ཁྱོད་ཀྱིས་བསླབ་པ་
གསུམ་དག་ལ་ལེགས་པར་བསླབ་པར་སྤྲོའམ་ཞེས་རྒྱ་ཆེར་གསུངས་སོ། །གསོལ་པ་བཅོམ་
ལྡན་འདས་སྤྲོ་ལགས་སོ། །བདེ་བར་གཤེགས་པ་སྤྲོ་ལགས་སོ། །བདེ་བར་གཤེགས་པ་
ལེགས་པར་བསྲུང་བར་སྤྲོ་ལགས་སོ། །ཞེས་རྒྱ་ཆེར་གསོལ་པ་དང༌། འོ་ན་བྲི་རྫིའི་བུ་
ཁྱོད་ཀྱི། དུས་དུས་སུ་ལྷག་པའི་ཚུལ་ཁྲིམས་ཀྱི་བསླབ་པ་དང་། ལྷག་པའི་སེམས་དང་ལྷག་
པའི་ཤེས་རབ་ཀྱི་བསླབ་པ་ལ་སློབས་ཤིག་ཅེས་རྒྱ་ཆེར་གསུངས་ཏེ། ཉིས་བརྒྱ་ལྔ་བཅུ་རྩ་
གསུམ་པོ་གསུམ་དུ་བསྡུས་ནས་བསྟན་པ་ཡིན་ནོ། །དེ་ལྟར་སྡོམ་པ་ཕོག་པའི་རྗེས་སུ་
དངོས་སུ་བླངས་པའི་བསླབ་པ་ལ་བཅུ་ལས། རྩ་བ་བཞི་ལས་འདས་ན་ཕམ་པ་དང་འདྲ་
བའི་ཉེས་བྱས། ཡན་ལག་དྲུག་ལས་འདས་ན་བཤགས་བྱའི་ཉེས་བྱས། སྡོམ་པ་བླངས་
པའི་ཕྱོགས་མཐུན་ལས་འདས་ན་བསྡམ་བྱ་ཡིད་ཀྱི་ཉེས་བྱས། འཆང་བ་ལ་སོགས་པ་ཉེས་
པ་མེད་པར་གནང་བ་རྣམས་ལ་ཉེས་པ་མེད་པར་ཤེས་པར་གྱིས་ལ་ལེགས་པར་སྲུངས་ཤིག་
ཅེས་བསྒོའོ། །དེའི་རྗེས་ཕྱག་གསུམ་འཚལ་ནས་བཀའ་དྲིན་ཆེ་ཞེས་བརྗོད་པ་དང་། གཞན་
གྱིས་སྨོན་ལམ་བཞི་འདེབས་པ་མཛད་དེ། བྱས་ཀྱང་ཉེས་པ་མེད། མ་བྱས་ཀྱང་ཆད་པའི་
ཉེས་པ་མེད་དེ་འདུལ་པའི་བཀའ་བསྟན་བཅོས་རྣམས་ནས་མ་བཤད་པའི་ཕྱིར་རོ། །
250



པར་བཞག་པ།
ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཁ་ཅིག་དགེ་ཚུལ་ཟིན་མ་ཐག་བླ་གོས་མཐང་གོས་གདིང་བ་ལྷུང་བཟེད་དེ་བཞི་བྱིན་
གྱིས་རློབ་པར་བྱེད་པ་ནི་མི་འཐད་དེ། ལུང་གིས་དགེ་ཚུལ་དང་དགེ་ཚུལ་མར་སྒྲུབ་པའི་ཆོ་
གའི་སྐབས་གང་ནས་ཀྱང་མི་འབྱུང་བའི་ཕྱིར་དང་། ལས་བརྒྱ་རྩ་གཅིག་ལ་སོགས་པ་ཡོན་
ཏན་འོད་ཀྱི་གཞུང་དང་། དེའི་རྗེས་སུ་འབྲང་བའི་འགྲེལ་བ་རྣམས་ནས་མི་འབྱུང་བའི་
ཕྱིར་རོ། །ཞུ་བ་མང་ཤོས་སུ། བཙུན་པ་དགེ་སློང་གིས་མདུན་དུ་ཆོས་གོས་བྱིན་གྱིས་བརླབ་
པར་བགྱི། ཨུ་པ་ལི་དགེ་སློང་གིས་དགེ་སློང་དང་དགེ་ཚུལ་བའི་མདུན་དུ་ཆོས་གོས་བྱིན་
གྱིས་བརླབ་པར་བྱའོ། །དགེ་ཚུལ་ལས་ནི་དགེ་སློང་མ་དང་དགེ་སློབ་མ་དང་དགེ་ཚུལ་མ་
རྣམས་ཀྱི་མདུན་དུ་ཆོས་གོས་བྱིན་གྱིས་བརླབ་པར་བྱ་སྟེ། སླར་དབྱུང་བ་དང་བསྔོ་བ་ཡང་
དེ་བཞིན་དུ་བྱའོ། །ཞེས་བཤད་པ་ནི་ལུང་མ་དག་པ་སྟེ། དེའི་སྐབས་ནས་དགེ་ཚུལ་དང་
དགེ་ཚུལ་མ་ལ་ཆོས་གོས་དང་བྲལ་བའི་ཉེས་པ་འབྱུང་བར་བཤད་ཀྱང་། བྱེ་བཤད་ལ་
སོགས་པར་ཉེས་པ་མེད་པར་གཏན་ལ་ཕབ་པ་བཞིན་ནོ། །དེས་ན་དགེ་ལེགས་བཤེས་
གཉེན་གྱི་འགྲེལ་པས་གཏན་ལ་ཕབ་པའི་ཞུ་བ་ཁ་ཆེ་བ་ལས། བཙུན་པ་དགེ་སློང་གིས་
གང་གི་མདུན་དུ་ཆོས་གོས་བྱིན་གྱིས་བརླབ་པར་བགྱི། ཉེ་བ་འཁོར་དགེ་སློང་གིས་ནི་དགེ་
སློང་གི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །བཙུན་པ་དགེ་སློང་མས་གང་གི་
མདུན་དུ་ཆོས་གོས་བྱིན་གྱིས་བརླབ་པར་བགྱི། ཉེ་བ་འཁོར་དགེ་སློང་མས་ནི་དགེ་སློང་
མའི་མདུན་དུ་ཆོས་གོས་བྱིན་གྱིས་བརླབ་པར་བྱ་སྟེ། དབྱུང་བ་དང་རུང་བར་བྱ་བ་ཡང་དེ་
བཞིན་ནོ། །ཞེས་གསུངས་པས་འདི་ཚད་མར་བྱའོ། །བསྡུས་འགྲེལ་མཁན་པོས་བཤད་
ཟེར་ཏེ། དེ་བཤད་ཀྱང་ཚད་མ་མིན་ཏེ། དེ་ནས་གང་ཁྲོའམ་གློ་བུར་དུ་གཟུགས་ལ་ཆགས་
པའི་སེམས་ཀྱིས་བསླབ་པ་ཕུལ་ལ། དེས་གལ་ཏེ་མི་ཚངས་པར་སྤྱོད་པ་མ་བསྟེན་གྱི།
བལྟས་པར་གྱུར་ན་དགེ་སློང་ཉིད་དོ། །བསྟེན་ན་ནི་དགེ་སློང་ཡང་མིན་ཕམ་པ་ཡང་མིན་ནོ། །
ཞེས་དང་། བསླབ་པ་ཁོང་དུ་ཆུད་པར་བྱེད་མི་ནུས་ཏེ་འབུལ་འདོད་ལ་མ་ཕུལ་བར་མི་
251



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཚངས་པར་སྤྱོད་བསྟེན་ཀྱང་ཕམ་པར་མི་འགྱུར་ཏེ། བསླབ་པ་ལ་ཀླན་ཀས་ཐ་སྙད་མ་
བཤད་པའི་ཕྱིར། ཡང་འབུལ་བའི་བསམ་པས་མི་ཚངས་སྤྱོད་བྱེད་པ་ལ་མི་འཇིགས་པ་
དང༌། རྐུ་བའི་སེམས་མེད་པའི་ཕྱིར་བསླབ་པ་སྦྱིན་རུང་ཞེས་བཤད་པ་ལྟ་བུ། གཞི་ཐམས་
ཅད་ཡོད་སྨྲ་བའི་བཀའ་དང༌། ཡོན་ཏན་འོད་རྗེས་འབྲང་དང་བཅས་པའི་བསྟན་བཅོས་
དང་འགལ་བ་དུ་མ་ཡོད་པའི་ཕྱིར། སྡེ་པ་གཞན་ཞིག་གིས་གྲུབ་མཐའ་འཆུགས་པར་
མངོན་ནོ། །དགེ་ཚུལ་དུ་སྒྲུབ་པའི་ཆོ་ག་རྫོགས་སོ།། །། །
༈ དགེ་ཚུལ་དུ་སྒྲུབ་པའི་ཆོ་ག་བཤད་པ་དེའི་འོག་ཏུ། གལ་ཏེ་དགེ་ཚུལ་དེ་ལོ་ཉི་ཤུ་
ཚང་ན་ཞེས་སྨོས་པས། མ་ཚང་བ་བསྙེན་རྫོགས་བྱར་མི་རུང་སྟེ། མ་ལོན་པ་བསྙེན་རྫོགས་
པར་བྱེད་པའི་ལྟུང་བྱེད་ཀྱི་སྐབས་ནས། ཤེས་ན་ནི་ཞིག་གོ་ཞེས་དང་། མངལ་དང་ཤོལ་གྱི་
ཟླ་བ་དང་ཡང་བཅས་ཏེའོ་ཞེས་མངལ་དང་ཤོལ་གྱི་ཟླ་བ་དང་བཅས་ཏེ་བརྩིས་པས་མ་ལོན་
ན་དགེ་ཚུལ་དུ་ས་འཕོ་བའམ། བསྙེན་རྫོགས་བསྐྱར་ལ་བྱའོ་ཞེས་བཤད་པའི་ཕྱིར། འོ་ན་
ཞུ་བར་དགེ་སློང་གིས་ལོ་ཉི་ཤུ་མ་ལགས་པར་འདུ་ཤེས་ནས་བསྙེན་རྫོགས་བགྱིས་ན། ལྟུང་
བར་ཡང་མི་འགྱུར་ལ་ལེགས་པར་བསྙེན་པར་རྫོ་གས་པར་མཆིས་སམ། ཨུ་པ་ལི་ཡོད་དེ།
མི་ལ་སོན་པ་ནི་ཉི་ཤུ་མ་ལོན་ཡང་བསྙེན་པར་རྫོགས་བྱོས་ཤིག་ཅེས་བཤད་དོ་ཞེ་ན། དེ་ནི་
སློབ་དཔོན་ཡོན་ཏན་འོད་དང་ཤཱཀྱ་འོད་ལ་སོགས་པ་རྣམས་ཀྱིས། དེའི་དོན་བླངས་ནས་
བཤད་པ་མེད་པའི་ཕྱིར་དང༌། དྲི་བའི་ཚིག་ལེའུར། ཟུར་ཙམ་ཞིག་དྲངས་པ་མ་གཏོགས་
འགྲེལ་བཤད་གཞན་དུའང་བཤད་པ་མེད་པའི་ཕྱིར་དང༌། དེ་ལུང་ཡང་དག་ཡིན་ཡང་མི་
ལ་སོང་བ་ལ་སྐྱེ་བར་བཤད་པས་མི་ལ་སོང་བ་ལ་སྐྱེ་བར་མི་འགྲུབ་པའི་ཕྱིར་རོ། །མདོར་
དགེ་འདུན་ལ་བསྙེན་པར་རྫོགས་པར་བྱའོ་ཞེས། བསྙེན་པར་རྫོགས་པ་ནི་དགེ་འདུན་ཁོ་
ན་ལས་འགྱུར་གྱི། རབ་བྱུང་དགེ་ཚུལ་ཉིད་གང་ཟག་ཁོ་ན་ལས་འགྱུར་བ་ལྟར་གང་ཟག་
ལས་ནི་མིན་ནོ། །
252



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
ཐབས་གང་གིས་དགེ་འདུན་ལ་བསྙེན་པར་རྫོགས་པར་འགྱུར་ཞེ་ན། དེའི་ཕྱིར་
མཁན་པོ་ཉིད་དུ་ཕྱོགས་པར་གྱུར་པས། སློབ་མ་དེའི་ལྷུང་བཟེད་དང་ཆོས་གོས་དག་
བསྩལ་བར་བྱ་ཞེས་པ་སྟེ། རང་ལ་མེད་ན་མཁན་པོ་ལ་ཡོད་ན་སྦྱིན་ཞིང་། མེད་ན་བརྙན་པོ་
ཚུན་ཆད་ཀྱིས་སྒྲུབ་གྲོགས་བྱ་སྟེ། བརྙན་པོས་དེ་ཉིད་དང་བཅས་པ་ཡིན་ནོ། །ལྔ་པོ་ཡང་དེ་
བཞིན་ནོ་ཞེས་བཤད་པའི་ཕྱིར་རོ། །ལས་བྱེད་པ་དེས་དགེ་སློང་ལ་ལས་བྱོས་ཤིག་ཅེས་
གསོལ་བ་གདབ་པར་བྱ། དེས་མ་དང་གསང་སྟེ་སྟོན་པའི་དགེ་སློང་ལ་ཡང་གསང་སྟེ་སྟོན་
པ་བྱོས་ཤིག་ཅེས་གསོལ་བ་གདབ་པར་བྱ། དགེ་སློང་དག་བསྙེན་རྫོགས་པ་བྱེད་པ་དེའི་
ལས་ཀྱི་གནས་སུ་འཇུག་པ་སྟེ་དགེ་འདུན་ཐམས་ཅད་འདུག་ཅིང་མཐུན་པར་འགྱུར་བའི་
མཚམས་སམ། དཀྱིལ་འཁོར་བའི་མཚམས་སུ་འཇུག་པ་ཁ་སྐོང་བའི་དགེ་སློང་དག་ལ་
ཡང་ཁ་སྐོང་བའི་དགེ་སློང་མཛོད་ཅིག་ཅེས་གསོལ་བ་གདབ་པར་བྱའོ། །འདི་གཞུང་གི་
འཕྲོས་དང་བསྟུན་ན། ལས་གྲལ་དུ་མ་འདུས་གོང་དུ་ཚིག་གིས་གསོལ་བ་བཏབ་པས་ཆོག་
པ་འདྲ་ཡང་། ཕྱག་ལེན་ལ་འདུས་ནས་གསོལ་བ་འདེབས། དེ་ལ་སྟོད་འདུལ་བ་མཁན་པོ་
ནས་བརྩམས། དགེ་འདུན་རེ་རེའི་མདུན་དུ་མཎྜལ་མེ་ཏོག་དང་བཅས་པ་ཕུལ། དེ་ནས་
ཕྱག་ཏུ་མེ་ཏོག་ཕུལ་ནས་གསོལ་བ་འདེབས་པར་འདོད། པཎ་ཆེན་ཤཱཀྱ་ཤྲཱིའི་ཕྱག་བཞེས་ཀྱི།
མཁན་པོས་སོ་སོའི་ཕྱག་ཏུ་མེ་ཏོག་ཕུལ་ནས་སོ་སོ་ལ་གསོལ་བ་བཏབ་ནས། མཇུག་ཏུ་
དངོས་དེ་ལྟར་གཡར་ངོ་འཕྱར་ཞིང་མཆིས་ལགས། ཞེས་བརྗོད་པ་མཛད་ཟེར། བདག་གི་
བླ་མ་ལོ་ཙཱ་བ་ཆེན་པོའི་ཞལ་ནས། ལེགས་འོངས་ཀྱིས་ཨུཏྤལ་ཉོས་ནས་དགེ་འདུན་ལ་
ཕུལ་བའི་ཕྱིར་བསྒྲུབ་བྱས་མེ་ཏོག་འབུལ་དགོས་པ་ཡིན་གསུངས་ཏེ། ལུང་ན་དེ་བསྙེན་
རྫོགས་ཀྱི་ཚེ་ཕུལ་བར་གསུངས་པ་མི་སྣང་ངོ༌། །དགེ་སློང་རང་བཞིན་དུ་གནས་པ་ཡིན་
པས་ཚོགས་ཀྱི་ཁ་སྐོང་བར་མི་བྱའོ། །ཞེས་གསུངས་པས།
དགེ་སློང་གང་དག་དེའི་ལས་ཀྱི་གནས་སུ་འཇུག་པར་འགྱུར་བ་དེ་དག་གིས་ཀྱང་
253



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་རྫོགས་ཀྱི་ལས་ཀྱི་གནས་དེར་འདུ་བར་འགྱུར་བའི་ཚེ་སྟེ། འདུ་བ་ལ་སྦྱོར་བའི་ཚེ།
དེའི་མདུན་རོལ་ཏུ་ཟླ་བ་ཕྱེད་ཀྱི་གསོ་སྦྱོང་གང་འདས་པ་ཕན་ཆད་ཀྱི་ཉེས་པ་ནི། གསོ་སྦྱོང་
དེ་ཉིད་ཀྱི་ཚེ་གདམས་པ་དང་བཤགས་པ་ལ་སོགས་པ་བྱས་ཟིན་པས་དེ་ལ་ནི་སོ་སོར་
བརྟག་མི་དགོས་ཀྱི། དེ་ཚུན་ཆད་ཀྱི་བསྡམ་པར་བྱ་བ་ཡིད་ཀྱི་ཉེས་བྱས་ཕྲ་མོ་དང༌།
བཤགས་པར་བྱ་བ་ལྟུང་བྱེད་དང་། སོར་བཤགས་དང་བཤག་བྱའི་ཉེས་བྱས་དང་། བྱིན་
གྱིས་བརླབས་པར་བྱ་བ་དགེ་འདུན་ལྷག་མ་དང༌། སྤང་ལྟུང་དག་ལ་གང་བྱུང་སོ་སོར་
བརྟག་པར་བྱ་ཞིང་། བརྟགས་པས་ཉེས་པ་བྱུང་བར་ཤེས་པ་ན། གལ་ཏེ་བསྡམ་བྱའི་ཉེས་
པ་ཤེས་ན་བསྡམ་པས་ཕྱིར་བཅོས། བཤག་བྱའི་ཉེས་པ་དག་ཤེས་ན་བཤགས་པས་ཕྱིར་
བཅོས། བྱིན་གྱིས་བརླབས་པའི་ཉེས་པ་དག་ཤེས་ན་བྱིན་གྱིས་བརླབས་པས་ཕྱིར་བཅོས་
ཏེ་འདུག་པར་བྱའོ། །
འདིར་ལྟུང་བྱེད་ལ་སོགས་པ་བཤགས་པར་གསུངས་པ་ནི། ཉི་མ་དེ་ཉིད་ལ་ཕྱིར་
བཅོས་པར་ནུས་པ་ཡིན་པས། དེ་དག་ནི་བྱིན་གྱིས་བརླབས་པས་དག་པ་ཉིད་དུ་མི་འགྱུར་ཏེ།
ནུས་པ་ཉིད་ཡིན་ན་མི་འགྱུར་རོ་ཞེས་པས་སོ། །དགེ་འདུན་ལྷག་མ་དང་སྤང་ལྟུང་དག་བྱིན་
གྱིས་བརླབ་པར་གསུངས་པ་ནི། ཉི་མ་དེ་ཉིད་ལ་ཕྱིར་བཅོས་པར་མི་ནུས་པའི་ཕྱིར་ཏེ།
བྱིན་གྱིས་བརླབས་པས་དག་པ་ཉིད་དུ་འགྱུར་རོ་ཞེས་པས་སོ། །མ་ངེས་པ་དང་ཐེ་ཚོམ་ཟ་
བ་དང་རྩོད་པར་གྱུར་པ་ཡང་དེ་དང་འདྲའོ། །དེ་དག་ཀྱང་ལས་ཀྱི་གནས་སུ་མ་འདུས་པའི་
གོང་དུ་བཤད་པ་སོགས་བྱའི། ལས་གྲལ་དུ་འདུས་ནས་བཤགས་པ་སོགས་བྱར་མི་རུང་
བས། དྲུང་ན་མོ་ལ་བྱིན་གྱིས་བརླབས། ལས་བྱེད་པ་ཡིན་ན་སེམས་ཀྱིས་བྱིན་གྱིས་
བརླབས། འདིས་ནི་ཐམས་ཅད་ལྟ་བ་མཐུན་པ་ཚུལ་ཁྲིམས་ཡོངས་སུ་དག་པ་འདུག་ཅིང་
མཐུན་པར་གྱུར་པ་དེ་དག་གིས་གསོ་སྦྱོང་དང་དགག་དབྱེ་དང་གསོལ་བ་དང་གསོལ་བ་
གཉིས་དང་གསོལ་བ་དང་བཞིའི་ལས་བྱས་སོ་ཞེས་གསུངས་པས་བསྡུས་པ་ཡིན་ནོ། །ལས་
254



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཀྱི་མཚམས་སུ་འདུ་ཚུལ། བསྟན་པ་དེའི་འོག་ཏུ། ལས་ཀྱི་མཚམས་གང་ཞེ་ན། དགེ་འདུན་
ཐམས་ཅད་འདུག་ཅིང་མཐུན་པར་གྱུར་པའམ། ཞེས་པས་གཞིའི་ཆོ་ག་ཉིད་བསྟན་ཏེ།
མཚམས་གཅིག་ན་དགེ་འདུན་ཇི་སྙེད་བཞུགས་པ་ཐམས་ཅད་འདུས་ཤིང་མཐུན་པར་གྱུར་
པ་ལས་བསྙེན་པར་རྫོགས་པར་བྱའོ། །འམ་ཞེས་པ་རྣམ་པར་བཏགས་པའི་སྒྲ་སྟེ་ཕྱོགས་
གཞན་སྟོན་པའོ། །དེ་ནི་དེར་མ་ཟད་དལ་༼དཀྱིལ་འཁོར་༽པ་ལ་ཡང་རུང་སྟེ་ཞེས་པས།
གཞིའི་ཆོས་ཉིད་ལ་བསྟེན་པར་མི་ནུས་ན། དལ་༼དཀྱིལ་འཁོར་༽བའི་མཚམས་སུ་དགེ་
འདུན་དུ་གྱུར་པའི་དགེ་སློང་ཕྱོགས་གཅིག་ཏུ་བཅད་པ་དག་ལས་བསྙེན་པར་རྫོགས་པར་
བྱར་རུང་བར་བསྟན་ཏོ། །དགེ་འདུན་དུ་གྱུར་པ་ཞེས་པའི་རྒྱུ་མཚན། མདོར་དགེ་འདུན་དུ་
མ་གྱུར་པ་དག་གིས་མི་བྱའོ་ཞེས་གསུངས་ལ། བསྙེན་རྫོགས་ཀྱི་ལས་ལ་དགེ་སློང་དུ་དག་
དགེ་འདུན་དུ་གྱུར་པ་ཡིན་ཞེ་ན། ཡུལ་དབུས་སུ་དགེ་སློང་བཅུ་ལ་སོགས་པའི་ཚོགས་སམ།
ཞེས་གསུངས་ཏེ། དབུས་དང་མཐའ་འཁོབ་ཀྱི་མཚམས་ནི། ཤར་དུ་ལི་ཁ་ར་ཤིང་འཕེལ།
མདུན་གྱི་ནགས་ལི་ཁ་རའི་ཤིང་ཚང་ཚིང་ཅན་ཞེས་བྱའོ། །ལྷོར་ནི་གྲོང་ཁྱེར་འདམ་བུ་ཅན་
གྱི་ལྷོ་ན་ཆུ་ཀླུང་འདམ་བུ་ཅན་ཞེས་བྱ་བའོ། །ནུབ་ཏུ་ནི་བྲམ་ཟེའི་གྲོང་ཀ་བ་དང་ཉེ་བའི་ཀ་
བ་ཞེས་བྱ་བ་གཉིས་སོ། །བྱང་དུ་ནི་ཨུ་ཤི་རིའི་རི་ཞེས་བྱ་བའོ་ཞེས་གསུངས་པ་དེ་དག་གི་
ཁོངས་སུ་གཏོགས་པ་ནི་ཡུལ་དབུས་ཏེ། དེར་བསྙེན་རྫོགས་ཀྱི་ལས་ལ་དགེ་སློང་བཅུ་ལ་
སོགས་པ་དགེ་འདུན་ཉིད་ཡིན་ནོ། །ཕྱོགས་བཞིའི་མཚམས་ཀྱི་མཚན་མར་སྔར་སྨོས་པ་དེ་
ཕན་ཆད་ནི་ཡུལ་མཐའ་འཁོབ་སྟེ་དེར་བསྙེན་པར་རྫོགས་པར་བྱ་བའི་ལས་ལ་དགེ་སློང་
བཅུ་ལ་སོགས་པ་གཞན་མེད་ན་འདུལ་བ་འཛིན་པ་སྟེ་ལས་བྱེད་པ་ཉིད་གཏོགས་པ་དང་
བཅས་པའི་ལྔ་ལོངས་པའི་ཚོགས་ལ་ཡང་རུང་སྟེ། མེད་ན་ཞེས་སྨོས་པས། ཡོད་ན་ནི་
གཞིའི་ཆོ་ག་ཁོ་ན་ལ་བསྟེན་པར་བྱའོ། ། །
ཁ་ཅིག་བཞིས་ཀྱང་བསྙེན་པར་རྫོགས་པར་འགྱུར་ཏེ། ཁ་སྐོང་བར་འོས་པ་བཞིར་
255



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཚང་ན་དགེ་འདུན་དུ་ལོངས་པས་ལས་ཐམས་ཅད་ལ་དབང་བའི་ཕྱིར་དང་། ཞུ་བ་ལས།
མཐའ་འཁོབ་ཏུ་ལྔས་བསྙེན་པར་རྫོགས་པར་བྱའོ་ཞེས་གསུངས་ན། ལྔ་ལས་ལྷག་པ་
མཆིས་བཞིན་དུ་བཞིས་བསྙེན་པར་རྫོགས་པ་ཞེས་བགྱིའམ་མ་རྫོགས་པ་ཞེས་བགྱི།
བཀའ་སྩལ་པ་རྫོགས་པ་ཞེས་བྱ་བ་ལ་འདས་པ་དང་བཅས་པར་རོ་ཞེས་དྲངས་པའི་ཕྱིར་
དང༌། ཡུལ་དབུས་སུ་ཉི་ཤུའམ་ཉི་ཤུ་ལས་ལྷག་པ་མཆིས་བཞིན་དུ་བཅུས་བསྙེན་པར་
རྫོགས་ན་རྫོགས་ཞེས་བགྱིའམ། མ་རྫོགས་ཞེས་བགྱི། བཀའ་སྩལ་པ། རྫོགས་པ་ཞེས་བྱ་
བ་ལ་འདས་པ་དང་བཅས་པར་རོ། །ཞེས་གསུངས་པའི་ཟླ་སྟོབས་ཀྱིས་ཀྱང་གྲུབ་པའི་
ཕྱིར་རོ། །ས་ག་ལྷས། བཞིའི་སྟེང་དུ་ལས་མཁན་བསྟན་པ་ལ་དགོངས་སོ། །བཞིར་ཚང་
བས་དགེ་འདུན་དུ་ལོངས་པས་ལས་ཐམས་ཅད་འགྲུབ་ན་ལས་སོ་སོ་ལ་དགེ་འདུན་གྲངས་
ཐ་དད་གསུངས་པ་དོན་མེད་པར་འགྱུར་རོ། །བཞི་ལས་མེད་ན་གསང་སྟོན་བསྐོ་བ་ལ་
སོགས་པའི་ལས་མི་འགྲུབ་པའི་ཕྱིར་རོ། །དེ་ནས་བསྒྲུབ་བྱ་དེ་དང་པོར་སྟོན་པ་སངས་རྒྱས་
ལ་ཕྱག་འཚལ་དུ་གཞུག་གོ །དེའི་འོག་ཏུ་དགེ་སློང་རེ་རེ་ལ་ཕྱག་གསུམ་གསུམ་འཚལ་དུ་
གཞུག་གོ །ཞེས་པ་ནི་བསྙེན་པར་རྫོགས་པར་བྱ་བའི་ཕྱིར་འདུས་པའི་དང་པོར་དགེ་སློང་
རྣམས་ཕྲད་དོ་ཅོག་ཐམས་ཅད་ལ་བསྒྲུབ་བྱ་དེས་ཕྱག་ལན་གསུམ་གསུམ་འཚལ་བར་
རིགས་པ་ཡིན་ཏེ། འདི་ལྟར་ཕྱག་བྱས་པས་བདག་ཉིད་དགེ་འདུན་གྱི་ནང་དུ་འཇུག་པར་
སྟོན་ཅིང་། བསམ་པ་དྲག་པོས་དང་པོར་འཇུག་པར་རིགས་པས། དེའི་ཕྱིར་དང་པོར་ཕྱག་
གསུམ་བྱ་བར་གསུངས་སོ། །དེའི་ཚེ་དགེ་སློང་ཐམས་ཅད་ཀྱིས་ཀྱང་བསྙེན་པར་རྫོགས་པ་
དགེ་སློང་གི་སྡོམ་པ་མྱུར་དུ་ཐོབ་པར་གྱུར་ཅིག་ཅེས་སྨོན་ལམ་འདེབས་པ་བལ་པོའི་པཎྜི་ཏ་
ལས་བརྒྱུད་པའི་ཕྱག་ལེན་ཡིན་ཏེ། བྱེད་པ་ལ་སྐྱོན་མེད། གཞུང་ནས་མ་བཤད་པའི་ཕྱིར་
མ་བྱས་ཀྱང་ཆད་པའི་སྐྱོན་མེད། ལག་པ་ཡ་གཅིག་བསྒྲེང་བ་ལ་སོགས་པས་ཕྱག་གི་གོ་
ཆོད་སྙམ་པ་སྤང་བའི་ཕྱིར་ཕྱག་ནི་གཉིས་ཏེ། པུས་མོ་གཉིས་ལག་མཐིལ་གཉིས་མགོ་བོ་
256



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
སྟེ་ལྔ་ས་ལ་གཏུག་པ་ཡན་ལག་ལྔས་ཕྱག་འཚལ་བ་དང་། ལག་པ་གཉིས་ཀྱིས་ཡུལ་གྱི་
སྒྱིད་པ་ནས་འཁྱུད་དེ། མགོ་བོས་འདུད་པ། སྐྱིད་པ་ནས་འཁྱུད་པ་སྟེ། སྐབས་འདིར་དེ་
གཉིས་གང་རུང་བྱའོ། །
དེ་ལྟར་སྟོན་པ་ལ་ཕྱག་འཚལ་དུ་བཅུག་པས་སངས་རྒྱས་དང་དགེ་སློང་རྣམས་ཀྱིས་
རང་རྒྱུད་ལ་བརྟགས་ནས། བསླབ་པ་ལ་ནན་ཏན་ཏུ་བྱས་པས་ཆོས་དང་། དག་ཅིང་ལྟ་བ་
མཐུན་པའི་དགེ་འདུན་གནང་བས་དགེ་འདུན་དང༌། འོས་པའི་དགེ་སློང་ལ་མཁན་པོས་
གསོལ་བ་བཏབ་པས་སློབ་དཔོན་ཏེ་མངོན་པར་གྱུར་པ་བཞི་ཚང་སྟེ། དེ་རྣམས་བསྙེན་
རྫོགས་ཀྱི་ལས་ཀྱི་དུས་དང་པོར་བྱ་བའོ། །ཕྱག་རྫོགས་པ་དེའི་འོག་ཏུ་བསྙེན་པར་རྫོགས་
པར་འདོད་པས་དགེ་འདུན་གྱི་དབུས་དེ་ཉིད་དུ་མཁན་པོར་གསོལ་བ་གདབ་པར་བྱ་བའོ། །
རྣམ་པ་འདི་ལྟར་གསོལ་བ་གདབ་པར་བྱ་སྟེ། མཁན་པོ་ཉིད་དུ་ཕྱོགས་པ་དེ་ལ་ཕྱག་འཚལ་
དུ་བཅུག་ནས། མདུན་དུ་ཕ་གུ་སོགས་ཏེ་བསྙེན་པར་རྫོགས་པར་བྱེད་པ་ན། ཆོས་གོས་
དང་ལྷུང་བཟེད་བྱིན་གྱིས་བརླབ་པ་དང་། གསང་སྟེ་སྟོན་པའི་སྐབས་མ་གཏོགས་མཁན་
པོར་གསོལ་བ་དང་། བསྙེན་པར་རྫོགས་པར་གསོལ་བ་དང༌། ལས་ཀྱི་སློབ་དཔོན་གྱིས་
བར་ཆད་དྲི་བར་དྲི་བ་མཉན་པ་དང་། དེའི་ལན་གདབ་པ་དང་བསྙེན་པར་རྫོགས་པའི་
དངོས་གཞི་ལ་སྐབས་ཐམས་ཅད་དུ་བསྒྲུབ་བྱ་དེ་ཡུན་རིང་པོར་ཙོག་ཙོག་པོར་འདུག་པ་
སྡུག་བསྔལ་བས། འདིར་ཕ་གུ་ནང་སྟེ། ཕ་གུ་ཞེས་བྱ་བ་ནི་བོང་བ་ཡིན་པར་ཤེས་པར་
བྱའོ། །འདིར་བདག་གི་བླ་མ་ལོ་ཙཱ་བ་ཆེན་པོའི་ཞལ་ནས་རྒྱ་གར་དང་བལ་པོ་གཉིས་ཀའི་
ཕྱག་ལེན་ལ་ཕ་གུ་སོ་བཏང་བ་རི་མོ་བྲིས་པ་ལ་བྱ་གསུངས་སོ། །འགྲེལ་པ་ཤེས་རབ་བྱེད་
པས་ཀྱང༌། སོ་ཕག་བཏིང་བ་ཞེས་བཤད་དོ། །སྐད་དོད་ལ་ཡང་སོ་ཕག་གི་སྐད་དོད་
ཡོད་དོ། །དེའི་སྟེང་དུ་རྩྭ་བཏིང་བ་ཆོས་གོས་མ་རུངས་པར་གྱུར་པ་ཡོངས་སུ་སྤང་བའི་
ཕྱིར་རོ། །ཞེས་འདུལ་བར་འཛིན་པ་དག་གིས་མན་ངག་ལས་ཁོང་དུ་ཆུད་པར་བྱའོ། །དེ་
257



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལ་རྟིང་པ་གཉིས་ཀྱིས་བསྣན་པས་ཙོག་ཙོག་པོར་འདུག་ཏུ་བཅུག་སྟེ། ལག་པ་གཉིས་ཐལ་
མོ་སྙིང་ཀར་སྦྱོར་དུ་བཅུག་ནས། ཁྱེད་བསྙེན་པར་རྫོགས་པ་དགེ་སློང་གི་དངོས་པོ་དོན་དུ་
གཉེར་བར་འདུག །དེ་ལ་སྔོན་གྱི་ཆོ་གས་བསྙེན་པར་རྫོགས་པ་དང་ད་ལྟར་གྱི་ཆོ་ག་གཉིས་
གསུངས་པ་ལས། སྔོན་གྱི་ཆོ་ག་བཟང་སྡེའི་ཚོགས་དྲུག་བཅུ་སྐྱབས་འགྲོ་ཙམ་གྱིས་བསྙེན་
པར་རྫོགས་པ་དང་། ཤ་རིའི་བུ་ལ་སོགས་པ་དེ་རྣམས་ཚུར་ཤོག་གིས་བསྙེན་པར་རྫོགས་
པ་ནི། སྲིད་པ་ཐ་མའི་གང་ཟག་དགེ་བའི་རྩ་བ་བསགས་པ་རྣམས་ཀྱི་དབང་དུ་མཛད་ནས་
དགེ་སློང་ཚུར་ཤོག །ཚངས་པར་སྤྱད་པ་སྤྱོད་ཅིག་ཅེས་བརྗོད་པ་ཙམ་གྱི་མཇུག་ཁོ་ནར་སྐྲ་
དང་ཁ་སྤུ་བྲེགས་ནས་ཞག་བདུན་ལོན་པ་ཙམ་དང༌། ལག་ན་ལྷུང་བཟེད་དང་བྱ་མ་བུམ་
ཐོགས་པ་དང་། བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་
གྱུར་ཏེ། ལྷ་རྣམས་ཀྱིས་བཅོམ་ལྡན་འདས་ཀྱིས་ཚུར་ཤོག་བཀའ་སྩལ་པ། སྐྲ་བྱི་སྣམ་སྦྱར་
གྱོན་པའི་ལུས་ལྡན་ཞིང་། །མོད་ལ་དབང་པོ་རབ་ཞི་གནས་གྱུར་ཏེ། །སངས་རྒྱས་དགོངས་
པས་ལུས་གཟུགས་བཀབ་པར་འགྱུར། །ཞེས་བརྗོད་པར་བྱེད་དོ། ། །
དེར་བསྙེན་རྫོགས་འདོད་པ་རྣམས་ཡུལ་ཐག་རིང་པོ་ནས་ཁྲིད་འོངས་པས་བཅོམ་
ལྡན་འདས་ཀྱི་དྲུང་དུ་མ་ཕྱིན་པར་ཤི་ནས། བསྙེན་རྫོགས་ཀྱི་བར་ཆད་དུ་གྱུར་པའི་སྐབས་
དེ་གསོལ་བས། ཀྱེ་མ་ངའི་ཉན་ཐོས་རྣམས་ཡུལ་ཐག་རིང་པོ་ནས་འོངས་པ་ངལ་བར་
འགྱུར་རོ་སྙམ་དུ་དགོངས་ནས་དགེ་འདུན་གྱིས་རབ་ཏུ་དབྱུང་བ་དང་བསྙེན་པར་རྫོགས་པ་
བྱ་བར་གནང་ངོ་། །ཞེས་གསོལ་བཞིའི་ལས་ཀྱི་ཅིག་ཆར་དུ་རབ་ཏུ་བྱུང་བ་དང་བསྙེན་པར་
རྫོགས་པའི་ཆོ་ག་གནང་ནས། དེར་དགེ་སློང་རྣམས་ཀྱིས་དེ་དག་རབ་ཏུ་བྱུང་བ་བསྙེན་པར་
རྫོགས་པར་བྱས་པས། དེ་དག་ལ་མཁན་སློབ་མེད་པས་ལེགས་པར་མ་སྦྱངས་ཤིང་། སྤྱོད་
ལམ་རྒོད་བག་ཅན་དུ་གྱུར་པས་ཁྱིམ་པ་མ་དད་ཅིང་མུ་སྟེགས་ཅན་འཕྱ་བར་འགྱུར་ལ།
དགེ་སློང་ཞིག་ནད་གཡོག་མེད་པས་ཤི་བར་གྱུར་པའི་སྐབས་དེ་གསོལ་བས། ངའི་ཉན་
ན
258



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཐོས་རྣམས་གཅིག་གིས་གཅིག་བསྡུ་བར་བྱ་བའི་ཕྱིར་དང༌། ནད་པ་རྣམས་ལ་རིམ་གྲོ་བྱ་
བའི་ཕྱིར་མཁན་སློབ་གནང་བར་བྱའོ་སྙམ་དུ་དགོངས་ནས། མཁན་པོ་དང་སློབ་དཔོན་
དག་གིས་རབ་ཏུ་འབྱུང་བར་བྱ། བསྙེན་པར་རྫོགས་པར་བྱ་བར་གནང་ངོ༌། །ཞེས་ད་ལྟར་
གྱི་ཆོ་ག་བཅས་པ་མཛད་དེ་བཅས་ཕྱིན་ཆད་དགེ་འདུན་གྱི་སྔོན་གྱིས་ཆོ་གས་བསྙེན་པར་
རྫོགས་པར་བྱར་མི་རུང་། སྟོན་པ་ཉིད་ཀྱི་ཚུར་ཤོག་གི་བསྙེན་པར་རྫོགས་པ་ནི་མྱ་ངན་ལས་
འདས་ཀྱི་བར་དུ་འབྱུང་སྟེ། མ་མོ་ལས། དགེ་སློང་ཚུར་ཤོག་ཅེས་པ་ནི་ཐོག་མ་དང་ཐ་མར་
འདྲ་སྟེ། བསྙེན་པར་རྫོགས་པ་དེ་ནི་ལེགས་པར་བསྙེན་པར་རྫོགས་པའོ། །དེ་ཅིའི་ཕྱིར་ཞེ་ན།
ཨུ་པ་ལི་དགེ་སློང་ཚུར་ཤོག་ཅེས་བྱ་བ་དེ་ནི་གང་སྔོན་དུ་བསྙེན་པར་རྫོགས་པ་སྟེ། དགེ་
སློང་ཚུར་ཤོག་ཅེས་བྱ་བ་དེ་དག་ཐམས་ཅད་ཀྱང་སྲིད་པ་ཐ་མ་པ་སྟེ། དགེ་སློང་ཚུར་ཤོག་
ཅེས་བྱ་བ་དེ་དག་ཐམས་ཅད་སློབ་བཞིན་དུ་དུས་ལས་འདའ་བ་མིན་ནོ། །དེ་ལྟ་བས་ན་
ལེགས་པར་བསྙེན་པར་རྫོགས་པ་ཞེས་བྱའོ་ཞེས་སོ། ། །
དེ་དག་སྲིད་པ་ཐ་མལ་པ་རྣམས་དགེ་བའི་རྩ་བ་རྒྱ་ཆེན་པོ་སྔོན་དུ་སོང་བས། རང་
བཞིན་གྱིས་དབང་པོ་དུལ་བ་དང་། ནད་ལ་སོགས་པ་བྱུང་དཀོན། བྱུང་ཡང་ནད་གཡོག་
དང་སྨན་ལ་སོགས་པ་རྙེད་སླ། ཤེས་རབ་སྨིན་པས་སྟོན་པས་གསུངས་པའི་ཆོས་རྣམས་
གཞན་གྱིས་བཀྲོལ་ལ་བསྟེན་མི་དགོས་པས། འཁྲིད་ཅིང་སྐྱོང་བར་བྱེད་པའི་མཁན་སློབ་
མ་བཅས་ལ། ད་ལྟར་གྱི་གདུལ་བྱ་རྣམས་དེ་ལས་ལྡོག་པས་འཁྲིད་ཅིང་སྐྱོང་བར་བྱེད་པའི་
མཁན་སློབ་གནང་། གནང་ཟེར་ཀྱང་ཅི་དགར་གནང་བ་མ་ཡིན་གྱི། ངེས་པར་སྒྲུབ་དགོས་
པར་གནང་བ་ཡིན་པས་མཁན་པོར་དགོས་ཤིང་། དེ་ཡང་གང་རུང་རུང་གིས་མི་ཆོག་གི །
སྔར་བཤད་པའི་ཆོས་བདུན་ལྡན་ལ་མཁན་པོར་གསོལ་བ་བཏབ་པ་ཁས་བླངས་པ་དང་
ལྡན་པ་ཞིག་དགོས་པས་གསོལ་བ་འདེབས་ཏེ། གལ་ཏེ་དང་པོའི་མཁན་པོ་ལ་མཁན་པོར་
གསོལ་བ་ཡིན་ན། མཁན་པོ་དགོངས་སུ་གསོལ། བདག་མིང་འདི་ཞེས་བགྱི་བ་མཁན་པོ་
259



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ལ་མཁན་པོར་གསོལ་གྱི། མཁན་པོ་བདག་གི་མཁན་པོ་མཛད་དུ་གསོལ། མཁན་པོ་
མཁན་པོས་བསྙེན་པར་རྫོགས་པར་བགྱིའོ་ཞེས་བརྗོད། དགེ་ཚུལ་གྱིས་སློབ་དཔོན་ལ་
སོགས་པ་སློབ་དཔོན་མཁན་པོར་གསོལ་བ་ཡིན་ན། དེའི་ཚེ་སློབ་དཔོན་དགོངས་སུ་
གསོལ། བདག་མིང་འདི་ཞེས་བགྱི་བ་སློབ་དཔོན་ལ་མཁན་པོར་གསོལ་གྱི། སློབ་དཔོན་
བདག་གི་མཁན་པོ་མཛད་དུ་གསོལ། སློབ་དཔོན་མཁན་པོས་བསྙེན་པར་རྫོགས་བར་
བགྱིའོ། །ཚིག་གསུམ་པ་ལ་མཁན་པོ་ཞེས་བརྗོད་པར་བྱའོ། །མཁན་སློབ་མིན་པའི་བཙུན་
པ་གཞན་ཞིག་ལ་མཁན་པོར་གསོལ་ན། བཙུན་པ་ཞེས་གཞུང་ནས་འབྱུང་བ་བཞིན་བརྗོད་
པར་བྱའོ། །ཅི་རིགས་པར་བརྗོད་པར་བྱའོ་ཞེས་པ་ནི། གང་ཁོ་ན་ལ་གནས་ཏེ་རབ་ཏུ་བྱུང་
བ་དེ་ཁོ་ན་ལ་གནས་ཏེ་བསྙེན་པར་རྫོགས་པར་ངེས་པ་མིན་གྱི། འདི་ལྟར་འདོད་པས་
འཇུག་པར་བྱའོ་ཞེས་བསྟན་པ་ཡིན་ནོ། །
བསྙེན་པར་རྫོགས་པར་བགྱིའོ་ཞེས་པ་ནི། བསྙེན་བར་རྫོགས་པའི་སྐད་དོད་ཨུ་བ་
སམ་པ་ཏ། ཨུ་བ་ཉེ་བ། ཨཱཔ་ཐོབ་པ། སཾ་བདེ་བ། པཱཀྵ་ཏ་ཀ་ར་མངོན་དུ་བྱེད་པ་སྟེ། མ་མོ་
ལས་གཞན་ཡང་གསུང་རབ་འདི་ལས་བསྙེན་གནས་ལེན་ཅིང་ཤིན་ཏུ་ཁས་བླངས་ནས་
ཐོབ་སྟེ། བདེ་བ་མྱོང་ནས་མངོན་དུ་བྱེད་པ་སྟེ། དེ་ལྟ་བས་ན་བསྙེན་བར་རྫོགས་པར་འོས་
པའོ། །ཞེས་གསུངས་སོ། །བགྱིའོ་ནི། མཁན་པོ་དེས་བདག་མ་འོངས་པ་ན་བདག་བསྙེན་
པར་རྫོགས་པར་འགྱུར་རོ་ཞེས་པའོ། །གཞན་རྣམས་སྔར་བཞིན་ནོ། །དེས་མཁན་པོ་
མངོན་དུ་གྱུར་པར་བྱས་པ་ཡིན་ནོ།། །། །
མཁན་པོར་གསོལ་བ་བཏབ་པ་དེའི་འོག་ཏུ། མཁན་པོ་ཞེས་བྱ་བ་ནི། བསྙེན་པར་
རྫོགས་པར་འགྱུར་བའི་མཁན་པོ་ལ་སྙེགས་ཏེ། འདས་མ་ཐག་ཏུ་སྟོན་པའི་ཕྱིར་རོ། །འོ་ན་
རང་གི་ཞེས་སྨོས་མི་དགོས་ཏེ། མཁན་པོས་དེ་ལ་ཆོས་གོས་གསུམ་བྱིན་གྱིས་བརླབ་པར་
བྱའོ་ཞེས་སྨོས་པས་ཆོག་པའི་ཕྱིར་རོ་ཞེ་ན། དེ་ལྟར་མིན་ཏེ། རང་གི་སྨོས་པས་བཅོལ་བའི་
260



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཆོ་ག་སྤང་པའི་ཕྱིར་ཏེ། དཔེར་ན་སྐྲ་དང་ཁ་སྤུ་བྲེགས་པ་དང་། མཚན་བརྟག་པ་དང་།
མཁན་པོས་གཞན་ལ་བཅོལ་ནས་བྱེད་དུ་བཅུག་པས་ཆོག་ལ། འདི་ནི་མཁན་པོ་རང་གིས་
བྱ་བ་ཡིན་གྱི། གཞན་བྱེད་དུ་མི་གཞུག་གོ་ཞེས་ཤེས་པའི་དོན་དུ་རང་གིས་ཞེས་སྨོས་སོ། །
བསྙེན་པར་རྫོགས་པར་བྱ་བ་དེ་ལ་ཆོས་གོས་གསུམ་བྱིན་གྱིས་བརླབ་པར་བྱའོ། །བྱིན་
གྱིས་བརླབ་པར་བྱ་བ་དེ་ལ་རེ་ཤིག་ནི་རིམ་པ་སྟོན་པ་སྟེ། ཐོག་མར་དྲངས་ཤིང་དྲུབ་པའི་
བྱིན་གྱིས་བརླབས་པ་ལྟར་བསྟན། དེ་ནས་རྒྱུའི་བྱིན་གྱིས་བརླབ་པ་བསྟན་ཞེས་པའོ། །
ཆོས་གོས་མཚོན་གྱིས་དྲས་ཤིང་། ཁབ་སྐུད་ཀྱིས་དྲུབ་ཟིན་པ་དག་ཡོད་ན། དེ་ལྟར་ན་རྒྱུའི་
བྱིན་རླབས་མི་དགོས་པས་ལེགས་ཏེ། རྣམ་པ་འདི་ལྟར་བྱིན་གྱིས་བརླབ་པར་བྱ་སྟེ། འདིར་
དངོས་སུ་ཕྱག་བྱ་བར་མ་གསུངས་ཀྱང་། ལས་གཞིར་རང་གི་དོན་དུ་སྔགས་ལན་གསུམ་
བརྗོད་པ་ཉིད་ན། འོས་པ་ཉིད་ལ་ཕྱག་བྱ་སྟེའོ་ཞེས་བཤད་པས་ཕྱག་གསུམ་བྱེད་དུ་
བཅུག་ལ། ཆོས་གོས་གསུམ་པོ་སོ་སོར་བལྟབས་ཏེ། མགོ་མཇུག་མ་ལོག་པར་སློབ་མའི་
ཕྲག་པ་གཡོན་པ་ལ་བཀལ་ནས། མཁན་པོ་དང་བསྒྲུབ་བྱ་གཉིས་ཀ་འགྲེངས་ཏེ། གཉིས་
ཀའི་ལག་པས་ཆོས་གོས་སྣམ་སྦྱར་བཟུང་ནས། འདི་སྣམ་ཕྲན་དང་གླེགས་བུ་དུ་མ་སྦྱར་
བས་ན་སྣམ་སྦྱར་ཞེས་བྱ་བ་ཁྱིམ་པ་དང་མུ་སྟེགས་ཅན་དང༌། རབ་ཏུ་བྱུང་ནས་བསྙེན་པར་
མ་རྫོགས་པའི་དགེ་ཚུལ་མན་ཆད་ལས་རྟགས་ཁྱད་པར་ཅན་དུ་གྱུར་པ་ཡིན་ཞིང༌། ངོ་ཚ་
དང་ཁྲེལ་ཡོད་སྐྱེད། དགེ་སྦྱོང་གི་དྲན་པ་གསོ། སེམས་ཉོན་མོངས་པ་ཞི་ཞིང་ཆགས་བྲལ་
དུ་ཁ་བསྒྱུར་ནས། སྡིག་པ་ལས་ལྡོག་པ་དང་། དགེ་བ་ལ་བརྩོན་པ་དང༌། ལྷ་མི་རྣམས་
ཀྱིས་བསོད་ནམས་གསག་པའི་ཞིང་མཆོད་རྟེན་ལྟ་བུར་གྱུར་པ་ལ་དགོངས་ནས་ལུས་
འཕགས་པོའི་ཞིང་ལ་དཔེ་བླངས་ནས་གནང་བ་ཡིན་པས་དོན་དེ་རྣམས་དྲན་པའི་སྒོ་ནས་
བཅང་བར་བྱ་སྟེ། མདོ་ལས་ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་
བས་ཕན་ཡོན་ལ་དགའ་བ་བཅུས་ཆོས་གོས་ལུས་ལ་བཅང་བར་བྱ་སྟེ། བཅུ་གང་ཞེ་ན། ངོ་
261



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཚ་ཞིང་འཛེམ་པས་བཀྲི་བ་དང༌། ཤ་སྦྲང་དང་སྦྲང་བུ་དང་རླུང་དང་ཉི་མ་དང༌། སྡིག་སྤྲུལ་
གྱིས་རེག་པར་འགྱུར་བ་གཡོགས་པ་དང་། དགེ་སྦྱོང་གི་ཁ་དོག་དང་རྟགས་བསྟན་པ་དང་།
ངུར་སྨིག་དེ་དག་ནི་ལྷ་དང་མི་དང་ལྷ་མིན་དུ་བཅས་པའི་མཆོད་རྟེན་ཡིན་ནོ་སྙམ་ན་མཆོད་
རྟེན་གྱི་ཕྱིར་ཡང་དག་པར་གཟུང་བར་བྱ་བ་དང་། དེ་དག་ཡིད་འབྱུང་བ་དང་འདོད་ཆགས་
དང་བྲལ་བས་ཁ་དོག་བསྒྱུར་བ་ཡིན་ཏེ། འདི་དག་ནི་འདོད་ཆགས་ཀྱིས་ཁ་བསྒྱུར་བ་མིན་
པ་དང་། འདི་དག་ནི་ཉེ་བར་ཞི་བ་དང་མཐུན་པ་ཡིན་གྱི། འདི་དག་ཉོན་མོངས་པ་འབར་
བ་དང་མཐུན་པ་མིན་པ་དང་། ངུར་སྨྲིག་འདི་དག་གིས་སྤྲས་ཤིང་གཡོགས་ན་སྡིག་པ་ལས་
ལྡོག་པར་བྱ་བ་དང་། ལེགས་པར་བྱ་བའི་ལས་བྱ་བ་དང་། ཆོས་གོས་ཀྱི་ཆ་བར་སྦྱོར་བ་ལ་
བརྩོན་པ་མིན་པ་དང་། ངུར་སྨྲིག་འདི་དག་འཕགས་པའི་ལམ་གྱི་ཚོགས་དང་མཐུན་པ་
ཡིན་པར་ཤེས་ནས། ཅི་ནས་སྐད་ཅིག་གཅིག་ལ་ཡང་རྟོགས་པ་དང་འགོག་པར་དམིགཾས་
པ་དང་། ངུར་སྨྲིག་རྣམས་བཅང་བར་བྱ་བ་སྟེ་ཞེས་གསུངས་པ་བཞིན་སེམས་ལ་འདི་དག་
དགེ་སློང་གི་འཚོ་བའི་ཡོ་བྱད་སྣམ་སྦྱར་དུ་བྱིན་གྱིས་བརླབ་སྙམ་པ་གྱིས་ལ། རྗེས་ཟློས་
གྱིས་བྱས་ལ་འདི་སྐད་བརྗོད་པར་བྱ་སྟེ། མཁན་པོ་སོགས་སོ། །
བདག་མིང་འདི་ཞེས་བགྱི་བ་ཞེས་པའི་སྐབས་སུ། དགེ་ཚུལ་ཞེས་ཀྱང་མི་བརྗོད།
དགེ་སློང་ཞེས་ཀྱང་མི་བརྗོད་དོ། །ཆོས་གོས་ཐ་ག་བས་བགྱིས་པ་ལགས་པ་ཞེས་པ་སྐད་
དོད་ལ་ཟིན་པ་སྟེ། བཀྲུ་བ་དང་བརྩམས་པ་དང་ཁ་བསྒྱུར་བ་ལ་སོགས་པ་ཟིན་པ། རུང་བ་
ཞེས་བྱ་བ་ནི་རྒྱུ་མི་རུང་བའི་ཕྱིར་རི་དྭགས་ཀྱི་བལ་དང་། རྔ་མོའི་བལ་ལ་སོགས་པ་བདུན་
ལས་བྱས་པ་མིན་པ། ཁ་དོག་མི་རུང་བ་དཀར་པོ། དབྱིབས་མི་རུང་བ་སྦུ་གུ་ཅན་ལ་སོགས་
པ་མིན་པའོ། །སྤྱད་པར་འོས་པ་ཞེས་པ་ནི་དཔྱད་བཟོད་པ་སྟེ་བསྒོ་བཟོད་ཡོད་པ་ཞེས་བྱ་
བའི་ཐ་ཚིག་གོ །བྱིན་གྱིས་བརླབ་བོ་ཞེས་བྱ་བ་སྔགས་སྔོན་དུ་བཏང་ནས་བདག་གིར་བྱེད་
པའོ། །དེའི་འོག་ཏུ་ཆོས་གོས་བླ་གོས་ཏེ། བླ་ནི་སྟོད་ཡིན་ལ་དེ་གཡོགས་པའི་གོས་བཟུང་
262



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ནས། འདི་སྟོད་དུ་རྒྱུན་དུ་གོན་པའི་ཆོས་གོས་བླ་གོས། ཁྱིམ་པ་དང་མུ་སྟེགས་ཅན་ལས་
རྟགས་སྲུང་། དགེ་སློང་གི་དྲན་པ་གསོ། རླུང་དང་ཉི་མ་ལ་སོགས་པའི་ཚ་གྲང་དང་། སྦྲང་
བུ་ལ་སོགས་པའི་འཚེ་བ་ལས་སྐྱོབ། སེམས་ཀྱི་སྐྱོན་སྤོང་བའི་གོས་ཡིན་པས། བླ་གོས་སུ་
བྱིན་གྱིས་བརླབ་སྙམ་པ་གྱིས་ཅེས་བརྗོད་ལ། སྔར་བཞིན་བརྗོད་དོ། །དེའི་འོག་ཏུ་མཐང་
གོས་ནི་སྨད་གཡོག་སྟེ། ཨ་ནནྟ་རྦ་སམ་ཨནྟ་ར་མཐང་སྟེ་ནང་ལ་བྱ། བཱ་སི་ནི་གོས་ཏེ། དེས་
ན་མཐང་གོས་ཞེས་བྱ་བའི་ཐང་གོས་དང་མཐའ་གོས་ཞེས་འདོན་པ་ནི་མ་དག་གོ ། །
ཆོས་གོས་གསུམ་བྱིན་གྱིས་བརླབས་ཟིན་པ་དེའི་འོག་ཏུ། མཁན་པོ་རང་གིས་སམ།
དེས་བསྐོས་པའི་དགེ་སློང་དག་གིས་དེ་ལ་ཆོས་གོས་དག་བསྐོན་པར་བྱ་སྟེ། ཆོས་གོས་བྱིན་
གྱིས་བརླབས་པ་ནི་ཆ་ལུགས་ཀྱི་དོན་དུ་ཡིན་པའི་ཕྱིར་རོ། །བསྒྲུབ་བྱ་དེས་ཀྱང་། མཁན་
པོས་ཆོས་གོས་གསུམ་བྱིན་གྱིས་བརླབས་ཏུ་བཅུག་སྟེ། རྣམ་སྦྱར་དང་བཅས་པ་ཉིད་དུ་
གྱུར་པ་ན། དེ་བདག་ཉིད་བསྙེན་པར་རྫོགས་པར་བྱ་བའི་ཕྱིར་འདུས་པའི་དགེ་འདུན་ལ་
ཕྱག་བྱ་བ་ཉིད་དུ་རིགས་སོ། །གལ་ཏེ་ཆོས་གོས་དྲས་ཤིང་དྲུབས་པ་དག་མེད་ན། རྒྱུ་ལ་
བྱིན་གྱིས་བརླབ་པར་བྱའོ་ཞེས་པས་གཏད་པའི་དབང་གིས་བསྲུངས་པ་སྟེ། འདི་ལྟར་
བསྙེན་པར་རྫོགས་པའི་ཚོགས་པ་རྙེད་པའི་ཚེ་ཆོས་གོས་དྲས་ཤིང་དྲུབས་པ་དག་མེད་ན།
ཕྱིས་བསྙེན་པར་རྫོགས་ཚོགས་པ་རྙེད་དཀའོ་སྙམ་དུ་བསམས་ནས། གང་ནས་སུ་ལས་
ཀྱང་རུང་སྟེ། ཆོས་གོས་ལ་དྲས་ཤིང་མ་དྲུབས་པ་ཁ་མ་བསྒྱུར་བ་དག་རྙེད་ན། དེའི་མ་དྲས་
པ་མ་དྲུབས་པའི་སྔགས་ཀྱིས་བྱིན་གྱིས་བརླབས་ཏེ། བསྙེན་རྫོགས་བྱས་ལ་ཕྱིས་གོས་དེ་
དག་དྲས་ཤིང་དྲུབ་སྟེ་བྱིན་གྱིས་བརླབས་པར་བཅོམ་ལྡན་འདས་ཀྱིས་དགོངས་སོ་ཞེས་
འདུལ་བ་འཛིན་པ་དག་གི་མན་ངག་ལས་ཤེས་པར་བྱའོ། །
འོ་ན་དྲས་ཤིང་དྲུབས་པ་ཆོས་གོས་ཉིད་དུ་བྱིན་གྱིས་བརླབ་པར་བྱའོ་ཞེས་པ་དང་
འགལ་ཞེ་ན། སྤྱིར་བཏང་དང་དམིགས་བསལ་ཡིན་པས་མི་འགལ་ཏེ། ལུང་དུ་བཙུན་པ་
263



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཆོས་གོས་མ་དྲས་པ་ལ་བྱིན་གྱིས་བརླབ་ཏུ་རུང་ངམ། ཉེ་བར་འཁོར་རྐྱེན་དེ་ལྟ་བུ་དག་ཡོད་
ན་ནི་རུང་ངོ་ཞེས་གསུངས་པས། བསྙེན་པར་རྫོགས་པར་འདོད་པ་རྐྱེན་བྱུང་ངམ། དགེ་
སློང་གི་གོས་འཕྲོག་སམ། གོས་བརླག་གམ། གོས་ཚིག་གམ། གོས་རླུང་གིས་ཁྱེར་རམ།
གོས་ཆུས་ཁྱེར་བའི་སྟེ་རྐྱེན་དེ་ལྟ་བུ་དག་ཡོད་ན། སྣམ་སྦྱར་ཡང་མ་དྲས་པ་ལ་བྱིན་གྱིས་
བརླབས་པར་གནང་ལ། རྐྱེན་དེ་ལྟ་བུ་དག་མེད་ན་སྣམ་སྦྱར་ནི་མ་དྲས་པ་ལ་བྱིན་གྱིས་
བརླབ་ཏུ་མི་གནང་། བླ་གོས་དང་ཐང་གོས་ནི་རྐྱེན་དེ་ལྟ་བུ་དག་ཡོད་ཀྱང་རུང་མེད་ཀྱང་
རུང་མ་དྲས་པ་ལའང་བྱིན་གྱིས་བརླབ་ཏུ་རུང་ངོ༌། །ལུང་ལས་ཆོས་གོས་ཞེས་པ་ནི་སྣམ་
སྦྱར་ལ་དགོངས་ནས་གསུངས་ཏེ། མ་མོ་ལས། སྣམ་སྦྱར་ནི་ངེས་པར་དྲས་ཏེའོ། །བླ་གོས་
དང་ཐང་གོས་ནི་ངེས་པ་མེད་དོ། །ཞེས་གསུངས་ཤིང་ས་གའི་ལྷས་ཀྱང་། སྣམ་སྦྱར་ངེས་
པར་དྲས་ཏེ་བཅང་། །གཞན་ནི་མ་ངེས་གང་གིས་ཕྱིར། །འདོད་ཆུང་རང་གི་ཆོས་གོས་ཀྱི། །
ལས་ཀྱི་སྡུག་བསྔལ་འགྱུར་ཕྱིར་རོ། །ཞེས་སོ། །
འོ་ན་དེ་དག་གི་ཚད་གང་ཞེ་ན། ཆོས་གོས་གསུམ་པོ་སྤྱིར་བཏང་དུ་ཚད་མཚུངས་ཏེ།
མདོར་བྱིན་གྱིས་བརླབ་ཏུ་རུང་བ་ཆེན་པོ་དག་ནི་རང་གི་ཁྲུ་གསུམ་དང་ལྔ་དག་གོ །ཆུང་ངུ་
དག་ནི་གཉིས་ཀ་ལས་ཕྱེད་ཕྱེད་ཕྲི་བའོ། །འབྲིང་རྣམས་ཀྱི་ཚད་ནི་བར་མའོ་ཞེས་
གསུངས་ལ། དམིགས་བསལ་དུ། ཐང་གོས་ནི་དོ་དང་ལྔ་ཡང་ཡིན། དོ་དང་བཞི་ཡང་
ཡིན་ནོ། །འཁོར་གསུམ་ཁེབས་པ་ཉིད་ཡན་ཆད་ཀྱང་ངོ༌། །ཞེས་གསུངས་ལ། འཁོར་
གསུམ་ནི་ལྟེ་བའི་དལ་དཀྱིལ་འཁོར་༽དང༌། པུས་མོའི་ལྷ་ང་གཉིས་དང་གསུམ་གྱི་བར་
ཁོར་ཡུག་ཏུ་ཁེབས་པའོ། །དེ་དག་གི་རྒྱུ་གཞུང་ནས་བཤད་པ་སྔར་དང་འདྲ་བ་ལ། ཁྱད་
པར་འདི་སྣམ་སྦྱར་གྱི་རྒྱུད། བྱིན་གྱིས་བརླབ་སྙམ་པ་གྱིས་ལ་སོགས་པ་འདོན་པ་སྤོ།
འཚལ་ལ་ཞེས་བྱ་བ་ནི་འདོད་ནའོ། །བར་ཆད་མ་བྱུང་ན་ཞེས་བྱ་བ་ནི་སྲོག་དང་ཚངས་པར་
སྤྱོད་པའི་བར་ཆད་མེད་ནའོ། །སྣམ་ཕྲན་དགུ་པ་ལ་སོགས་པར་བགྱི་སྟེ་ཞེས་པའི་སོགས་
264



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
ཀྱི་སྒྲས་ཉི་ཤུ་རྩ་ལྔའི་བར་བཟུང་སྟེ། མདོར། སྣམ་སྦྱར་གྱི་སྣམ་ཕྲན་དག་ནི་དགུ་ཡན་ཆད་
ཉི་ཤུ་རྩ་ལྔ་མན་ཆད་དེ་ཟུང་མ་གཏོགས་སོ་ཞེས་པས། སྣམ་ཕྲན་ནི་གླེགས་བུ་དང་གླེགས་
བུ་ཕྱེད་པ་དག་སྦྱར་བའི་སྣམ་བུའི་རྟགས་རེ་རེ་ལ་བྱ་ཡི། གླེགས་བུ་དང་གླེགས་བུ་ཕྱེད་པ་
ལ་ནི་མི་བྱའོ། །
གླེགས་བུ་ཕྱེད་དང་གསུམ་པ་ལ་སོགས་པར་བགྱིའོ་ཞེས་པའི་སོགས་ཀྱི་སྒྲས་ནི་
བཞི་པ་སོགས་ལྟ་བུ་སྟེ། མདོར། དང་པོ་གསུམ་ལ་ནི། དེ་དག་གི་གླེགས་བུ་ཕྱེད་དང་
གསུམ་པ་ཉིད་དོ། །གཉིས་པ་ལ་ནི་གླེགས་བུ་ཕྱེད་དང་བཞི་པ་ཉིད་དོ། །གསུམ་པ་ལ་ནི་
གླེགས་བུ་ཕྱེད་དང་ལྔ་པ་ཉིད་དོ་ཞེས་པས། དང་པོ་སྣམ་ཕྲན་དགུ་པ་དང་། བཅུ་གཅིག་པ་
དང་། བཅུ་གསུམ་པ་གསུམ་ལ་སྣམ་ཕྲན་རེ་རེ་ལ་གླེགས་བུ་ཕྱེད་དང་གསུམ་པ་ཉིད་དོ། །
གཉིས་པ་སྣམ་ཕྲན་བཅོ་ལྔ་པ། བཅུ་བདུན་པ། བཅུ་དགུ་པ་གསུམ་ལ་གླེགས་བུ་ཕྱེད་དང་
བཞི་པ་ཉིད་དོ། །གསུམ་པ་སྣམ་ཕྲན་ཉེར་གཅིག་པ། ཉེར་གསུམ་པ། ཉེར་ལྔ་པ་གསུམ་ལ་
གླེགས་བུ་ཕྱེད་དང་ལྔ་པ་ཉིད་དོ། །བཀྲུའོ་ཞེས་པ་བཀྲུ་བཤལ་བྱ་བའོ། །རྐྱང་ངོ་ཞེས་པ་ས་
ལ་གདིང་བའོ། །དྲའོ་ཞེས་པ་གཉིས་སུ་གཅད་པར་བྱ་བའོ། །སྡེབ་པ་ཞེས་པ་དྲས་པ་ཕན་
ཚུན་དུ་སྦྱར་བའོ། །ཟུང་གདབ་པོ་ཞེས་པ་བསྡེབས་པ་སྐུད་པས་གཟུངས་གདབ་པར་བྱ་
བའོ། །གྲུབ་པོ་ཞེས་པ་ཟུང་གདབ་པ་སྐུད་པས་བརྩེམ་པར་བྱ་བའོ། །ཁ་བསྒྱུར་རོ་ཞེས་པ་
སྔོན་པོ་འམ། དམར་པོའམ། ངུར་སྨྲིག་སྟེ་རུང་བའི་ཚོན་གསུམ་གང་ཡང་རུང་བར་ཁ་
བསྒྱུར་བའོ། ། །
ཆོས་གོས་མ་དྲས་པ་འདི་ལ་སྟེ། འདིའི་སྟེང་དུ་གཞན་གྱི་རྣམ་ཕྲན་དང་གླེགས་བུ་
དང་གླེགས་བུ་ཕྱེད་ཀྱིས་ལྷན་ཐབས་སུ་གླན་པར་བྱའོ། །ཡང་ནའི་སྒྲས་གལ་ཏེ་འདང་ན་
གོས་དེ་ཉིད་ལས་དྲས་ཏེ་སྣམ་ཕྲན་དང་གླེགས་བུར་སྦྱར་བར་བྱའོ། །རྐྱེན་ཇི་ལྟ་བ་བཞིན་
དུ་བགྱི་སྟེ་ཞེས་པ། བདག་ཉིད་ཀྱི་ཆོས་གོས་གཞན་རྙེད་ན། འདི་གང་ལས་རེ་ཤིག་ཡང་
265



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བོར་བླངས་པ་དེ་ལ་ཕྱིར་སྦྱིན་པར་བྱ་བ་ལ་སོགས་པའོ། །ཆོས་གོས་འདི་ནི་ཞེས་པ་རྒྱུ་འདི་
ནིའོ། །བླ་གོས་སྣམ་ཕྲན་བདུན་པར་བགྱི་སྟེ་གླེགས་བུ་ཕྱེད་དང་གསུམ་པར་བགྱིའོ། །ཐང་
གོས་རྣམ་ཕྲན་ལྔ་པར་བགྱི་སྟེ་གླེགས་བུ་ཕྱེད་དང་གཉིས་པར་བགྱིའོ། །འདི་གཉིས་ཀྱི་སྣམ་
ཕྲན་གླེགས་བུའི་དྲུབ་ལུགས་ཆོས་གོས་བྱིན་གྱིས་བརློབ་པའི་སྔགས་འདི་ལས་ཤེས་པར་
བྱ་ཡི། །བཅོམ་ལྡན་འདས་ཀྱིས་བླ་གོས་དང་ཐང་གོས་གཉིས་ཀྱི་རྣམ་ཕྲན་གཉིས་ཀྱི་ཚད་
ནི་སྣམ་སྦྱར་གྱི་ཚད་ལྟར་གང་དུའང་བཀའ་མ་བསྩལ་ཏོ་ཞེས་བཤད་དོ། །ཆོས་གོས་ཀྱི་
སྔགས་དབྱུང་བ་ཡང་འགྲེངས་པའི་མདུན་དུ་འགྲེངས་པས་གཉིས་ཀས་ལག་པས་བཟུང་
ནས་དབྱུང་བར་བྱའོ། །ཆོས་གོས་བྱིན་གྱིས་བརླབས་པ་དང་། དབྱུང་བའི་ཆོས་གོས་ཉེ་བར་
གནས་ན་དགེ་སློང་ཉེ་བར་མི་གནས་ཀྱང་རང་གི་ཡིད་ཀྱིས་བརྟགས་པས་ཀྱང་བྱར་རུང་ངོ་། །
ཆོས་གོས་དབྱུང་བ་ནི་ཆོས་གོས་ཉེ་བར་མི་གནས་ཀྱང་ཉེ་བར་འགྲུབ་པའོ། །གོས་ཟིན་པ་
ཡོད་ཀྱང་བྱིན་གྱིས་བརླབ་ཏུ་རུང་བའི་ཚད་ལས་ཆེ་ཆུང་དུ་གྱུར་པ་དང་། ཚོན་ཆེན་དང་རྒྱུ་
རིགས་མི་མཐུན་ལས་བསྒྲུབས་པ་རྣམས་ལ་དངོས་ཀྱི་བྱིན་རླབས་མི་འཆགས་པས་རྒྱུའི་
བྱིན་རླབས་བྱའོ། །རྔ་ཐེར་དང་རེ་ཐེར་ལོགས་པ་རྒྱུ་མི་རུང་བ་ལས་བྱས་པ་ལ་རྒྱུའི་བྱིན་
རླབས་ཡང་མི་འཆགས་སོ། །
རས་དང་སྣམ་བུ་སྲེས་པའམ་མཐིལ་གཞན་ལ་རྒྱན་བཏབ་པ་ལྟ་བུ་ལ་དངོས་ཀྱི་བྱིན་
རླབས་མི་ཆགས་ཏེ། ཁ་དོག་ལ་སོགས་པས་རིགས་མི་མཐུན་པ་ནི་ཆོག་པ་ཉིད་མིན་ནོ་
ཞེས་རིགས་མི་མཐུན་ལས་ཆོས་གོས་བསྒྲུབ་ཏུ་མི་རུང་བའི་ཕྱིར། ཆོས་གོས་བྱིན་གྱིས་
རླབས་ཏེ་བསྐོན་ནས་དགེ་འདུན་ལ་ཕྱག་བྱས་པ་དེའི་འོག་ཏུ། མཁན་པོས་དགེ་སློང་གང་
རུང་ཞིག་ལ་ལྷུང་བཟེད་སྟོན་ཅིག་ཅེས་བསྐོས་པའི་དགེ་སློང་དེས་ལྷུང་བཟེད་དགེ་འདུན་
ལ་བསྟན་པར་བྱའོ། །རྣམ་པ་འདི་ལྟར་བསྟན་པར་བྱ་སྟེ། སྟོད་འདུལ་བའི་ལུགས་ཀྱི་སྣོད་
སྟོང་པ་མི་ཤིས་པས་མེ་ཏོག་ཅུང་ཟད་གཅིག་བླུགས་ལ་བྱ་ཟེར་ཏེ། དེ་ལ་ཉེས་པ་མེད་ཅིང་
266



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
བཀའ་བསྟན་བཅོས་ནས་བཤད་པ་ནི་མེད་དོ། །དགེ་སློང་གཅིག་གིས་ལྷུང་བཟེད་ལག་པ་
གཡོན་པར་བཞག་སྟེ། ལག་པ་གཡས་པས་ཁ་བཀབ་ནས་རྒན་པའི་མཐའ་ལོགས་ན་དགེ་
སློང་རེ་རེའི་མདུན་དུ་སྟོན་པོས་འགྲེངས་ཏེ། མགོ་སྨད་པའི་དུད་པ་དང་བཅས་པས་འདི་
སྐད་ཅེས་བརྗོད་པར་བྱ་སྟེ། བཙུན་པའམ་ཚེ་དང་ལྡན་པ་ཞེས་པ་རྒན་ན་བཙུན་པ་དང༌།
གཞོན་ན་ཚེ་དང་ལྡན་པ་ཞེས་འབོད་པ་ཡིན་གྱི། འདིར་གཉིས་ཀ་བརྗོད་པར་བྱ་བ་མིན་ནོ། །
དགེ་འདུན་ལ་ལྷུང་བཟེད་དེ་བསྟན་པ་ཅིའི་ཕྱིར་ཞེ་ན། མི་ཆུང་ངམ་ལ་སོགས་པ་དྲི་བའི་
ཕྱིར་ཏེ། བྱིན་རླབས་སུ་རུང་བའི་ལྷུང་བཟེད་དེ་གསུམ་ལས་མི་ཆུང་ངམ་སྟེ་མི་དམན་ནམ།
མི་ཆེ་འམ་སྟེ་ཚད་གསུམ་པོ་དག་ལས་བོང་ཚོད་མི་ལྷག་གའམ། མི་སྐྱའམ་སྟེ་ལྷུང་བཟེད་
དཀར་པོར་མ་གྱུར་རམ་ཞེས་པའོ། །
བྱིན་རླབས་ཏུ་རུང་བའི་ལྷུང་བཟེད་ཆེ་ཆུང་གསུམ་གྱི་ཚད་ནི། མདོར། ཁའི་མཐའ་
ཁོ་ན་ནས་མཐེ་བོའི་ལྟོ་གང་གི་ལྷག་མར་འབྲས་འཐུག་པོ་ཆེ་མ་ག་དྷའི་བྲེའུ་ཆུང་གང་བཅོས་
པ་སྲན་ཚོད་དང་བཅས་ཚོད་མ་དང་བཅས་པ་ལྷག་པ་ནས་དོའི་བར་ཤོང་བ་དེ་ནི་རིགས་པ་
ཡིན་ནོ་ཞེས་བཤད་པས་ལྷུང་བཟེད་དེ་ཆེ་ཚད་ནི། འབྲས་འཐུག་པོ་ཆེ་དྲུས་སམ་སྐམ།
ཡུལ་མ་ག་དྷའི་བྲེའུ་ཆུང་དོ་བཅོས་པའི་ཆན་དེའི་རྐྱེན་གྱིས་ཚོད་མ་གང་ཡང་རུང་བ་དང་
བཅས་པ་བླུགས་ན་མཐེ་བོའི་ལྟོ་གང་གིས་མ་གང་བ་ཡིན་ནོ། །ཆུང་ཚད་ནི་དེའི་ཕྱེད་
བླུགས་ན་མཐེ་བོའི་ལྟོ་གང་གིས་མ་གང་བ་ཡིན་ནོ། །འབྲིང་ཚད་ནི་དེ་གཉིས་ཀྱི་བར་གང་
ཡང་རུང་བཤོང་བའོ། །དེ་ལ་ཉིད་ཀྱི་རྣམ་བཤད་ནས། འབྲུ་མར་དང་མར་དང་སྦྲང་རྩི་དང་།
ཆུ་ལ་སོགས་པ་རྣམས་ཀྱི་སྲང་སུམ་བཅུ་རྩ་གཉིས་ཏེ་མ་ག་དྷའི་བྲེའོ། །གཞན་ཁུ་བ་མིན་པ་
རྣམས་ལས་བཅུ་དྲུག་ཅེས་བྱ་བ་རྫས་ཙམ་བསམ་པར་བྱེད་པ་རྣམས་ཀྱིའོ། །དེས་ན་འདིར་
ཆུ་སྲང་བཅུ་དྲུག་ལ་མ་ག་དྷའི་བྲེ་བརྗོད་པ་ཞེས་བྱ་བར་རྟོགས་པར་བྱའོ་ཞེས་དང་། ཡུལ་ཐ་
དད་པས་སྲང་ཆུང་བ་དང་འབྲིང་དང་རབ་འདྲེས་པའི་སྐྱོན་རྣམ་པར་བསལ་བའི་དོན་དུ་
267



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
མན་ངག་ལས་འབྱུང་བའི་ཚད་བརྗོད་པར་བྱ་སྟེ། མཾ་ས་སེ་བ་བརྒྱད་ཅེས་བྱ། །མཾ་ས་བརྒྱད་
ལ་ཞོ་གཅིག་འདོད། །གསེར་ཞོ་གང་ལ་རབ་བརྗོད་དེ། །གསེར་ཞོ་བརྒྱད་ལ་སྲང་
གཅིག་གོ །ཞེས་སོ། །གཞི་འགྲེལ་ལས། འབྲས་འཐུག་པོ་ཆེ་དྲུས་མ་སྐམ་ཡུལ་མ་ག་དྷའི་
བྲེའུ་ཆུང་གང་ལ་ནི། འབྲས་འཐུག་པོ་ཆེ་དྲུས་མ་སྐམ་ཡུལ་མ་ག་དྷའི་བྲེ་བཅུ་དྲུག་སྟེ། ཡུལ་
མ་ག་དྷའི་སྲང་གཅིག་ལ་བོད་ཀྱི་སྲང་གཉིས་ཡོད་དོ། །
དེ་ལྟར་ན་འབྲས་འཐུག་པོ་ཆེ་དྲུས་མ་སྐམ་ཡུལ་མ་ག་དྷའི་བྲེའུ་ཆུང་གང་ལ་བོད་ཀྱི་
བྲེ་སྲང་ཚད་དུ་བརྩིས་ན་ནི། སྲང་སུམ་ཅུ་རྩ་གཉིས་ཡོད་དོ། །ཕུལ་ཚད་དུ་རྩིས་ན་ནི།
བདུན་ཕུལ་དོ་དང་ཁྱོར་གང་ཡོད་ཅེས་གསུངས་ལ། འབྲས་སྐམ་སྲང་སུམ་བཅུ་སོ་གཉིས་
ལ་ཚོང་འདུས་མགུར་མོའི་གསེར་བྲེའི་བྲེ་གང་དང་སུམ་གཉིས་འབྱུང་། འབྲས་འཐུག་པོ་
ཆེའི་བཅོས་པས་ཆན་གསུམ་འགྱུར་དུ་འགྱུར་བས། དེ་གསུམ་འགྱུར་ལ་བྲེ་ལྔ་འབྱུང་། ཚོད་
མའི་ཚད་ནི་ཇི་ཙམ་གྱི་འབྲས་ཆན་སྤགས་ནུས་པ་ཙམ་ཞེས་པ་མ་གཏོགས། ཚད་གསལ་
བར་གསུངས་པ་མི་སྣང་ཡང་། ཚོད་མ་འབྲས་ཆན་གྱི་བཞི་ཆ་ཡིན་ཞེས་གྲགས་པ་དང་
བསྟུན་ན། བྲེ་གང་དང་གསུམ་གཉིས། མཐེ་བོའི་ལྟོ་གང་གི་གོ་ས་ལ་བྲེ་བཞི་གསུམ།
ཐམས་ཅད་བསྡོམས་ན་བྲེ་བདུན་དང་ལྔ་ཕུལ་དོ་འབྱུང་གིན་སྣང་བས། དེ་ཙམ་ཤོང་བ་ལྷུང་
བཟེད་ཐ་ཚད། དེ་ཉིས་འགྱུར་རབ་ཚད། འབྲིང་དེའི་བར་ཡིན་ལ། རྒྱ་གར་གྱི་བྲེའུ་ཆུང་
གསུམ་ལ་བོད་ཀྱི་བྲེ་གང་འབྱུང་ཞེས་བཤད། རྒྱལ་བློན་དུས་ཀྱི་བྲེ་ཆེ་བར་ཡོད་པར་
སྣང་ངོ༌། །
ཁ་ཅིག་དགེ་སློང་མའི་སོ་ཐར་གྱི་འགྲེལ་པར། ཚོད་མ་བཞི་ཆར་བསྟན་ཟེར་ཏེ་དེ་ནི་
བདེན་པར་སྣང་ངོ་། །ལྷུང་བཟེད་བསྟན་པའི་དགེ་སློང་ཐམས་ཅད་ཀྱིས་ཀྱང་ལྷུང་བཟེད་ཆེ་
བ་དང་སྐྱ་བོའི་སྐྱོན་ཅན་དེ་ཉིད་མིན་ནམ། དགེ་སློང་རེ་རེ་ནས་འཕྲལ་ལ་ལྷུང་བཟེད་
བཟང་པོ་ནི་མཛེས་ཏེ། བྱིན་གྱིས་བརླབ་ཏུ་རུང་བ་ཡིན་ནོ་ཞེས་ལན་བརྗོད་པར་བྱའོ། །
268



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
མཁན་པོས་ལེགས་པར་བརྟགས་ཏེ། སྟོན་ཅིག་ཅེས་བསྐོས་པ་ཡིན་ན་དེ་ལ་བསྟན་མི་
དགོས་ལ། དེ་ལྟར་མིན་ན་དགོས་སོ་ཞེས་ཟེར་རོ། །ལྷུང་བཟེད་ལ་རྒྱུའི་བྱིན་རླབས་མེད་
པས་བསྟན་དགོས་ལ། གོས་ལ་ནི་དངོས་ཀྱི་བྱིན་རླབས་ཆགས་པ་མེད་ཀྱང་རྒྱུར་བྱིན་
རླབས་ཡོད་པས་ན་བསྟན་མི་དགོས་སོ། །བསྡུས་འགྲེལ་མཁན་པོས། ཆོས་གོས་ཀྱང་དགེ་
འདུན་ལ་བསྟན་ནས་བྱིན་གྱིས་བརླབས་ཟེར་ཏེ། ལུང་སྡེ་བཞི་དང་ཡོན་ཏན་འོད་རྗེས་
འབྲང་དང་བཅས་པའི་ལུགས་ལ་བཤད་པ་མེད་དོ། །ལྷུང་བཟེད་ལ་སོགས་པ་རྣམས་ཀྱང་
སྐྱེ་རུ་རུང་ཡང་། ཕྱིས་དགོས་པ། དང་པོ་ནས་ཚགས་སུ་གཞུག་པའི་ཕྱིར་མེད་མི་རུང་དུ་
བཅས་ཀྱི། མེད་མི་རུང་ནི་མིན་ཏེ། ཞུ་བར། ཆོས་གོས་དང་ལྷུང་བཟེད་མེད་པར་བསྙེན་
པར་རྫོགས་ན་རྫོགས་ཞེས་བྱ་ལ། འདས་པ་དང་བཅས་པར་རོ་ཞེས་སོ། །མ་མོ་ལས། དེ་
དག་མེད་པར་བསྙེན་པར་རྫོགས་པར་མི་འོས་པས་བསྙེན་པར་རྫོགས་པར་མི་འགྱུར་ཞེས་
པ་ནི། སྒྲེན་མོའམ་ཁྱིམ་པ་དང་མུ་སྟེགས་ཀྱི་རྟགས་མཚན་ཅན་ལ་དགོངས་སོ། །ལྷུང་
བཟེད་བསྟན་པ་དེའི་འོག་ཏུ་མཁན་པོ་རང་གིས་ཞེས་སྨོས་པས། བཅོལ་བའི་མི་འགྲུབ་
པར་བསྟན་ཏོ། །
སྤྱོད་ལམ་འདི་ལྟར་བྱིན་གྱིས་རླབས་པར་བྱ་སྟེ། མཁན་པོ་དང་སློབ་མ་གཉིས་ཀ་
འགྲེངས་ཏེ་ལག་པ་གཡོན་པར་ལྷུང་བཟེད་བཞག་ལ། ལག་པ་གཡས་པས་སྟེང་ནས་བཀབ་
ནས་སྔགས་བརྗོད་པ་ཡིན་ལ། འདི་ནི་སྨན་གྱི་བྱིན་གྱིས་རློབ་པ་ལ་ཡང་མཚུངས་སོ། །
སྨན་གྱི་སྔགས་དབྱུང་བའི་སྤྱོད་ལམ་ཡང་དེ་དང་འདྲ་ལ། ལྷུང་བཟེད་གྱི་སྔགས་དབྱུང་བ་ནི།
ལག་པས་སྟེང་ནས་གཡོགས་པ་བཏང་སྟེ། ལག་པ་ཡ་དེས་ཁ་ནས་བཟུང་སྟེ་བྱ། གསེར་
དངུལ་ལ་སོགས་པ་དེ་དག་པར་བྱ་བ་མིན་པ་ཉིད་ལ་མདུན་དུ་བཞག་སྟེ་བྱིན་གྱིས་བརླབ་
པར་བྱའོ། །འདི་བསོད་སྙོམས་ཀྱི་ཟས་ལྷུང་བ་འདིའི་ནང་དུ་བཟེད་པར་བྱེད་པས། ལྷུང་
བཟེད་ཅེས་བྱ་བ་ཁྱིམ་པའི་ཁ་ཕོར། མུ་སྟེགས་ཀྱི་སློང་ཕོར་ལས་རྟགས་ཁྱད་པར་དུ་གྱུར་པ་
269



སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
རབ་ཏུ་བྱུང་བའི་རྟགས། འདི་ཟས་ཀྱི་སྣོད་དུ་རུང་བ་བཞིན་དུ་རང་རྒྱུད་ཡོན་ཏན་གྱི་སྣོད་དུ་
རུང་བར་བྱེད་ཅིང༌། འདིའི་ནང་ནས་ཟས་ལ་ལོངས་སྤྱོད་པ་བཞིན་དུ་ཆོས་ཀྱི་ཟས་ལ་
ལོངས་སྤྱོད་པའི་དོན་དུ་བརྟུལ་ཞུགས་ཀྱི་ཡན་ལག་ཏུ་གནང་བ་ཡིན་ཏེ། དགེ་སློང་ལ་རབ་
ཏུ་གཅེས་པའི་མདོ་ལས། གཙོ་གསུམ་འཁོར་ལྔར་རྣམ་པར་ལྡན། །དྲང་སྲོང་སྟོད་དང་
འཁར་མི་ལྡན། །ལུས་དང་ངག་ཡིད་རྣམ་པར་བསྡམ། །རང་གི་སྤྱོད་ཡུལ་བརྟུལ་ཞུགས་
བརྟན། །དེ་ནི་ཡང་དག་དགེ་སློང་ཡིན། །ཞེས་དང་།
བསམ་གཏན་ཆོས་སྦྱོར་ཟས་མཆོག་ནི། །འབྲས་ཆེན་པས་ཀྱང་རབ་མཆོག་ལྡན། །
ཞེས་གསུངས། རྟགས་དང་ཆ་ལུགས་དེ་རྣམས་ཀྱི་དོན་ཉམས་སུ་མ་བླངས་ན་རྟགས་དང་ཆ་
ལུགས་རྣམས་དམྱལ་བའི་མཚོན་ཆར་གྱུར་ནས་སྲེག་པར་བྱེད་དེ། ཡང་དག་མ་ཡིན་ཅིག་
ཤོས་ནི། །ལྷུང་བཟེད་ལ་སོགས་རབ་འབར་བའི། །བསྐལ་པ་སྟོང་ཕྲག་དུ་མར་ཡང་། །
དམྱལ་བ་ཁྲོ་ཆུ་ལྟ་བུར་འཚེད། །ཅེས་དང་། གང་ཞིག་ངུར་སྨྲིག་བགོས་ཀྱང་སེམས་ཀྱི་སྐྱོན་
མ་སྤངས། །སྐྲ་དང་ཁ་སྤུ་བྲེགས་ཀྱང་དགེ་སྦྱོང་ཚུལ་མ་ཞུགས། །ལག་ཏུ་ལྷུང་བཟེད་
ཐོགས་ཀྱང་ཡོན་ཏན་སྣོད་མ་གྱུར། །རབ་ཏུ་བྱུང་ཡང་དངོས་པོ་ཀུན་ལ་ངེས་མ་བྱུང་། །དགེ་
སློང་དེ་ནི་དགེ་སྦྱོང་མ་ཡིན་ཁྱིམ་པའང་མིན། །ཆུ་མེད་ཁྲོན་པ་མར་མེའི་རི་མོ་འདྲ། །ཞེས་
གསུངས་པས། དགོས་པ་གང་གི་དོན་དུ་བཅས་པའི་དོན་དེ་ཉམས་སུ་བླང་བའི་ཕྱིར་སྟོན་
པས་གནང་བ་ཡིན་པས། འདི་དགེ་སློང་གི་འཚོ་བའི་ཡོ་བྱད་ལྷུང་བཟེད་དུ་བྱིན་གྱིས་
བརླབས་སྙམ་པ་གྱིས་ཞེས་བརྗོད་ལ། སྔགས་ཀྱི་རྗེས་ཟློས་བྱེད་དུ་གཞུག །ཟས་ལ་སྤྱད་
པར་འོས་ཞེས་པ་ནི་ཟས་ཀྱི་བྱ་བ་ལ་སྤྱད་བཟོད་པ། དྲང་སྲོང་སྟེ་ཡང་དག་པར་རྫོགས་པའི་
སངས་རྒྱས་དང༌། རང་སངས་རྒྱས་དང་ཉན་ཐོས་དགྲ་བཅོམ་པ་དག་གིས་བསོད་སྙོམས་
གསོལ་བའི་སྣོད་དུ་གྱུར་པ། བླང་བའི་སྣོད་དུ་སྟེ་བསོད་སྙོམས་བླང་བའི་སྣོད་བྱིན་གྱིས་
བརླབས་པ་ནི་བསླབ་པ་དོན་དུ་གཉེར་ཞིང་དྲང་སྲོང་གི་རྗེས་སུ་འགྲོ་བ་དག་གི་སྣོད་དུ་བྱིན་



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
གྱིས་བརླབས་ཅིང་། ཡང་དག་པར་གཟུང་བར་བྱའོ། ། །
འདིར་ལུང་དང་ལས་བརྒྱ་རྩ་གཅིག་ཕལ་ཆེར་ནས། གདིང་བ་ཆུ་ཚགས་སྟེར་བ་མ་
བཤད་ཅིང་། ལས་བརྒྱ་རྩ་གཅིག་གི་དཔེ་ལ་ལ་ནས། གདིང་བ་དང་ཆུ་ཚགས་མཁན་པོས་
ཚིག་གིས་སྦྱིན་པར་བྱའོ་ཞེས་འབྱུང་ཞིང་། དོན་གྱིས་ཐོབ་སྟེ། ལུང་དུ་ཡོ་བྱད་དྲུག་མ་ཚང་
ནས་འཚོལ་བའི་བར་ལ་བར་ཆད་བྱུང་པ་དེ་གསོལ་པས། དེ་ལྟ་བས་ན་ཡོ་བྱད་དྲུག་པོ་
བརྙེད་པ་དག་གིས་ཀྱང་རབ་ཏུ་བྱུང་བར་བྱའོ། །ཞེས་རབ་བྱུང་བསྙེན་རྫོགས་བྱེད་པ་ལ་ཡོ་
བྱད་དྲུག་དགོས་པར་བཤད་པའི་ཕྱིར་སྦྱིན་པར་དོན་གྱིས་ཐོབ་ལ། གདིང་བའི་ཚད་ནི་ཞེང་
དུ་ཁྲུ་དོ་སོར་དྲུག །མཆུར་ཁྲུ་གསུམ་མམ་ཕྱེད་དང་ལྔ། དེའི་འོག་རོལ་གྱི་གསུམ་ཆའི་དང་
པོར་གླེགས་བུའི་འཕྲོ་བྱས་པ་དེ་བཟུང་ལ། འདི་ཆོས་གོས་གདིང་བ་ཞེས་བྱ་བ་ཡིན། ཁྱིམ་
པའི་དཀར་པོ་གང་ཟག་གི་ཁྲ་བོ་ཕེར་༼ཕལ་ཆེར་༽མ་ཉམས་པ་དང་། དགེ་འདུན་གྱི་རྩའི་
གདན་མ་གཏོགས་པ་ལ། འདི་སྐྱབས་ལ་ལོངས་སྤྱོད་དགོས་ཏེ། མདོར། དགེ་འདུན་གྱི་
རྩྭའི་ཁྲི་དང་ཁྲིའུ་མ་གཏོགས་པ་སྟན་ཡན་ཆད་ལ། དེ་མིན་པའི་གདིང་པ་མེད་པ་དང་།
གདིང་གཡོག་ལ་ཡང་བར་ཆད་མ་བཅུག་པར་ཉེ་བར་སྤྱད་པར་མི་བྱའོ། །ཐམས་ཅད་ཀྱི་
ཁྲའོ་ཕེར་༼ཕལ་ཆེར་དེ་མ་ཉམས་པ་ལ་ཡང་ངོ༌། །ངན་ངོན་དང་དྲི་མ་ཅན་གྱིས་མི་བྱ་ཞེས་
བཤད་པས། གདིང་བ་འདི་ལྟ་བུ་བྱིན་གྱིས་རླབས་ནས་གནས་མལ་ལ་ལོངས་སྤྱོད་པའི་
དུས་སུ་འདིས་སྐྱབས་གནས་ལོངས་སྤྱོད་འདིའི་གླེགས་བུ་རངས་པའི་ངོས་༼སྔས་༽མགོ་
ཡིན་པས། འདིའི་སྟེང་དུ་ཉལ་བ་དང་ཕྱག་འཚལ་བའི་ཚེ། མགོ་མགོའི་ཕྱོགས་སུ་བསྟན་
ནས་འདིངས། འདུག་པའི་ཚེ་མགོ་རྒྱབ་ཏུ་སྟན་ལ་གདིང་ངོ༌། །ཆུ་ཚགས་ནི་སངས་རྒྱས་ཀྱི་
བསྟན་པ་སྙིང་རྗེས་རབ་ཏུ་བརྒྱན་པ་ཡིན་པས་སེམས་ཅན་ཐམས་ཅད་ལ་གནོད་པ་གཞི་
བཅས་ལས་ལྡོག་དགོས། ཁྱད་པར་དུ་ཆུ་འདི་འབྲེལ་ཆེ་འབྱུང་སྟེ། ནང་དང་ནུབ་ཏུ་དགོས་
པས་ཆུ་ན་གནས་པའི་སྲོག་ཆགས་ལ་མི་གནོད་པར་བྱ་བའི་ཕྱིར་ཚུ་ཚགས་འདི་ལྟ་བུ་བྱིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གྱིས་བརླབས་ནས་འཆང་། དེས་མཚོན་ནས། ཛཱ་དང་ལྕི་བ་ཤིང་ལ་སོགས། །དགོས་པ་
གང་དང་གང་ཡང་རུང་། །དེ་དག་སྲོག་ཆགས་མེད་པར་བྱ། །སྡོམ་པས་སྲོག་ཆགས་གསོད་
པ་བསྲུང་། །ཞེས་གསུངས་པ་ལྟར་བསླབ་བོ། །འདི་གཉིས་ལ་བྱིན་རླབས་ཀྱི་ཆོ་ག་ཡོད་
ཀྱང་སྐབས་འདིར་མི་བྱེད་པར་གདའ། དེས་ཡོ་བྱད་མངོན་དུ་གྱུར་པ་བྱས་པ་ཡིན་ནོ། །
རྟགས་ཆ་ལུགས་བྱིན་གྱིས་བརླབས་ཤིང་བྱིན་པ་དེའི་འོག་ཏུ་བསྙེན་པར་རྫོགས་པར་བྱ་བ་
དེ་གསང་སྟེ་སྟོན་པ་བསྐོ་བའི་ཕྱིར། གསོལ་བའི་ལས་བྱེད་པ་ཐོས་པའི་ཉེ་འཁོར་ལས་
བཀར་ཏེ་དལ་༼དཀྱིལ་འཁོར་༽བའི་གནས་ལས་ཕྱིར་དབྱུང་བ་ཡིན་གྱི། དལ་༼དཀྱིལ་
འཁོར་༽བའི་མཚམས་ཀྱི་ཕྱི་རོལ་དུ་ནི་མི་བཏང་ངོ་། །གང་དུ་དགེ་སློང་རྣམས་ཀྱི་མིག་གི་
རྣམ་པར་ཤེས་པ་མ་ཉམས་པས་མཐོང་བའི་ཉེ་འཁོར་དུ་ཐལ་མོ་སྦྱོར་དུ་བཅུག་ནས། དེས་
དལ་༼དཀྱིལ་འཁོར་༽བའི་དགེ་སློང་རྣམས་མཐོང་བའི་དགེ་འདུན་གྱི་ཚོགས་དེ་ལ་མངོན་
དུ་ཕྱོགས་པ་སྟེ་ཁ་ཚུར་སྟན་ནས། འགྲེངས་ཏེ་འདུད་པ་དང་བཅས་པའི་སྤྱོད་ལམ་དུ་གཞག་
པར་བྱ་སྟེ། དེ་ནི་དང་བ་བསྐྱེད་ཕྱིར་དང༌། ལས་ཐོས་པ་ཡོངས་སུ་སྤང་པའི་ཕྱིར་རོ། །
བསྒྲུབ་བྱ་བཀར་ཟིན་པ་དེའི་འོག་ཏུ་ལས་སྤྱིའི་སྔོན་འགྲོ་ལྟུང་བ་ཐུན་མོང་བ་བྱིན་གྱིས་རློབ་
པ་དང་། གནས་ལ་བློ་མཐུན་གཉིས་བྱ་ཟེར་ཏེ། ལྟུང་མཐུན་བྱིན་རླབས་ནི་ལས་ལ་མ་
འདུག་གོང་དུ་བྱ་བར་བཤད་དོ། །
ཁ་ཅིག་གསང་སྟོན་ལ་སྤྲོ་བ་དྲིས་པའི་འོག་ཏུ་བྱེད་དེ། དེའི་ཕྱི་རིམ་ལ་ཁྱད་པར་
མེད་དོ། །གསང་སྟོན་བསྐོ་བའི་ཡུལ་དགེ་སློང་འགྲོ་བ་མིན་པ་བཞི་དང་བྲལ་བ། བྱས་པ་
དང་མ་བྱས་པ་དྲན་པར་ནུས་པ། ལྐོག་ཏུ་རྗེས་སུ་བསྟན་ནས་ནང་དུ་འོང་བ་ཞུ་བ་ལ་
མཁས་པ། ཚོགས་སུ་མ་ཚང་བ། སྔར་བསྐོས་པ་མིན་པ། སྤྲོ་བ་དྲིས་ཤིང་སྤྲོ་བ་དང་ལྡན་པ་
ཞིག་དགོས་པས། སྤྲོ་བ་དྲིས་པའི་ཕྱིར་དགེ་སློང་ལས་བྱེད་པས་གསང་སྟེ་སྟོན་པའི་དགེ་
སློང་ལ། མཁན་པོ་མིང་འདི་ཞེས་བྱ་བས། ཞེས་པ་ལ། མཁན་པོ་དེ་ལས་བྱེད་པར་རང་གི་
272



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
མཁན་པོ་ཡིན་ན། དོན་གྱི་སླད་དུ་མཚན་ནས་སྨོས་ཏེ་མཁན་པོ་མིང་འདི་ཞེས་བགྱི་བས་
ཞེས་སྦྱར། སློབ་དཔོན་ཡིན་ན་མཁན་པོ་སློབ་དཔོན་མིང་འདི་ཞེས་བགྱི་བས་ཞེས་བརྗོད།
འདི་ལ་སློབ་དཔོན་ལ་མཁན་པོར་གསོལ་བ་བཏབ་པའི་སྐབས་སུ་སློབ་དཔོན་མཁན་པོས་
ཞེས་འབྱུང་བ་བཞིན་ཞེས་བརྗོད་པ་འདྲ་ཡང་། ཁ་ཆེ་པཎ་ཆེན་གྱི་གསུང་གིས། དེ་ནི་ད་ལྟ་
རང་གི་སློབ་དཔོན། ཕྱིས་རང་གི་མཁན་པོར་འགྱུར་བ་ཡིན། འདི་ནི་རང་གི་སྔོན་གྱི་མཁན་
པོའི་རིགས་མི་འདྲ་ཞེས་པཎ་ཆེན་གྱི་དངོས་སློབ་ཤངས་པ་ཇོ་གདན་གྱི་ངག་ལས་བྱུང་
གསུངས། རང་གི་མཁན་སློབ་ཡིན་ན་མཁན་པོ་གནས་བརྟན་ཡོངས་ཀྱི་དགེ་བའི་བཤེས་
གཉེན་ཞེས་པ་ལྟ་བུ་ཉེ་བའི་ཚིག་བརྗོད་པ་ལ་ཉེས་པ་མེད། འདི་ནི་འོག་ཐམས་ཅད་དུའང་
རྟོགས་པར་བྱའོ། །ཚེ་དང་ལྡན་པ་མིང་འདི་ཞེས་བྱ་བའི་གསང་སྟེ་སྟོན་པར་གསོལ་བ་
བཏབ་པ་གང་ཡིན། འདིར་གསང་སྟེ་སྟོན་པར་གྲགས་པ་བས་བཏབ་པའམ། དགེ་སློང་
གང་ཡིན་ཞེས་འབྱུང་བ་ནི་ལུང་དང་ལས་བརྒྱ་རྩ་གཅིག་གི་ནང་ན་མེད་ཅིང་། འགྲེལ་པ་
ལས་ཀྱང་མི་འབྱུང་ངོ༌། །དེས་བདག་དགེ་སློང་མིང་འདི་ཞེས་བྱ་བའོ་ཞེས་འདིར་གཞུང་ན་
དགེ་སློང་མེད་ཀྱང་། བདག་ཤཱཀྱའི་དགེ་སློང་ཞེས་བརྗོད་པ་ལ་སྐྱོན་མེད་དོ། །བསྐོ་བའི་
ལས་ཐམས་ཅད་ལ་སྤྲོ་བ་འདྲི་བ་སྔོན་དུ་འགྲོ་བའི་ཕྱིར་རོ། །དེའི་འོག་ཏུ་སོགས་ཏེ། གསང་
སྟོན་དེ་ལས་བྱེད་པ་རང་གི་མཁན་པོ་ཡིན་ན། དོན་གྱི་སླད་དུ་མཚན་ནས་སྨོས་ཏེ་མཁན་པོ་
མིང་འདི་ཞེས་བགྱི་བ་ཁྱེད། རང་རེ་བས་རྒན་པའི་དགེ་སློང་ཡིན་ན། དགེ་སློང་གནས་
བརྟན་མིང་འདི་ཞེས་བགྱི་བ་ཁྱེད། ཅེས་སྨོས་ཏེ། བགྱི་བ་དང་ཁྱེད་ནི་བོད་ཀྱི་ལུགས་ཀྱི་ཞེ་
སའི་ཚིག་ཡིན་པའི་ཕྱིར་རོ། །རང་བས་གཞོན་པའི་དགེ་སློང་ཡིན་ན་དགེ་སློང་མིང་འདི་
ཞེས་བྱ་བ་ཁྱོད་ཅི་སྨོས། བསྒྲུབ་བྱ་དེ་ཡང་རང་གི་སྔོན་གྱི་མཁན་སློབ་ཡིན་ན་མཁན་སློབ་
ཀྱི་ཉེ་ཚིག་དང༌། མིན་ན་ཚེ་དང་ལྡན་པ་མིང་འདི་ཞེས་བྱ་བ་གསང་སྟེ་སྟོན་པར་སྤྲོའམ།
དེས་ཀྱང་སྤྲོ་ན་སྤྲོ་ཞེས་བརྗོད་པར་བྱའོ། །དེའི་འོག་ཏུ་དགེ་སློང་ལས་བྱེད་པས་གསང་སྟེ་
273



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
སྟོན་པས་ལྐོག་ཏུ་བར་ཆད་དྲི་བར་བྱ་བའི་ཕྱིར་དེ་ལ་དགེ་འདུན་རྣམས་ཐུགས་མཐུན་པའི་
དོན་དུའོ། །གསོལ་བ་ཡོད་ལ་བརྗོད་པ་མེད་པ་གསོལ་བ་འབའ་ཞིག་པའི་ལས་ཏེ། དགེ་
འདུན་ལ་གོ་བར་བྱ་བ་ཙམ་འབའ་ཞིག་པའོ། །སྤྱོད་ལམ་འདི་ལྟར་བྱ་སྟེ་འདུག་ལ་ཞེས་
པས། ལས་བརྒྱ་རྩ་གཅིག་པོ་ཐམས་ཅད་འདུག་པའི་སྤྱོད་ལམ་གྱི་བྱ་ཡི། འགྲོ་འཆག་ཉལ་
འདུག་འགྲེང་སྤྱོད་ལམ་བཞིས་ནི་མི་བྱའོ་ཞེས་སྤྱིར་བསྟན་པའོ། །དགེ་འདུན་རྣམས་སྤྱོད་
ལམ་བསྟུན་ནས་གསོལ་བའི་ལས་ལ་ཐུགས་གཏད་པར་ཞུ། དགེ་འདུན་སོགས་སོ། །
གསོལ་བའི་ལས་ཟིན་པ་དེའི་འོག་ཏུ་གསང་སྟེ་སྟོན་པའི་དགེ་སློང་གིས། དལཱ་༼དཀྱིལ་
འཁོར་༽བའི་ཕྱི་རོལ་དུ་སོང་སྟེ། བསྙེན་པར་རྫོགས་པར་བྱ་བ་དེ་བདག་ལ་ཕྱག་གསུམ་
འཚལ་དུ་བཅུག་ནས་མདུན་དུ་ཙོག་ཙོག་པོར་འདུག་ཏུ་བཅུག་སྟེ། ཐལ་མོ་སྦྱོར་དུ་བཅུག་
ནས་འདི་སྐད་ཅེས་བརྗོད་པར་བྱ་སྟེ། ཁྱོད་བསྙེན་པར་རྫོགས་པ་དགེ་སློང་གི་དངོས་པོ་
དོན་དུ་གཉེར་བར་འདུག །དགེ་སློང་གི་སྡོམ་པ་དེ་ནོད་པ་ལ་རྒྱུད་བར་ཆད་བཞིས་མ་གོས་
པ་ཞིག་དགོས་པ་ཡིན། བར་ཆད་ཅན་ལ་སྡོམ་པ་སྦྱིན་ན་སྐྱེ་བའི་བར་ཆད་ཡོད་ན་མི་སྐྱེ།
གནས་པའི་བར་ཆད་ཡོད་ན་སྐྱེས་ཀྱང་རྒྱུན་མི་གནས། ཁྱད་པར་དུ་གྱུར་པའི་བར་ཆད་ཡོད་
ན་སྐྱེས་ཀྱང་སྤོང་བ་བསམ་གཏན་དང་ཀློག་པ་ཁ་འདོན་མི་འཕེལ་བས་ཁྱད་པར་དུ་མི་
འགྱུར་ཞིང་། མཛེས་པའི་བར་ཆད་ཡོད་ན་གཞན་མ་དད་པར་བྱེད་ཅིང་འཁོར་སུན་འབྱིན་
པར་བྱེད་པས། བསྟན་པ་རྙོག་མ་ཅན་དུ་བྱེད་པའི་ཕྱིར་བར་ཆད་བཞི་དང་བྲལ་བ་ཞིག་
དགོས། བར་ཆད་ཡོད་མེད་ངས་དྲིས་པས་ཤེས་པས། ཁྱོད་རང་ཇི་ལྟར་ཡིན་པ་བཞིན་དུ་
ལན་ཐོབ་ཅིག །ཚེ་དང་ལྡན་པ་ཁྱོད་ཉོན་ཅིག་ཅེས་པ་རྣ་བ་གཏོད་ཅིག་པའོ། །
འདི་ནི་ཁྱོད་ཀྱི་བདེན་པའི་དུས་ཏེ་བདེན་པར་སྨྲ་བའི་དུས་ཡིན་པས་བདེན་པར་སྨྲོས་
ཤིག །བྱུང་བའི་དུས་ཤེས་པ་ནི། བྱུང་བའི་མཐའ་གང་ཡིན་པ་དེ་སྨྲ་བའི་དུས་ཡིན་ནོ་ཞེས་
བཞི་འགྲེལ་ལས་འབྱུང་སྟེ། དེའི་དོན་བྱུང་བ་ཞེས་པ་དོན་བརྒྱད་ལ་འཇུག་སྟེ། བྱུང་བ་ཞེས་



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པ་སྐྱེས་བདེན་དང་། །ཡོད་དང་སེམས་ཅན་རྣམས་དང་ནི། །ས་ཁམས་སོགས་དང་འདུས་
བྱས་དང་། །མི་མ་ཡིན་མ་རྣམས་ལ་ཡོད། །ཅེས་བཤད་པས་འདིར་བདེན་པ་ལ་འཇུག་ལ།
བྱུང་བའི་མཐའ་ཞེས་པ་བྷུ་ཏ་ཀོ་ཊི་ཞེས་པ་གཞན་དུ་ཡང་དག་པའི་མཐའ་ཞེས་པར་འགྱུར་
བས་ཡང་དག་པའི་མཐའ་སྨྲ་བའི་དུས་ཡིན་ཞེས་པའོ། ། །
ཕྲན་ཚེགས་འགྲེལ་ལས། བྱུང་བའི་དུས་ཞེས་པ་ནི། གང་བྱུང་བ་ནི་འདས་པ་
ཡིན་ཏེ། དེའི་ཚིག་འདུས་ཡིན་ནོ། །གོ་བར་བྱའོ་ཞེས་པ་ནི་ཤེས་པར་བྱ་བ་ཡིན་ནོ། །ཡང་ན།
དོར་བར་བྱ་བ་ནི་བྱུང་བ་ཞེས་བྱ་ལ། བརྗོད་པར་བྱ་བ་ནི་ད་ལྟར་ཡིན་ཏེ། དོར་བར་བྱ་བ་
ཞེས་བྱ་བའི་ཐ་ཚིག་ཅེས་འབྱུང་ངོ༌། །ཁྱོད་མ་མཛེས་པར་ཏེ་མ་འཇིགས་པར་བྱོས་ལ། ཡིན་
པ་ལ་ཡིན་ཞེས་སྨྲོས་ཤིག་ཅེས་པ་ཁས་ལོང་ཞིག །མིན་པ་ལ་མིན་ཞེས་ལན་ཐོབ་ཅིག་སྟེ་
སྤོངས་ཤིག །འདི་དང་འོག་གི་ཁྱོད་ཅེས་པ་རྣམས་ལ་གཉིས་ཡོད་ན་ཁྱོད་དག །གསུམ་ཡོད་
ན་ཁྱོད་རྣམས་ཞེས་བརྗོད་དོ། །ཁྱེད་སྐྱེས་པ་ཡིན་ཞེས་ནམ་མགོ་གཅིག་པའི་ཚུལ་གྱིས་
དྲིའོ། །སྐྱེས་པ་ལགས་ཞེས་བྱ་བ་ནི་བསྡུས་པའི་ཚུལ་གྱིས་ལན་གདབ་པ་ཡིན་པར་རིག་
པར་བྱའོ། །ཕ་མ་གཅིག་གསོན་ཟེར་ན། གསོན་པ་དེས་གནང་ངམ། ཡང་དྲི་བར་ཤེས་པར་
བྱའོ། །རྐུས་པ་ནི་གཞན་གྱི་རྒྱལ་སྲིད་ལས་བྱེད་པ་ནི་གྱ་ཚོམས་སུ་མཐུས་བཀུག་པའོ། །
རྙེད་བརྩོན་ནི་གཏའི་ཚུལ་གྱིས་བྱིན་པའོ། །རྙེད་བརྩོན་ནི་དེ་ལྟར་རྙེད་པར་གྱུར་པའོ་ཞེས་
བཤད་དོ། །རྒྱལ་པོ་རྩོད་པ་ཅན་ནི་སྐྱིན་པོ་ལ་སོགས་པ་བླངས་ནས་ཕྱིས་འཚོ་བ་མ་ནུས་པ་
ན་བྲན་དུ་བསྐོས་པའོ། །བཙོངས་པ་ནི་ཚོང་གིས་ཐོབ་པའོ། །
ཕྲན་ཚེགས་འགྲེལ་ལས། རྐུས་པ་ནི་རྐུན་མ་ལ་སོགས་པ་འགའ་ཞིག་ནས་ཁྱེར་ཏེ་
འོངས་ཏེ་བདག་གིར་བྱས་པའོ། །རྙེད་བརྩོན་ནི་དེ་ལྟར་རྙེད་པར་གྱུར་པའོ་ཞེས་བཤད་དོ། །
རྒྱལ་པོ་ལ་སྡིག་པ་ནི་རྒྱལ་པོའི་དགྲ་བོའི་དངོས་པོར་གནས་པ་ཡིན་གྱི། འོན་ཀྱང་གནོད་
པའི་ལས་བྱེད་པ་ཉིད་དུ་བཙོན་པ་ནི་མ་ཡིན་པའོ། །རྒྱལ་པོ་ལ་གནོད་པའི་ལས་བྱེད་པ་ནི་
275



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
གང་གིས་གནོད་པའི་ལས་བྱེད་པ་ཉིད་དུ་རྩོམ་པའོ། །རྒྱལ་པོ་ལ་གནོད་པའི་ལས་བདག་
ཉིད་ཀྱིས་བྱས་སམ། གཞན་བྱེད་དུ་བཅུག་པའོ། །ཕྲན་ཚེགས་འགྲེལ་དུ། བྱས་སམ་བྱེད་
དུ་བཅུག་པ་ནི། །གང་ཞིག་སྔོན་དུ་བྱས་པའམ། །ད་ལྟར་བྱས་པ་ལས་ལྡོག་པ་མེད་པ་
ཡིན་ནོ། །བུ་ལོན་ཅན་ཐམས་ཅད་ལ་རབ་བྱུང་བསྙེན་རྫོགས་བཀག་པ་མིན་པས། བསྙེན་
པར་རྫོགས་ནས་མཇལ་ནུས་སམ་ཞེས་དྲིས་ཞིང་། ནུས་ཟེར་ན་བསྙེན་པར་རྫོགས་པར་
བྱའོ། །ཁྱོད་ཁྱིམ་པ་ལས་རབ་ཏུ་བྱུང་བར་གསོལ་བ་དང་། དགེ་ཚུལ་ལས་བསྙེན་པར་
རྫོགས་པར་གསོལ་བ་དེའི་གོང་ན་ཁྱིམ་པར་ཡོད་པ་དེའི་སྔོན་རོལ་ཏུ་རབ་ཏུ་བྱུང་བ་མིན་
ནམ་ཞེས་དྲི་བ་དང༌། གལ་ཏེ་རབ་ཏུ་བྱུང་ངོ་ཞེས་ཟེར་ན། སྐྱེས་པ་ནི་ལན་བདུན་རབ་ཏུ་
བྱུང་བར་གནང་བའི་ཕྱིར་ཁྱོད་ལ་དེའི་ཚེ་ཕམ་པར་འགྱུར་བ་བཞི་ལས་ལྟུང་བ་གང་ཡང་
རུང་བ་ཞིག་ཅེས་སྨོས་པས། གཅིག་གིས་ཀྱང་སྐྱེ་བའི་ཆོས་ཉིད་མེད་པར་སྟོན་པ་ཡིན་ནོ། །
ཁྱོད་སྔོན་རབ་ཏུ་བྱུང་བ་ལས་ཁྱིམ་པར་བབས་པ་ན། དགེ་སློང་རང་བཞིན་དུ་གནས་པ་ལ་
སོགས་པའི་དྲུང་དུ་བསླབ་པ་ལེགས་པར་ཕུལ་ལམ། ལྟུང་བ་མ་བྱུང་ཟེར་ན། ཇི་ལྟར་ཁྱོད་
ད་ལྟར་གྱི་བསྙེན་པར་རྫོགས་པ་དེ་གསོལ་བ་འདིའི་མདུན་རོལ་ཏུ་མཁན་པོ་ལས་ཆོ་ག་
བཞིན་རབ་ཏུ་བྱུང་ཞིང་། སློབ་དཔོན་ལས་དགེ་ཚུལ་གྱི་སྡོམ་པ་བླངས་པ་ཡིན་ནམ་ཞེས་སོ། །
ཡིན་ཟེར་ན་ཚངས་པ་སྤྱོད་པའི་དགེ་ཚུལ་གྱི་བསླབ་པ་དག་ལེགས་པར་སྤྱད་དམ་ཞེས་སོ། །
ཁྱོད་ཀྱི་མཁན་པོའི་མིང་ཅི་ཞེས་པའི་ལན་དུ། གོང་དུ་བསྙེན་རྫོགས་ཀྱི་མཁན་པོར་
གསོལ་བ་བཏབ་པ་དེའི་མིང་ནས་སྨོས་པ་ནི་མི་འཐད་དེ། ད་ལྟ་རབ་ཏུ་བྱུང་བ་ཡིན་ཟེར་བ་
རྫུན་ཡིན་མིན་བརྟག་པའི་ཕྱིར་ཁྱོད་ཀྱི་མིང་ཅི། ཁྱོད་ཀྱི་མཁན་པོའི་མིང་ཅི་ཞེས་དྲིས་ནས།
དེ་བདག་གི་མིང་འདི་ཞེས་བགྱི། དོན་གྱི་སླད་དུ་དགོས་པའི་དབང་གིས་མཁན་པོའི་མཚན་
ནས་སྨོས་ཏེ། བདག་གི་མཁན་པོ་མིང་འདི་ཞེས་བགྱི་ཞེས་སོ། །མཛེ་ནི་རབ་ཏུ་གེགས་
པ་སྟེ། །འབྲུམ་བུ་རྟོལ་བ་རྣག་ཁྲག་འཛག་པའོ། །འབྲས་ནི་འབྲུམ་བུ་འབྲུ་ཆེན་པོ་དག་
276



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ། །
ཡོད་པའོ། །འབྲུམ་སྐྲན་ནི་འབྲུམ་བུ་ཕྲ་མོ་དག་ཡོད་པ་དག་གི་བར་བར་དུ་ཡང་རྡོལ་ཞིང་རྨ་
བྱུང་བའོ། །ཤ་ཁྲ་ནི་ལུས་ཐམས་ཅད་ལ་ཁྲ་ཁྲ་བོ་ཡོད་པ་སྟེ་ཤ་གཟིག་གུ་ཞེས་བྱ་བའི་ཐ་
ཚིག་གོ །ཁྱི་རྔ་ནི་གཡན་པ་སྟེ་རྣག་འཛག་པའི་ཕྱིར་རོ། །གཡའ་བ་ནི་གཡན་པའི་རྣམ་པ་
སྟེ་རྣག་མི་འཛག་པའི་ཕྱིར་རོ། །ཀློག་པ་ནི་གཡའ་བ་ནས་ཀློག་པ་ལྡང་བའོ། །རྐང་ཤུ་ནི་མེ་
དབལ་ལོ། །སྐེམ་ནད་ནི་ཁོང་སྐེམ་མོ། །ཕྲན་ཚེགས་འགྲེལ་དུ། ཀློག་པ་ནི་སྐྱ་བོར་གྱུར་པ་
ཡིན་ནོ། །རྐང་ཤུ་ནི་རབ་ཏུ་འཕོ་བར་བྱེད་པ་ཡིན། སྐེམ་ནད་ནི་ཁ་སྐམ་པ་ཡིན་ཞེས་
འབྱུང་ངོ༌། །སྐེམ་པ་ཞེས་བྱ་བ་ནི་སྐེམ་ནད་དོ། །རྗེད་བྱེད་ནི་རླུང་འཁྲིས་བད་ཀན་འཁྲུགས་
པ་ལས་དྲན་པ་ཉམས་པའམ། འབྱུང་པོའི་གདོན་གྱིས་བརླབས་པའི་རྣམ་འགྱུར་རོ། །སྐྱེས་
ངབ་ནི་སྐྱེས་པའི་ནད་དོ། །སྐྱ་རྦབ་ནི་ལུས་ཐམས་ཅད་ཀྱི་ལྤགས་པའི་མདོག་སྐྱ་བར་གྱུར་
པའོ། །རྐང་འབམ་ཞེས་བྱ་བ་ནི་རྐང་པའི་ནད་དོ། །མཚན་བར་བརྡོལ་བ་ཞེས་པ་གཤང་
གཅི་གཉིས་ལམ་གཅིག་ནས་འོང་བའོ། །རིམས་ནི་སྤྱིའི་རང་བཞིན་ཏེ། ནང་དུ་བག་ལ་ཞ་
བའི་ཕྱིར་རོ། །རིམས་དྲག་པོ་ནི་རབ་ཏུ་གདུང་བའོ། །
ཉིན་གཅིག་པ་ནི་རིམས་ཉི་མ་གཅིག་གཉིས་འབྱུང་བ་ནས་བཞི་པ་ཉི་མ་བཞི་དག་
གིས་འབྱུང་བའི་ཕྱིར་རོ། །ཕྲན་ཚེགས་འགྲེལ་ལས། ཉིན་མོའམ་མཚན་མོ་ལན་བཅུ་
གཅིག་འབྱུང་བའི་རིམས་ནི་ཉིན་གཅིག་པ་ཡིན་ནོ། །གལ་ཏེ་མཚན་མོ་འོང་ཞིང་ཉིན་མོ་མི་
འོང་བའམ། ཉིན་མཚན་དུ་མི་འོང་བ་གང་ཡིན་པ་དེ་ནི་ཉིན་གཉིས་པ་ཡིན་ནོ། །ཉི་མ་
གཅིག་ལ་འོང་ཞིང་གཉིས་ལ་མི་འོང་བ་ལ། ཡང་ཉི་མ་གསུམ་པ་ལ་འོང་བ་དེ་ནི་ཉིན་
གསུམ་པ་ཡིན། ཉིན་བཞི་པ་ནི་རབ་ཏུ་གྲགས་པ་ཡིན་ནོ་ཞེས་བཤད་དོ། །འདུས་པ་ནི་རླུང་
ཁྲིས་བད་ཀན་འཁྲུགས་པར་འགྱུར་བའོ། །རིམས་ཉིན་རེ་བ་ནི་ཉིན་རེ་ལ་རིམས་ཀྱིས་
འདེབས་པ་དང་འཚོ་བ་གཉིས་ཀ་བྱེད་པའོ། །རྟག་པའི་རིམས་ནི་གང་རྟག་ཏུ་འཛིན་པར་
བྱེད་པའོ། །འདི་མན་ཆད་ལ་འགྲེལ་པ་མི་འདུག་ནའང་། རིམས་ལྡང་དུབ་པ་ནི་སོས་ཤིང་
277



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡང་སྐྱར་ནས་འོང་བའོ། །ཤུ་བ་ནི་ལྤགས་པའི་ནད་ཆུ་སེར་རྣག་ཁྲག་ཏུ་སོང་བའོ། །བསུད་
པ་ནི་བཟའ་བཏུང་དྲགས་པས་མ་ཞུ་བའི་ནད་དོ། །སྐྱིགས་བུ་ནི་ཨི་གུའོ། །ལུད་པ་ནི་གློ་
ལུད་པའོ། །དབུགས་མི་བདེ་བ་ནི། སྲོག་རླུང་གི་ནད་དོ། །ལྷོག་པ་ནི་ལྷོག་པའི་དུག་གོ །
ཡན་ལག་ཏུ་ཟུག་པ་ནི་རྐང་ལག་སོགས་ལ་གཟེར་སློང་བའོ། །སྐྲན་ནི་མ་ཞུ་བ་འདྲིལ་བའོ། །
ཁྲག་ནད་ནི་ཁྲག་རྒྱས་པ་ལས་བྱུང་བའི་ནད་དོ། །མཁྲིས་ནད་ནི་དེ་དང་འདྲའོ། །གཞང་
འབྲུམ་ནི་གཞང་ཁའི་ནང་དུ་འབྲུམ་བུའི་ནད་དོ། །སྐྱུག་བྲོ་བ་ནི་དང་ཁ་ལོག་པའོ། །ཆུ་
འགགས་པ་ནི་གཅིན་ནོད་དོ། །ངལ་བ་ནི་བྱ་བ་ཅི་ཡང་མ་བྱས་ཀྱང་ལུས་དུབ་པར་གྱུར་
པའོ། །ལུས་ཚ་བ་དང་རྩིབ་ལོགས་ཚ་བ་ནི་ཚ་བེར་བེར་པོའི་ནད་དོ། །རུས་པ་ལ་ཟུག་པ་ནི་
རུས་པའི་གཏིང་ན་ཟུག་པའི་ནད་དོ། །ལུས་ཀྱི་ནད་བཞི་བཅུ་རྩ་གཉིས་པོ་འདི་དག་ལས་
གང་ཡང་རུང་བ་དག་ཁྱོད་ཀྱི་ལུས་ལ་མེད་དམ། དེས་མ་མཆིས་སོ་ཞེས་བརྗོད་པར་བྱའོ། །
དེ་ནས་ཕྱིས་ཀྱང་ལན་དེ་ལྟ་བུ་འདེབས་པར་འགྱུར་བ་དང་། མ་ཐོས་པ་ཐུག་ཐུབ་ཏུ་
འཇུས་པ་སྤངས་པའི་ཕྱིར་ཚེ་དང་ལྡན་པ་སོགས་བརྗོད། ཚངས་པ་མཚུངས་པར་སྤྱོད་པ་
མཁས་པ་རྣམས་ཞེས་པ་བོད་ཀྱི་ལས་ཆོག་ཕལ་ཆེར་ལ་ཆད་དུ་སྣང་སྟེ། འདི་ནི་ལུང་དང་
ལས་བརྒྱ་རྩ་གཅིག་གཉིས་ཀ་ན་ཡོད་ཅིང་། རྒྱ་དཔེ་ལའང་ཡོད་པས་མ་ཆད་པར་བྱས་སོ། །
དེ་ལྟར་གསང་སྟེ་སྟོན་དེ་འོངས་ནས། དགེ་འདུན་ལ་དག་པ་གོ་བར་བྱ་བ་དང་། འོངས་པ་
ཞུ་བར་བྱ་བའི་ཕྱིར་དེའི་འོག་ཏུ་གསང་སྟེ་སྟོན་པའི་དགེ་སློང་གིས། རྒན་པོའི་མཐའ་
ལོགས་སུ་འགྲེངས་ཏེ་བདུད་པ་དང་བཅས་པས་ཞེས་པ་དགེ་འདུན་ལ་གཞན་གྱི་དོན་དུ་
བརྗོད་པ་གང་ཡིན་པ་དེ་ནི། རྒན་པའི་མཐའ་ལོགས་སུ་འགྲེངས་ཏེ་འདུད་པ་དང་བཅས་
པས་བྱའོ། །ཞེས་གསུངས་པའི་ཕྱིར། ཞུ་བ་དག་དང་འདུན་པ་དང་ཡོངས་སུ་དག་པ་དང་
དགག་དབྱེ་བརྗོད་པ་དགེ་འདུན་གྱི་ཕྱོགས་ལ་བྱ་བ་དང་། དབྱར་གནས་པའི་དགེ་འདུན་
གྱིས་དགག་དབྱེ་མཛད་ལགས་སོ། །ཞེས་གོ་བར་བྱ་བ་ཁྲིམས་སུ་བྱ་བ་བཟང་པོ་བརྗོད་པ་
278



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
དང༌། རྩོད་པ་མི་སྐྱེད་པ་ཉིད་ཚུལ་ཤིང་གི་གྲངས་དང་། གནས་མལ་ལ་ལོག་པར་མི་སྤྱད་པ་
ཉིད་དགེ་འདུན་ལ་གོ་བར་བྱ་བ་དག་ནི། རྒན་པའི་མཐའ་ལོགས་སུ་འགྲེངས་ཏེ་འདུད་པ་
དང་བཅས་པས་བྱས་སོ། །གཞུང་ཁ་ཅིག་ཏུ་སྟེ་ཕྲན་ཚེགས་སུ། གསང་སྟེ་སྟོན་པ་ནི་ལམ་
གྱི་དབུས་སུ་འགྲེངས་ཏེ་འདུད་པ་དང་བཅས་པར་བརྗོད་པར་བྱ་བའོ་ཞེས་བཤད་ལ།
འདུད་པ་དང་བཅས་པ་ནི་མགོ་སྨད་པ་ཉིད་དང་ཐལ་མོ་སྦྱར་བ་ཉིད་ཀྱིས་སོ། །གསང་སྟེ་
རྗེས་སུ་བསྟན་ན་ཞེས་པ་ནི་ཚོགས་ཀྱི་ལྐོག་ཏུ་ཡིན་པས། གསང་སྟེ་རྗེས་སུ་སྟོན་པ་ནི་
ལེགས་པར་དྲིས་པའོ། །དེ་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་ཁོ་ན་ཉིད་
མཆིས་ན་ཞེས་པ། བསྒྲུབ་བྱ་དེ་ཡོངས་སུ་དག་པ་དགེ་འདུན་ལ་གོ་བར་བྱ་བར་བསྟན། ཅི་
མཆི་ཞིག་གམ་ཞེས་པས། བསྒྲུབ་བྱ་དེ་ནང་དུ་འོང་བར་དགེ་འདུན་ལ་ཞུ་བར་བྱ་བར་
བསྟན། འོང་བར་ཞུ་བའི་འོག་ཏུ་དགེ་འདུན་ཐམས་ཅད་ཀྱི་ལན་མེད་པ་མིན་པར་བསྟན་
པའི་ཕྱིར། གལ་ཏེ་ཡོངས་སུ་དག་ནའོ་ཞེས་པ། གལ་ཏེ་བསྒྲུབ་བྱ་དེ་བར་ཆད་ཀྱི་ཆོས་
རྣམས་ཡོངས་སུ་དག་ནའོ་ཞེས་བརྗོད་མ་ཐག་པ་དེ་ཉིད་ལ་སྙེག་པའི་དོན་ཏེ། བརྗོད་པ་པོ་
ལ་ཁུར་བསྐལ་བའི་དོན་དུ་དེ་ཁོ་ན་སྐད་བརྗོད་པར་བྱའོ། །ལྷག་པ་མིན་ནོ་ཞེས་བྱ་བའི་ཐ་
ཚིག་གོ །དེ་ནི་དག་མ་དག་བརྟག་པའོ། །དག་པ་གོ་བར་བྱས་ནས་འོང་བར་གནང་བ་དེའི་
འོག་ཏུ། བསྙེན་པར་རྫོགས་པར་བྱ་བ་དེ་དལ་༼དཀྱིལ་འཁོར་༽བར་བཀུག་ནས་རྒན་པའི་
མཐའ་ལོགས་སུ་ཕྱག་འཚལ་དུ་བཅུག་ནས། དགེ་སློང་ལས་བྱེད་པས་དགེ་འདུན་ལ་
བསྙེན་པར་རྫོགས་པ་གསོལ་དུ་གཞུག །རྣམ་པ་འདི་ལྟར་སོགས་ཏེ། སྟོན་པ་དང་དགེ་
འདུན་ལ་ཕྱག་འཚལ་དུ་བཅུག་ནས་རྒན་པའི་མཐའ་ལོགས་སུ་ཞེས་བྱ་བ་ནི། གསོལ་བ་
གདབ་པའི་ཆོ་ག་རང་གིས་ཤེས་ན་རྒན་པའི་མཐའ་ལོགས་སུ་འདུག་ལ། རང་གིས་མི་ཤེས་
ན་ལས་བྱེད་པའི་རྗེས་ཟློས་བྱ་དགོས་ན། ལས་བྱེད་པའི་མདུན་དུ་འདུག་སྟེ་གཞུག་དགོས་ཏེ།
མདོར། གཞན་གཙོ་བོ་མིན་པ་ཉིད་ལས་ནི་དགེ་འདུན་ལས་རྒན་པའི་མཐའོ། །དེའི་
279



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འགྲེལ་པར། སྔགས་བརྗོད་པའི་གང་ཟག་གིས་གསོལ་བ་དག་དང༌། སྤྲོ་བ་བྱེད་པ་ལ་
སོགས་པའི་འད ས་པ་བརྗོད་པ་དག་པ་ནི། དགེ་འདུན་ལས་རྒན་པའི་མཐའ་ལོགས་སུ་
ཙོག་པུར་འདུག་སྟེ་བརྗོད་པར་བྱའོ། ། །
སྔགས་མ་བརྗོད་པའི་གང་ཟག་དག་གིས་གསོལ་བ་གཞན་ལས་མཉན་ཏེ། བརྗོད་
པར་བྱ་བ་དེ་ནི་གང་ཟག་ལ་རག་ལས་པ་ཡིན་པས། དེ་ནི་དེས་པའི་མདུན་དུ་ཙོག་པུར་
འདུག་སྟེ་བརྗོད་པར་བྱའོ་ཞེས་དང་། དེའི་ཤེས་བྱེད་དུ་དེ་ནས་ལས་བྱེད་པའི་མདུན་དུ་ཕྱག་
འཚལ་དུ་བཅུག་སྟེ། འདུག་ཏུ་གཞུག་ཅིང་འདུག་ཏུ་བཅུག་ནས་བསྙེན་པར་རྫོགས་པ་
གསོལ་དུ་གཞུག་གོ །ཞེས་བསྙེན་རྫོགས་ཀྱི་སྐབས་ནས་གསུངས་ཞེས་དྲངས་ཏེ། བུད་མེད་
ཀྱི་ཆོ་གའི་སྐབས་ན་དེའི་དོན་སྣང་ངོ༌། །སྔགས་བརྗོད་མ་བརྗོད་ནི་རང་གིས་ཤེས་མ་
ཤེས་སོ། །སྔགས་རྗེས་ཟློས་བྱ་དགོས་ན་སློབ་དཔོན་ལ་ཕྱག་བྱ་བར་བསྟན་ཏོ། ། །
འགྲེལ་པ་ཤེས་རབ་བྱེད་པས། རྟིང་པ་གཉིས་གཤིབས་པའི་འོག་ཏུ། ཕ་གུ་ཞོག་
ཅིག་ཅེས་པ་ལྟར། ཕ་གུ་སོགས་ཏེ་ཁྱོད་བསྙེན་པར་རྫོགས་པའི་སྡོམ་པ་དོན་དུ་གཉེར་བར་
འདོད་པ་དེ་དགེ་འདུན་གྱི་ལས་ཀྱིས་བསྒྲུབ་དགོས་ཤིང་། ལས་བརྒྱ་རྩ་གཅིག་ཡོད་པ་སློབ་
དཔོན་དུལ་བ་ལྷས་དགོས་ཆེད་ཀྱི་སྒོ་ནས་ལས་རིགས་བཅུ་གསུམ་དུ་བསྡུ་བ་མཛད་ཀྱང་།
འཕགས་པ་ཐོགས་མེད་ཀྱིས། གཞི་སེམས་ཅན་ལ་བྱ་བ་དང་སེམས་ཅན་མིན་པ་ལ་བྱ་བ་
གཉིས་སུ་བསྡུས་ཤིང་། དེ་ལ་འདིར་སེམས་ཅན་ལ་བྱ་བ་ཡིན། དེ་ལ་ཁྱིམ་པ་དང་རབ་ཏུ་
བྱུང་བའི་རྟེན་ལ་བྱ་བ་ལས་འདིར་ཐ་མ་ཡིན། དེ་ལ་བསྙེན་པར་རྫོགས་པ་དང་མ་རྫོགས་
པའི་རྟེན་ལ་བྱ་བ་ལས་འདིར་ཐ་མ་ཡིན། དེ་ལ་འདིར་སྦྱིན་པའི་ལས་དང་མི་མཐུན་པའི་
ལས་གཉིས་ལས། འདིར་སྦྱིན་པའི་ལས། དེའི་ནང་ནས་ཀྱང་བསྙེན་པར་རྫོགས་པའི་སྡོམ་
པ་སྦྱིན་པའི་ལས་ཡིན་པས། སྦྱིན་པའི་ལས་མིན་པ་ཐམས་ཅད་ལ་གསོལ་བ་ལན་གསུམ་
གདབ་པ་སྔོན་དུ་འགྲོ་བས་གསོལ་བ་གདབ་དགོས། གསོལ་བ་གང་ལ་འདེབས་ན། གང་
280



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ལས་སྡོམ་པ་ཐོབ་པར་འགྱུར་བའི་དགེ་འདུན་གྲངས་ཚང་བ། ཁ་སྐོང་གི་ཆོས་དང་ལྡན་པ།
མི་མཐུན་པ་གཉིས་དང་བྲལ་བ་སྟེ་མཚན་ཉིད་གསུམ་ལྡན་ལ་གསོལ་བ་འདེབས་པ་དགེ་
འདུན་ཞེས་སྤྱིར་བོད་པ་དང༌། བཙུན་པ་རྣམས་ཞེས་སོ་སོ་ནས་སེམས་གཏོད་དུ་གཞུག་
པའི་ཕྱིར་བོད་པའོ། །གསན་དུ་གསོལ་ཞེས་པ་ནི་སྙན་གཏོད་གཅིག་པ་སྟེ། སེམས་བསྡུས་
ནས་ཚིག་ལ་སྙན་གཏོད། དོན་ལ་སེམས་གཏོད་ཅེས་པ་སྟེ། མདོར། དགོངས་སུ་གསོལ་
ཞེས་བྱ་བ་ལ་ནི་ཕ་རོལ་གྱི་སེམས་གཏད་ཉིད་གཙོ་བོ་ཞེས་གསུངས་པས། དགེ་འདུན་གྱིས་
ཚིག་དོན་ལ་སེམས་མ་གཏད་ན་ཆོ་ག་མི་ཆགས་པའི་ཕྱིར་སེམས་གཏད་པ་གལ་ཆེའོ། །
བདག་མིང་འདི་ཞེས་བགྱི་བ། གསོལ་བར་བྱེད་པ་པོ་བདག་ཉིད་ཉེ་བར་སྟོན་པའོ། །
དོན་གྱི་སླད་དུ་མཚན་ནས་སྨོས་ཏེ་མཁན་པོ་མིང་འདི་ཞེས་བགྱི་བས་ནི་བསྙེན་པར་
རྫོགས་པར་བྱེད་པ་པོ་ཡིན་ཏེ། བྱེད་པ་པོ་ལ་གསུམ་པའི་སྒྲའོ། །དགེ་འདུན་ལས་ཞེས་པ་
བསྙེན་རྫོགས་ཀྱི་སྡོམ་པ་དགེ་འདུན་ལས་ལེན་པས། གང་ལས་ལེན་པ་ལ་ལྔ་པའི་རྣམ་
དབྱེའོ། །བསྙེན་པར་རྫོགས་པ་ལ་ཞེས་སམ་ཊི་ཏའི་སྐད་ལས། ཨུ་པ་སཾ་པ་ཏ་ཞེས་པའི་ཨུ་
པ་ནི་ཉེ་བ། སཾ་པ་ཏ་རྫོགས་པ་སྟེ་དེ་མི་ཟད་པའི་ཚིག་སྡུད་ཡིན་པས་སྔ་མ་བརྗོད་བྱའི་གཙོ་
བོར་འགྱུར་ཏེ། གང་གི་སྔ་མ་བརྗོད་བྱར་འགྱུར། །དེ་ནི་མི་ཟད་པར་འགྱུར་འདོད། །ཅེས་
གསུངས་པས་རྫོགས་པ་དང་ཉེ་བ་ནི་བསྙེན་པར་རྫོགས་པ། རྫོགས་པ་ནི་མྱ་ངན་ལས་
འདས་པ། དེ་དང་ཁད་ཉེ་བའི་དགེ་སློང་གི་སྡོམ་པ་ནི་རྫོགས་པར་བསྙེན་པ་སྟེ། དྲི་བའི་
ཚིག་གི་འགྲེལ་པར། དེ་ལ་རྫོགས་པ་ནི་བཀྲ་ཤིས་པ་སྟེ་མྱ་ངན་ལས་འདས་པ་ཞེས་བྱ་བའི་
ཐ་ཚིག་གོ །དེ་ནི་སྡུག་བསྔལ་ཐམས་ཅད་མེད་པའི་ཕྱིར་དང་། གཅིག་ཏུ་ཞི་བའི་མཚན་
ཉིད་ཡིན་པའི་ཕྱིར་རྫོགས་པ་ཞེས་བྱ་བའི་སྒྲར་བརྗོད་དེ། དགེ་སློང་ཉིད་རྫོགས་པ་དང་ཉེ་
བར་བསྙེན་པའི་ངོ་བོར་འདུག་པའི་ཕྱིར་རྫོགས་པར་བརྗོད་པར་བྱ་བར་ཤེས་པ་བྱ་སྟེ། ངའི་
དགེ་སློང་གི་ཚུལ་ཁྲིམས་དྲི་མ་མེད་པ་དེ་ལ། མཐོ་རིས་ནི་རས་ཡུག་གི་ཆོད་པ་ཙམ་ལ།
281



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཐར་པ་ནི་ཡོལ་བས་ཆོད་པ་ཙམ་མོ་ཞེས་སོ། །འཚལ་ཏེ་ཞེས་པ་འདོད་གནས་ཀྱི་དོན་ཏེ།
བསམ་པའི་སྐྱོན་བསྙེན་པར་རྫོགས་པའི་སྡོམ་པ་དོན་དུ་གཉེར་བར་སྟོན། གསོལ་བ་ནི་
བསྙེན་པར་རྫོགས་པའི་སྡོམ་པ་གནང་བར་གསོལ་བ་འདེབས་པའོ། །འདིར་རྒྱ་དཔེར་དགེ་
འདུན་བཙུན་པ་རྣམས་དང་པོའི་རྣམ་དབྱེར་ཡོད་ཀྱང་། བྱེད་པ་པོ་ཡིན་པ་ལ་དགོངས་ནས།
དགེ་འདུན་བཙུན་པ་རྣམས་ཀྱིས་ཞེས་བྱེད་པ་པོའི་སྒྲ་སྨོས་སོ། །བདག་ནི་གང་ལ་བསྙེན་
པར་རྫོགས་པར་བྱ་བ་ཡིན་པས་རྒྱ་དཔེར་གཉིས་པའི་སྒྲ་སྨོས་སོ། །
རྫོགས་པ་མྱ་ངན་ལས་འདས་པ་དེ་དང་བསམ་སྦྱོར་གཉིས་ཀྱིས་ཁད་ཉེ་བར་ནི་སྡོམ་
པ་སྟེ། བསམ་པ་མྱང་འདས་དོན་དུ་གཉེར་ཞིང་། སྦྱོར་བས་བྱ་བ་མིན་པ་ཐམས་ཅད་ལས་
ལྡོག །བྱ་བ་ཐམས་ཅད་བསྒྲུབ་པའི་སྒོ་ནས་ཁད་ཉེ་བ་དགེ་སློང་གི་སྡོམ་པ་ཡིན་ཏེ། གཞི་
འགྲེལ་ལས། རྫོགས་པར་བསྙེན་པ་ཞེས་བྱ་བ་ནི་སྡིག་པ་ཐམས་ཅད་སྤོང་བའི་མཚན་ཉིད་
དགེ་སློང་གི་དངོས་པོ་ལ་རྣམ་པར་བཞག་པ་མཛད་དེ། དེ་ལ་རྫོགས་པ་ཞེས་བྱ་བ་ནི་
དགེས་ཆེད་ཡང་དག་པར་གྲུབ་པའི་དཔལ་ཏེ། མྱ་ངན་ལས་འདས་པ་ཞེས་བྱ་བའི་ཐ་
ཚིག་གོ །དེ་སྐད་དུ་ཡང་། དྲི་མ་ཐམས་ཅད་བཅོམ་བྱས་ཤིང་། །མྱ་ངན་འདས་པ་རྫོགས་པ་
ཐོབ། །སྡུག་བསྔལ་ཐ་མར་བྱེད་པ་དེ། །ཐམས་ཅད་རྫོགས་པར་གྱུར་པ་ཡིན། །ཞེས་ཇི་
སྐད་གསུངས་པ་བཞིན་ནོ། །དེར་བསྙེན་པ་ནི་དེ་དང་ཉེ་བའི་སྒྲ་ཡིན་ཏེ། རྫོགས་པ་དང་ཉེ་
བ་ནི་རྫོགས་པར་བསྙེན་པ་སྟེ་དགེ་སློང་གི་སྡོམ་པ་ཞེས་བྱ་བའི་ཐ་ཚིག་གོ །འདི་ལྟར་
རྫོགས་པ་དང་ཉེ་བར་རྣམ་པར་གནས་པ་ཡིན་པ་དེ་ནི་ཁད་ཉེ་བ་ཉིད་ཀྱིས་མྱང་འདས་པ་
ལ་གནས་པ་ཡིན་ནོ་ཞེས་གསུངས་པའི་ཕྱིར་རོ་ཞེས་སོ། །དེས་ན་འདིས་མྱ་ངན་ལས་འདས་
པའི་བསམ་པ་བརྟན་པོ་འགྲུབ་པའི་ཕྱིར་བསྙེན་རྫོགས་ཀྱི་དུས་སུ་སྐྱབས་འགྲོའི་ཆོ་ག་མི་
དགོས་པར་བཤད་དོ། །ཁ་ཅིག་ངེས་འབྱུང་གི་བསམ་པ་ནི་ཡང་དག་པའི་ལྟ་བ་ཡིན་པར་ཇོ་
བོས་བཞེད་ཅེས་པ་ནི། ཇོ་བོ་ལ་སྐུར་པ་འདེབས་པ་སྟེ། དེ་ཙམ་གྱིས་ངེས་འབྱུང་བསམ་
282



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པའི་གོ་མི་ཆོད་པའི་ཕྱིར། མཛད་དུ་གསོལ་ནི་བསྙེན་པར་རྫོགས་པ་བྱེད་དུ་ཆུག་ཅིག་ཅེས་
པའོ། །དྲང་བར་གསོལ་ནི་བསྙེན་རྫོགས་ཀྱི་སྡོམ་པ་དང་མི་ལྡན་པའི་ས་ནས་ལྡན་པའི་སར་
ཕྱག་བརྐྱང་པའི་ཚུལ་གྱིས་དྲང་བར་གསོལ། ཡང་ན་དྲང་བའི་སྐད་དོད་ལ་ཨུཀླུ་མྱ་རུ་ཞེས་
པའི་ལུ་གཅོད་པ་ལ་འཇུག་པས། ཚུལ་ཁྲིམས་འཆལ་བའི་ཚོགས་སྐྱེ་བ་རྒྱུན་གཅོད་པ་སྟེ།
ཕྲན་ཚེགས་འགྲེལ་དུའང་། ཚུལ་ཁྲིམས་འཆལ་བ་སྐྱེ་བ་གཅོད་པར་བྱེད་པ་ཡིན་ནོ་ཞེས་སོ། །
གཟུང་དུ་གསོལ་ནི། སྔོན་སྡོམ་པ་མ་བྱིན་པའི་ཕྱིར་རོ། །འགྱུར་ཅུང་ཟད་འཆུགས་པས་
དགག་སྒྲ་སྦྱར་ས་ནོར་བ་ཡིན་ནོ། །སྔོན་མེད་པའི་སྡོམ་པ་སྦྱིན་པས་འགྱུར་དུ་གསོལ་ཞེས་
བྱ་བ་ཡིན་ཏེ། ཕྲན་ཚེགས་འགྲེལ་དུ། སྔ་ན་མེད་པའི་སྡོམ་པ་སྦྱིན་པ་ནི་རྗེས་སུ་གཟུང་བར་
བྱ་བ་ཡིན་ནོ། །
རྗེས་སུ་བསྟན་དུ་གསོལ་ནི། འཁོར་བའི་སྡུག་བསྔལ་བསྒྲལ་བའི་ཕྱིར་ཐར་པའམ་
ལམ་བསྟན་དུ་གསོལ། དགེ་འདུན་ནི་སྡུག་བསྔལ་གྱི་འདམ་དུ་བྱིང་བ་རྣམས་ཡོངས་སུ་
སྐྱོབ་པར་མཛད་པས་ན་ཐུགས་བརྩེ་བ་ཅན་ནོ། །ཕྲན་ཚེགས་ལས། ཐུགས་བརྩེ་བ་ཅན་
ཞེས་བྱ་བ་ནི་བརྩེ་བས་དམ་པའི་ལམ་ལ་གཞུག་པར་བྱ་བ་ཡིན་ནོ་ཞེས་སོ། །ཐུགས་བརྩེ་
བའི་སླད་དུ་ཐུགས་རྩེ་བ་སྔོན་དུ་བཏང་ནས་ཡིན་གྱི། ལན་དུ་ཕན་འདོགས་ལ་རེ་བའི་བློས་
ནི་མིན་པའི་ཕྱིར། བདག་ལ་ཐུགས་བརྩེ་བས་ཏེ་བརྩེ་བས་ཀུན་ནས་བསླངས་ཏེ་ཅི་ནས་
ཀྱང་དོན་དེ་བསྒྲུབ་པར་མཛད་དུ་གསོལ། དེ་ནི་རང་གི་དོན་དུ་སྔགས་བརྗོད་པ་ལན་
གསུམ་བཟླ་བར་གསུངས་པའི་ཕྱིར་དེ་བཞིན་དུ་ལན་གཉིས་ལན་གསུམ་བཟླས་སོ། །དེས་
འདོད་པ་དང་གསོལ་བ་དང་སྔོན་དུ་འགྱུར་པ་གཉིས་བསྟན་ཏོ། །དེའི་འོག་ཏུ་དགེ་སློང་
ལས་བྱེད་པས། བསྙེན་པར་རྫོགས་པའི་རྟེན་ལ་བྱ་བའི་ལས་རིགས་བརྒྱད་ལས། རྗེས་སུ་
གནང་བའི་ལས་བཞིའི་ནང་ནས། དགེ་འདུན་གྱི་ནང་དུ་བར་ཆད་དྲི་བའི་ཕྱིར་གསོལ་བ་
འབའ་ཞིག་པའི་ལས་བྱའོ། །བྱེད་པ་པོ་རང་གིས་དགེ་འདུན་གྱི་ནང་དུ་བྱེད་དུ་འཇུག་པ་པོ་
283 །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
མཁན་པོ་མིང་འདི་ཞེས་བགྱི་བས་ལས་མིང་འདི་ཞེས་བགྱི་བ་ལ་བར་ཆད་ཀྱི་ཆོས་རྣམས་
བྱ་བ་དྲི་བར་བྱའོ། །
དེ་རྗེས་སུ་གནང་བར་མཛོད་ཅིག་ཅེས་དགེ་འདུན་ལ་གོ་བར་བྱ་བ་ཙམ་ཡིན་པས།
གསོལ་བ་འབའ་ཞིག་པའོ། ལས་འདི་དང་བསྙེན་རྫོགས་དངོས་པོའི་ལས་གཉིས་བསྒྲུབ་
བྱ་དེ་བསྙེན་པར་རྫོགས་པ་མིན་ཡང་། འཐོབ་པར་བྱར་རུང་སྟེ། མདོར། ནང་དུ་དྲི་བར་བྱ་
བའི་ཕྱིར་གསོལ་བ་ལ་སོགས་པ་བསྙེན་པར་རྫོགས་པར་བྱ་བ་ཡང་ངོ་ཞེས་སོ། །སྔར་
གསང་སྟོན་བསྐོ་བའི་ལས་ཐོས་སུ་མི་རུང་བ་ནི་བར་ཆད་ཡོད་མེད་མ་ངེས་པས་ནང་མིན་
པའི་ཕྱིར་མ་ངེས་པ་ཡིན་ལ། འདིར་བར་ཆད་དྲིས་ནས་དག་པར་རྟོགས་ཤིང་བསམ་པ་དག་
པ་ནས་བསྙེན་པར་རྫོགས་པར་གསོལ་བ་བཏབ་པས། ཕལ་ཆེར་ནང་མིར་ངེས་པའི་ཕྱིར་
ཞེས་བླ་མ་རྣམས་གསུང་ངོ༌། །དེའི་འོག་ཏུ་དགེ་སློང་ལས་བྱེད་པས་དགེ་འདུན་གྱི་ནང་དུ་
བར་ཆད་དྲི་བར་བྱའོ། །སྔར་དྲིས་པས་ཆོག་མོད་སྙམ་ན། སྔར་མ་དྲན་པ་དྲན་པ་དང་།
གསར་དུ་བྱུང་བ་དང་། གསང་སྟོན་འདུན་པས་འགྲོ་བས་སྲེད་པ་དང་། སྤྱི་རྟོལ་ཅན་ཚོགས་
སུ་འཆད་པ་དང་། གཙོ་ཆེར་དགེ་འདུན་ཐུགས་ཆེས་པ་ལ་སོགས་པའི་དོན་དུ་སྔར་དྲིས་
ཀྱང་འདིར་དྲི་བར་བྱའོ། །འོ་ན་གསང་སྟེ་སྟོན་པ་དང་འདྲའམ་ཞེ་ན། ཅུང་ཟད་མི་འདྲ་བས་
ཚུལ་འདི་ལྟར་དྲི་བར་བྱ་སྟེ། ལས་བྱེད་པ་ལ་ཕྱག་འཚལ་དུ་བཅུག་ནས་ལས་བྱེད་པའི་
མདུན་དུ་ཕ་གུའི་སྟེང་དུ་སོགས་ནས་མ་མཆིས་ཤེས་བརྗོད་པར་བྱའོ་ཞེས་པའི་བར་སྔར་
དང་འདྲའོ། །དེས་དག་པ་མངོན་དུ་གྱུར་པ་ཡིན་ནོ། །དེའི་འོག་ཏུ་དགེ་སློང་ལས་བྱེད་པས་
གསོལ་བ་སྔོན་དུ་བྱས་ཏེ་ལས་བརྗོད་པ་གསུམ་བྱ་སྟེ། དེ་ལ་མྱང་འདས་ཀྱི་བསམ་པ་
བརྟན་པོ་དང་། ཐོས་ཤེས་ཀྱི་བསམ་པ་བསྐྱེད་པའི་ཕྱིར་གདམས་ངག་གིས་ཅུང་ཟད་བརྡ་
སྤྱོད་པ་ནི། ལུང་གཅིག་ལས་འཕྲོས་པའི་བཅུ་པ་ལས། མངོན་སུམ་དུ་གྱུར་ནས་བསྙེན་
པར་རྫོགས་པར་འགྱུར་བ་བཅུ་སྟེ། སྟོན་པ་མངོན་སུམ་དུ་གྱུར་ནས་བསྙེན་པར་རྫོགས་
284



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པར་འགྱུར་བ་དང་། སངས་རྒྱས་མངོན་སུམ་དུ་གྱུར་པ་དང་། ཆོས་མངོན་སུམ་དུ་གྱུར་པ་
དང༌། མཁན་པོ་མངོན་སུམ་དུ་གྱུར་པ་དང་། སློབ་དཔོན་མངོན་སུམ་དུ་གྱུར་པ་དང༌།
བསྙེན་པར་རྫོགས་པ་འདོད་པ་མངོན་སུམ་དུ་གྱུར་པ་དང་། བསྙེན་པར་རྫོགས་པའི་འདོད་
པའི་ཡོ་བྱད་མངོན་སུམ་དུ་གྱུར་པ་དང༌། གསོལ་བ་མངོན་སུམ་དུ་གྱུར་པ་དང༌། ལས་
མངོན་སུམ་དུ་གྱུར་པ་རྣམས་སོ་ཞེས་ཏེ། དེ་ལ་སྟོན་པ་མངོན་སུམ་དུ་གྱུར་པ་སྟོད་སྨད་
གཉིས་ཀའི་བླ་མ་དགེ་འདུན་མངོན་དུ་གྱུར་པ་ལ་འཆད་དོ། །
དེ་ལ་དོན་དམ་པའི་དཀོན་མཆོག་གསུམ་མངོན་གྱུར་ནི། སྔར་སྐྱབས་འགྲོའི་ཡུལ་
གྱི་དཀོན་མཆོག་གསུམ་བསྒྲུབ་བྱའི་བློ་ཡུལ་དུ་གྱུར་པ་ཡིན་ལ། བརྡར་བཏགས་པའི་
སངས་རྒྱས་ནི་སངས་རྒྱས་ཀྱི་གཟུགས་ཏེ། རྣམ་འབྱེད་ལས། བཅོམ་ལྡན་འདས་ཀྲེས་པའི་
མཐའ་ལོགས་ན་བཞུགས་པའི་ཚེ་ན་ཀྲེས་པའི་མཐའ་རྗིད་ཅིང་། མི་བཞུགས་པའི་ཚེ་ན་མི་
རྗིད་པར་མཐོང་ནས་གནང་ན་འཛམ་བུའི་གྲིབ་མ་ལ་བཞུགས་པའི་སྐུ་གཟུགས་བགྱིའོ། །
གནང་གི་གྱིས་ཤིག །དེས་སྐུ་གཟུགས་བྱས་ནས་རྒན་པའི་ལོགས་སུ་བཞག་གོ་ཞེས་འབྱུང་
ཞིང་། རྒྱལ་པོ་ཨུ་ཊ་ཡ་ན་དང་། རྒྱལ་པོའི་བུ་མོ་མུ་ཏིག་ཅན་གྱིས་སྐུ་གཟུགས་ལ་བརྟེན་
ནས་བདེན་པ་མཐོང་བས་སོ། །ཆོས་ནི་ལུང་གི་ཆོས་ལས་ཀྱི་ཆོ་ག་བྱེད་པ་ཡོད་ཅིང་།
རྟོགས་པའི་ཆོས་བསླབ་པ་ལ་བསྒྲུབ་པ་ནན་ཏན་དུ་བྱེད་པ་ཡོད་པ་སྟེ། གླེང་གཞི་ལས།
བཙུན་པ་ཇི་ཙམ་གྱིས་ན་དམ་པའི་ཆོས་མཆིས་པ་ཞེས་བགྱི། ཇི་ཙམ་གྱིས་ན་ཞིག་པ་ཞེས་
བགྱི། ཨུ་པ་ལི་ཇི་སྲིད་དུ་ལས་བྱེད་ཅིང་ནན་ཏན་བྱེད་པ་ཡང་ཡོད་པའི་བར་དུ་སྟེ། ལས་
བྱེད་ལ་ནན་ཏན་བྱེད་པ་ཡོད་ན་དམ་པའི་ཆོས་ཡོད་པ་ཞེས་བྱའོ། །ལས་ཀྱང་མི་བྱེད་ལ་
ནན་ཏན་ཡང་མི་བྱེད་ན་དེ་ནི་དམ་པའི་ཆོས་ཞིག་པ་ཞེས་བྱའོ་ཞེས་གསུངས་པས། ཆོས་དེ་
མངོན་དུ་གྱུར་པ་ལ་གལ་ཆེ་སྟེ། ཐོགས་མེད་ཀྱིས་དམ་པའི་ཆོས་ཞིག་ཅིང་ནུབ་པ་ན་ནི་དགེ་
སློང་གི་སྡོམ་པ་མ་བླངས་པ་ནི་བླང་དུ་མེད་ལ་བླངས་པ་ནི་ཡོངས་སུ་མི་གཏོང་བར་རིག་
285



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པར་བྱའོ་ཞེས་གསུངས་ཤིང་། དབྱིག་གཉེན་གྱིས་ཀྱང་། དམ་པའི་ཆོས་ནུབ་པ་ན་ལས་ཀྱི་
མཐའ་རྣམས་མེད་པའི་ཕྱིར་བླངས་ཀྱང་མི་སྐྱེ་བར་བཤད་པས་སོ། །དགེ་འདུན་དབུས་དང་
མཐའ་འཁོབ་ཀྱི་བྱེ་བྲག་གི་བཅུ་དང༌། གཞན་མེད་ན་འདུལ་བ་འཛིན་པ་ལྔ་ཡན་ཆད་ཀྱི་
ཚོགས་སུ་ཚང་བ་ཁ་སྐོང་གི་ཆོས་བཅུ་གསུམ་དང་ལྡན་པ། མི་མཐུན་པ་གཉིས་དང་བྲལ་
བའོ། །
འདིར་བརྡར་བཏགས་པའི་ཆོས་དང་དགེ་འདུན་གཉིས་གཙོ་ཆེ་སྟེ། དེ་གཉིས་མེད་
ན་དོན་དམ་པའི་ཆོས་དང་དགེ་འདུན་ཡོད་ཀྱང་སྡོམ་པ་མི་སྐྱེ་སྟེ། དཔེར་ན་ལྷ་དགྲ་བཅོམ་
པ་བཅུའི་ཚོགས་ལས་བསྙེན་པར་རྫོགས་ཀྱང་མི་སྐྱེ་བ་བཞིན་ནོ། །མཁན་པོ་ལོ་བཅུ་
ལོན་པ། ལྔ་ཕྲུགས་དང་ལྡན། ཁ་སྐོང་བར་འོས་པ་གཟུགས་གཞན་དུ་བསྒྱུར་ཞིང་མི་སྣང་
བར་བྱས་པ་མིན་པ། མཁན་པོར་གསོལ་བ་བཏབ་པ་ཁས་བླངས་པ་དང་ལྡན་པ་ཞིག་
དགོས། ལས་བྱེད་པའི་སློབ་དཔོན་ཁ་སྐོང་བར་འོས་པ། གཟུགས་གཞན་དུ་བསྒྱུར་ཞིང་མི་
སྣང་བར་བྱས་པ་མིན་པ། དགེ་འདུན་གྱི་དབུས་སུ་ལས་ཀྱི་ཆོ་ག་ཚིག་ཕྱེད་ཀྱང་མ་འཁྲུལ་
བར་བརྡ་སྤྲོད་ནུས་པ། མཁན་པོས་ལས་བྱོས་ཤིག་ཅེས་གསོལ་བ་བཏབ་པ་དང་ལྡན་པའོ། །
གསང་སྟེ་སྟོན་པའི་སློབ་དཔོན། མཁན་པོས་གསང་སྟོན་གྱིས་ཤིག་ཅེས་གསོལ་བ་བཏབ་
ཅིང་། དགེ་འདུན་གྱི་གསོལ་བའི་ལས་ཀྱི་གསང་སྟོན་དུ་བསྐོས་ཞིང་ཆགས་པའོ། །མཁན་
སློབ་དང་དགེ་འདུན་ཐམས་ཅད་བསམ་པའི་ཡན་ལག་གཞི་དེ་དང་དེ་མ་འཁྲུལ་བ། ཀུན་
སློང་ཟུར་གསུམ་ལྡན་ཞིག་དགོས་ཏེ། བསྟན་པ་དང་། བསྒྲུབ་བྱ་དེ་ལ་ཕན་པའི་སེམས་
དང༌། བསམ་པ་ཐག་པ་ནས་རང་རང་གི་ལས་བྱེད་པར་འདོད་པ་དང་། མྱང་འདས་ཀྱི་
བསམ་པས་ཟིན་པའོ། །བསྙེན་པར་རྫོགས་པར་འདོད་པ་མངོན་དུ་གྱུར་པ་ལ་ལུས་ཀྱི་རྟེན་
རྒྱུད་ཚོགས་སུ་མ་སོང་བ། སྔར་བསྙེན་རྫོགས་མིན་པ། ཉེས་མེད་ཀྱི་སྡོམ་པ་སྐྱེད་པ་ལ་
ཚིག་སྔ་མ་རྣམས་སྔོན་དུ་སོང་ཞིང་ཆགས་པ་དང་། བསམ་པའི་རྟེན་བསམ་པ་དག་པ་ནས་
286



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ནོད་པར་འདོད་པ། ཐོབ་ཤེས་ཀྱི་བསམ་པ་སྔོན་དུ་འགྱུར་རུང་། མི་མཐུན་པའི་སེམས་མ་
སྐྱེས་པ། ངེས་པ་ལྔ་དང་བྲལ་བ་སྟེ། སེམས་ཅན་ཆེ་གེ་མོ་ཞིག་ལས་སྤོང་ངོ་ཞེས་པ་སེམས་
ཅན་ངེས་པ་དང་། ཡན་ལག་ཆེ་གེ་མོ་ཞིག་ལས་ཞེས་ཡན་ལག་ངེས་པ་དང་། ཡུལ་ཆེ་གེ་མོ་
ཞིག་ཏུ་ཞེས་ཡུལ་ངེས་པ་དང༌། ལོ་གཅིག་གམ་ཟླ་བ་གཅིག་གི་བར་དུ་ཞེས་དུས་ངེས་པ་
དང༌། འཐབ་མོའི་ཚེ་མ་གཏོགས་སོ་ཞེས་ཚེ་ངེས་པ་སྟེ། དེ་ལྟར་ངེས་པ་ལྔ་དང་མ་བྲལ་ན་
སྡོམ་པ་མི་སྐྱེ་སྟེ། སྡིག་པའི་སེམས་དང་མ་བྲལ་བའི་ཕྱིར་རོ། །དེ་ཐམས་ཅད་མྱ་ངན་ལས་
འདས་པའི་བསམ་པས་ཟིན་པ་སྟེ། མྱ་ངན་ལས་འདས་པའི་བསམ་པ་མེད་པར་སོ་སོ་ཐར་
པའི་སྡོམ་པ་མི་སྐྱེ་བའི་ཕྱིར། ཡོ་བྱད་ནི་ཆོས་གོས་གསུམ་རུང་བ་ཚད་ལྡན་མཁན་པོའི་
གསུང་གིས་བྱིན་གྱིས་བརླབས་ཏེ་གནང་བ། གདིང་བ་ཆུ་ཚགས་རུང་བ་ཚད་ལྡན་མཁན་
པོའི་གསུང་གིས་གནང་བ། སྣོད་སྤྱད་རུང་བ་ཚད་ལྡན་དགེ་འདུན་ལ་རྟེན་དགེ་འདུན་གྱིས་
གནང་བ། མཁན་པོའི་གསུང་གིས་བྱིན་གྱིས་བརླབས་ཏེ་གནང་བ་དང་ལྡན་པ། ལུས་ཀྱི་བྱི་
བྱད་ཀྱི་རྟགས་སྒྲ་དང་ཁ་སྤུ་བྲེགས་ཞིང་བྲེག་ཏུ་མ་གནང་བའི་ཕྱོགས་མ་བྲེགས་པ། མདོར་
ན་རབ་ཏུ་བྱུང་བའི་རྟགས་དང་ཆ་ལུགས་དང་ལྡན་ལ། ཁྱིམ་པ་དང་མུ་སྟེགས་ཅན་གྱི་རྒྱལ་
མཚན་མི་འཆང་བའོ། །ཡོངས་སུ་དག་པ་ནི་སྐྱེ་བའི་བར་ཆད་གཏན་དུ་བ་མི་མིན་ལ་སོགས་
པ་རྣམས་མིན་པ། རེ་ཤིག་པའི་བར་ཆད་ལོ་ཉི་ཤུ་མ་ལོན་པའམ། །ལོན་ཤེས་ཀྱི་བསམ་པ་
མེད་པ་སྟེ། དེ་རྣམས་ལ་སྡོམ་པ་མི་སྐྱེ་སྐྱེ་ཡང་བསྙེན་པར་རྫོགས་པར་མི་འོས་པས་བྱེད་
མཁན་ལ་ཉེས་པ་བསྐྱེད་པ་གནས་པའི་བར་ཆད་ལ་སོགས་པ་གསུམ། དེ་གསང་སྟོན་གྱིས་
ལྐོག་ཏུ་དྲིས་ནས་དགེ་འདུན་ལ་དག་པ་གོ་བར་བྱ་ཞིང་། ལས་སློབ་ཀྱིས་གསོལ་བ་སྔོན་དུ་
བཏབ་ནས་དགེ་འདུན་གྱི་དབུས་སུ་བར་ཆད་དྲི་བས་དག་པར་གྱུར་པའོ། །
གསོལ་བ་མངོན་དུ་གྱུར་པ་ནི། དགེ་འདུན་ལ་གསོལ་བ་ལན་གསུམ་དུ་བཏབ་པ་ལ་
སྨད་འདུལ་བ་རྣམས་འཆད། སྟོད་འདུལ་བ་རྣམས་གསོལ་བ་མངོན་དུ་གྱུར་པ་ནི་གསོལ་
287



དྷཱ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བ་དང༌། ལས་མངོན་དུ་གྱུར་པ་ནི་བརྗོད་པ་གསུམ་ལ་འཆད་དེ། སྨད་འདུལ་བ་རྣམས་དེའི་
གསོལ་བ་ནི་ལས་ཀྱི་ཁོངས་སུ་གཏོགས་པས་མི་འཐད་ཟེར་ཏེ། གཞུང་འདི་ནས་གསོལ་བ་
བྱས་ཏེ་ལས་བྱའོ་ཞེས་དང་། བརྗོད་པའི་སྐབས་སུ་ལས་ནི་འདི་ལྟར་བྱས་ཏེ། ཞེས་པ་ལྟར་
ན་འགྲིག་ཏུ་རུང་བ་འདྲ་སྟེ། དེ་གཉིས་བོད་སྐད་ལ་གསོལ་བ་ཞེས་ཚིག་འདྲ་ཡང་། སཾ་ཊི་
ཏའི་སྐད་ལ་བསྙེན་པར་རྫོགས་པར་གསོལ་བ་འདེབས་པའི་གསོལ་བ་ལ། ཡཱ་ཙ་ཞེས་སློང་
བའི་སྐད་དོད་ཡོད། གསོལ་བའི་ལས་ཀྱི་གསོལ་བ་ལ་ཨཱཛཱ་པ་ཏི་ཞེས་གོ་བར་བྱེད་པའི་
སྐད་དོད་ཡོད་པས་རྒྱ་དཔེ་མཐོང་ན་ཤེས་པར་འགྱུར་རོ། །ལས་དངོས་གཞིར་གཏོགས་
པའི་གསོལ་བ་དང་། མདོ་རྩར་གསོལ་བ་ཐོས་ན་དེ་གྲུབ་པ་ཉིད་ཡིན་ནོ་ཞེས་པའི་གསོལ་
བའི་སྐད་དོད་ལ། ཛཱསྟི་ཞེས་པ་འདྲ་བར་ཡོད་པས་སྟོད་ལུགས་པའི་བཞིན་འཐད་པར་
མངོན་ནོ། །གསོལ་བཞིའི་ལས་ཆད་ལ་མ་ནོར་མ་འཁྲུགས་པས་མི་གཡོ་ཞིང་། ཆོས་དང་
ལྡན་པས་གཞག་པར་མི་འོས་པ་བྱས་པ་སྟེ། དེ་ལྟར་མངོན་དུ་གྱུར་པ་བཅུ་ལས་དགེ་སློང་
གི་སྡོམ་པ་སྐྱེ། དེ་ཡང་རྒྱུའི་རྐྱེན་རང་སའི་འབྱུང་བ་ཆེན་པོ་བཞི། རྐྱེན་གཞན་ལུས་ངག་གི་
རྣམ་པར་རིག་བྱེད་སོགས་ལ་སྐྱེའོ། །མཇུག་གི་ཆོ་ག་རྣམས་བསྐྱེད་པའི་རྒྱུ་མིན་པས་མངོན་
དུ་གྱུར་པར་མ་བགྲངས་སོ། །
དེ་རྣམས་ལ་བཤད་པ་རྒྱས་བསྡུས་སྐབས་དང་སྦྱར་བའི་གང་རུང་བྱས་ལ། ཁྱད་པར་
མྱང་འདས་ཀྱི་བསམ་པ་བསྐྱེད་པའི་ཕྱིར་ཆོས་བཤད་པ་དང་། བྱང་ཆུབ་ཀྱི་སེམས་གསལ་
བཏབ་པ་རྣམས་ནན་ཆེ་བར་བྱས་ལ། མདོར་ན་སེམས་ཅན་ཐམས་ཅད་ཀྱི་དོན་དུ་སངས་
རྒྱས་འཐོབ་པར་བྱ། དེའི་དོན་དུ་དགེ་སློང་གི་སྡོམ་པ་བླངས་ལ། རྩ་བ་དང་ཡན་ལག་དང་
བཅས་པ་མ་ཤིའི་བར་དུ་རྒྱུན་མི་ཆད་པར་བསྲུང་སྙམ་པ་གྱིས། དགེ་འདུན་རྣམས་སྤྱོད་
ལམ་བསྟུན་ནས་ཆོ་ག་ལ་ཐུགས་གཏད་པར་ཞུ་ཞེས་བརྗོད། །
སྤྱོད་ལམ་བསྟུན་པ་ནི། ཐམས་ཅད་ནི་ཕྲག་པ་གཡས་གོས་ཀྱིས་མ་བསྒྲིབས་པར་
ས་སབས་
288



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
བྱས། ཐལ་མོ་སྣོལ་ཏེ་བཅང༌། ལུས་བརླ་དང་བྱིན་པ་གཅིག་སྟན་ལ་ཕབ་པའི་ཚུལ་གྱིས་
པུས་མོ་མངོན་དུ་ཕྱོགས་པར་འདུག་པའི་ཚུལ་གྱིས་འདུག་ལ། སེམས་མ་ཡེངས་པ་ཆོ་ག་ལ་
གཏོད་པ་ཡིན་ལ། སྤྱོད་ལམ་མི་མཐུན་པ་ལ་ལ་འདུག་པ། ལ་ལ་འགྲེང་བ་ལྟ་བུ། ཁ་སྐོང་
དུ་མི་རུང་བ་ལས་འཆགས་པ་ལ་གནོད། དེའི་ཕྱིར་བརྗོད་པ་ཐ་མའི་སྐབས་སུ་དེའི་སླད་དུ་
ཞེས་པའི་ཚིག་བྱུང་བ་དང་མཁན་པོས་བསྒྲུབ་བྱ་ལ་ནས་སྤར་གང་འཐོར་བ་ཡོད་དེ། དེ་ལ་
ལས་མ་ཆགས་གོང་དུ་སྤྱོད་ལམ་བརྩམས་པ་དེ་ནས་སླར་ལེན་དུ་འགྲོ་བའི་སེམས་ཀྱིས་
གཏང་དགོས་པའི་ཕྱིར། དེ་བརྩིས་པ་ན་འགྲོ་བའི་སེམས་ཀྱིས་གཏང་ཞེས་པ་དང་། རིས་
མཐུན་པའི་ཉེས་པ་འབྱུང་དོགས་ཡོད་པས་ཤིན་ཏུ་མི་འཐད་དེ། ཁ་ཅིག་ལས་གྲལ་ཏུ་གཏད་
ནས་གཉིད་ལོག །ཁ་ཅིག་ཆོ་གའི་བར་ལ་ཆོ་ག་ལ་རྣ་བ་མི་གཏོད་པ་གླེང་མོ་ཤབ་ཤིབ་མང་
པོ་བྱེད་པ་ཡོད་དེ། གཉིད་ལོག་ན་ཚིག་མི་ཐོས། གླེང་མོ་ལ་ཡེངས་ན་དོན་མི་གོ་བས། ལས་
མི་འཆགས་པས་བསྒྲུབ་བྱ་ལ་སྡོམ་པ་སྐྱེ་བའི་གེགས་སུ་འགྱུར་བས། དགེ་འདུན་གྱིས་ཀྱང་
ཁོ་མ་བསླུས་པ་ཞིག་འཚལ་ལོ་ཞེས་པའི་དྲན་བསྐུལ་ཡིན། ཆད་ལྷག་བྱུང་ན་གསོ་བར་ཞུ་
ཞེས་སྙན་མནན་པས། གཞན་གྱིས་ཀྱང་ཆོ་ག་ཆད་ལྷག་བྱུང་ན་གསོ་བ་ཡ་མི་ང་། རང་ཡང་
ཁེངས་སྐྱུང་བའི་དགོས་པ་ཡོད་དོ། །དགེ་འདུན་སོགས་སྔར་དང་འདྲའོ། །འཚལ་ནས་ཞེས་
པ་འདོད་ནས་ཏེ། བསྙེན་པར་རྫོགས་པ་མངོན་སུམ་དུ་གྱུར་པ་སྟོན། གསོལ་ཏེ་ཞེས་པ་
དགེ་འདུན་ལ་གསོལ་བ་ལན་གསུམ་བཏབ་པས་གསོལ་བ་མངོན་སུམ་དུ་གྱུར་བ་སྟོན།
སྐྱེས་པ་ཡང་ལགས། སྐྱེས་པའི་དབང་པོ་དང་ཡང་ལྡན་ཞེས་པ་སྐྱེས་པའི་ཆོ་གའི་སྐབས་ཀྱི་
རྟེན་དུ་རུང་བར་བསྟན། ལོ་ཉི་ཤུ་ཡང་ལོན་པས་ཞེས་པས་རེ་ཤིག་པའི་བར་ཆད་མེད་པ་
དང་། འདི་ཡི་ཆོས་གོས་གསུམ་དང་ལྷུང་བཟེད་ཀྱང་ཚང་ཞེས་ཡོ་བྱད་མངོན་དུ་གྱུར་པ་དང་།
བར་ཆད་ཀྱི་ཆོས་རྣམས་ཀྱང་ཡོངས་སུ་དག་གོ་ཞེས་ཁོ་ན་མཆིས་ཏེ་ཞེས་པས་ཡོངས་སུ་
དག་པས་མངོན་དུ་གྱུར་པ་བསྟན་ཏེ། དེ་ལྟར་མཐུན་རྐྱེན་ཚང་ཞིང་འགལ་རྐྱེན་མེད་པ་
289



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
བསྙེན་པར་རྫོགས་པར་འོས་པ་ཙམ་ཞིག་བསྟན་པས་ལས་ཀྱི་ངོ་བོ་བརྗོད་པའོ། །མིང་འདི་
སོགས་ནས་གསོལ་ནའི་བྱ་བ་བརྗོད་པ་སྟེ། དེ་ལྟར་དགེ་འདུན་ལ་བསྙེན་པར་རྫོགས་པར་
གསོལ་བ་འདེབས་པས་བསྙེན་པར་རྫོགས་པར་བྱ་བར་བསྟན་པའོ། །གལ་ཏེ་མན་ཆད་
བྱེད་པ་བརྗོད་པ་སྟེ། དགེ་འདུན་གྱི་མིང་འདི་ཞེས་བགྱི་བ་ཞེས་པའི་དགེ་འདུན་ལ་རྒྱ་
དཔེར་དང་པོའི་རྣམ་དབྱེ་ལས་མེད་ཀྱང༌། དེ་བྱེད་པ་པོར་དགོངས་ནས་དགེ་འདུན་གྱིས་
ཞེས་གསུམ་པའི་རྣམ་དབྱེ་སྦྱར་བ་ཡིན་ཏེ། བྱ་བ་བསྙེན་པར་རྫོགས་པར་མཛད་དོ་ཞེས་པ་
ནི་བྱེད་པོ་དགེ་འདུན་དང་བྱེད་པ་མཁན་པོ་བསྟན་པའི་ཕྱིར་ཡིན་ལ། སྔར་གང་ལས་ལེན་
པ་ལ་ལྔ་པ་སྦྱར་བ་ཡིན་པས། དགེ་འདུན་ལས་བསྙེན་པར་རྫོགས་པར་གསོལ་ན་ཞེས་པ་
དང་འགལ་བའི་སྐྱོན་མེད་དོ། ། །
འདིའི་སྐབས་སུའང་བསྒྲུབ་བྱ་གཅིག་ལས་མེད་ན་འདི། གཉིས་ཡོད་ན་འདི་དག །
གསུམ་ཡོད་ན་འདི་རྣམས་ཀྱི་ཞེས་པ་ལ་སོགས་པའི་འདོན་པ་སྤོ་བ་སྔར་བཞིན་ཤེས་
པར་བྱ། གསོལ་བ་ཐལ། ལས་བརྗོད་པ་དང་པོ་ལ་ཐུགས་གཏད་པར་ཞུ་བྱས་ལ། དེའི་
སླད་དུ་ཞེས་པ་བསྙེན་པར་རྫོགས་པར་འོས་ཤིང་བསྙེན་པར་གསོལ་བ་ཡང་འདེབས་པ་
དེའི་སླད་དུ་ཞེས་པ་སྟེ། ཚིག་དོན་ཕལ་ཆེར་སྔར་བཤད་དོ། །དེ་བཞིན་དུ་གཉིས་པ་ཡང་
བྱེད་པ་གསུམ་པའི་སྐབས་སུ། བརྗོད་པ་ཐ་མ་འདི་ལ་ཆ་གསུམ་ཡོད་པའི་ཆ་དང་པོ་གཉིས་
རྫོགས། བྱེད་པ་བརྗོད་པའི་གོང་གསོལ་ན་ཞེས་པའི་ཚིག་འགགས་པ་དང་སྡོམ་པ་སྐྱེ་བ་
དུས་མཉམ། དེའི་སླད་དུ་ཞེས་པའི་ཚིག་བྱུང་བ་དང་སྡོམ་པ་སྐྱེས་ཚར་བས། དེ་དུས་བསྙེན་
པར་རྫོགས་པའི་དགེ་སློང་དུ་གྱུར་པ་ཡིན་པར་ཤེས་པར་གྱིས་ཤིག་ཅེས་བརྗོད། །
ཁ་ཅིག་དེའི་དུས་སུ་སྐྱེས་པར་ཤེས་པ་སྡོམ་པ་སྐྱེ་བའི་ཡན་ལག་ཏུ་དགོས་ཞེས་པ་མི་
འཐད་དེ། སྐྱེས་ཚར་ནས་སྐྱེ་བའི་ཡན་ལག་དོན་མེད་པའི་ཕྱིར། དེའི་བར་དུ་བསྒྲུབ་བྱ་
གཉིད་དུ་སོང་བའམ། སྙོམས་པར་ཞུགས་པ་ལ་ཡང་སྐྱེ་བར་བཤད་པའི་ཕྱིར། མཇུག་སྡུད་
290



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ནི་དགེ་འདུན་གྱིས་སོགས་སོ། །འདིའི་སྐབས་སུ་གཙང་པའི་འདུལ་བ་འཛིན་པ་ཁ་ཅིག་
གིས། གསོལ་བའི་སྐབས་སུ་དགེ་འདུན་གྱི་མིང་འདི་ཞེས་བགྱི་བ། མཁན་པོ་མིང་འདི་
ཞེས་བགྱི་བས། དགེ་འདུན་ལས་བསྙེན་པར་རྫོགས་པར་མཛད་དོ་ཞེས་དང་། བརྗོད་པའི་
སྐབས་སུ་དེའི་སླད་དུ་དགེ་འདུན་གྱི་མིང་འདི་ཞེས་བགྱི་བ། མཁན་པོ་མིང་འདི་ཞེས་བགྱི་
བས་དགེ་འདུན་ལས་བསྙེན་པར་རྫོགས་པར་མཛད་ན། ཚེ་དང་ལྡན་པ་གང་དག་མིང་འདི་
ཞེས་བགྱི་བ། མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་
མཛད་པ་བཞེད་པ་བཟོད་པ་ཞེས་དང་། །
མཇུག་སྡུད་དུ། དགེ་བསྙེན་གྱི་མིང་འདི་ཞེས་བགྱི་བ། མཁན་པོ་མིང་འདི་ཞེས་བགྱི་
བས་དགེ་འདུན་ལས་བསྙེན་པར་རྫོགས་པར་མཛད་ལགས་ཏེ་ཞེས། དགེ་འདུན་ལས་ཞེས་
པ་བཞི་ལྷག་པོར་འདོན་པ་ནི་མ་དག་པ་སྟེ། ལུང་དང་ལས་བརྒྱ་རྩ་གཅིག་གི་གཞུང་དང་རྒྱ་
འགྲེལ་རྣམས་ཐམས་ཅད་ན་མེད་ཅིང་། རྒྱ་ཆེར་འགྲེལ་དུ་བརྗོད་པ་ནོར་བའི་དཔེར་བརྗོད་
དུ་བཤད་ཡོད་པའི་ཕྱིར་རོ། །ཡང་ཚིག་བཞི་པོ་དེའི་སྐབས་སུ་ལས་ཆོག་ལ་ལར། མིང་འདི་
ཞེས་བགྱི་བ་འདི་ཞེས་པ་གསོལ་བ་ལ་གཅིག །བརྗོད་པ་ལ་གཉིས། མཇུག་སྡུད་ལ་
གཅིག་སྟེ། འདི་ལྷག་པོ་བཞི་པོ་འདི་ལུང་དང་ལས་བརྒྱ་རྩ་གཅིག་གི་གཞུང་དང་རྒྱ་དཔེར་
མེད་པའི་ཕྱིར་མ་དག་པར་ཤེས་པར་བྱའོ། །དགེ་སློང་དུ་བསྒྲུབས་ཟིན་པ་དེའི་འོག་ཏུ།
དགེ་སློང་ལས་བྱེད་པ་ནི་གནས་བརྗོད་པ་ལ་སོགས་པའི་སྐབས་ལྷག་མ་དག་བྱ་དགོས་
པས་སྟན་ལས་ལྡང་བར་མི་རིགས་པའི་ཕྱིར། དགེ་སློང་གཞན་གང་ཡང་རུང་བ་གཅིག་
གིས་གྲིབ་ཚོད་གཞལ་བར་བྱའོ། །གཞལ་བ་དེ་ཡང་འདི་ལྟར་བྱ་སྟེ། ཐུར་མ་སོར་བཞི་ཙམ་
གྱིས་གཞལ་བར་བྱ་སྟེ། དེས་གཞལ་ན་མྱུར་ཞིང་སླ་ལ་རྐང་པ་ལ་སོགས་པས་བུལ་བར་
འགྱུར་བའི་ཕྱིར་མི་བཟང་ངོ་། །
མིང་མ་གྲགས་པས་གཞན་གྱི་ཐ་སྙད་བསྟན་པའི་ཕྱིར་ཐུར་མས་གཞལ་བའི་གྲིབ་མ་
29]



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཇི་ཙམ་ཡོད་པ་སྟེ། དེ་དང་ཚད་མཉམ་པའི་གྲིབ་མ་སོར་བཞི་པ་དེ་སྐྱེས་བུ་ཞེས་བརྗོད་
པར་བྱ། གྲིབ་མ་སོར་རེ་རེ་ལ་རྩ་བ་ཞེས་བརྗོད་པར་བྱ། རྩ་བ་དང་རྐང་པ་གཉིས་འགྱུར་
ཁྱད་དོ། །དེའི་འོག་ཏུ་ཉིན་མཚན་གྱི་ཆ་བརྗོད་པར་བྱ་སྟེ། སྔ་དྲོའི་གྲིབ་ཚོད་སྐྱེས་བུ་དང་
རྐང་པ་འདི་སྙེད་ཅིག་ལ་ཞེས་དང་། གུང་གི་གྲིབ་ཚོད་སྐྱེས་བུ་དང་རྐང་པ་འདི་སྙེད་ཅེས་
བརྗོད། སྔ་དྲོའི་གྲིབ་མ་སྐྱེས་བུ་དང་རྐང་པ་གང་མང་བ་དེ་རྒན། ཕྱི་དྲོའི་གང་ཉུང་བ་དེ་
རྒན་ནོ། །འདིར་ཉི་མ་བརྒྱད་ཆ་ཤར་བ་དང་། བཞི་ཆ་ཤར་བ་ཞེས་པ་ལ། གཞི་འགྲེལ་
ལས། ཉི་མའི་དཀྱིལ་འཁོར་གྱི་བཞི་ཆ་དང་བརྒྱད་ཆ་ལ་འཆད། དུལ་ལྷས། ཉི་མ་ཤར་བ་
ནས་ནུབ་ཀྱི་བར་གྱི་ལམ་ཇི་སྲིད་ཡོད་པའི་བཞི་ཆ་དང་བརྒྱད་ཆ་ལ་སོགས་ལ་འཆད་པ་ནི་
ཕྱི་མ་ལེགས་ཏེ། དེ་ལྟ་མ་ཡིན་ན་ཉི་མ་སྤྲིན་ལ་སོགས་པས་སྒྲིབ་པ་ན་དུས་ཀྱི་ཁྱད་པར་མི་
ཕྱེད་པའི་ཕྱིར། དེའི་འོག་ཏུ་ལོ་ཚིགས་ཤེས་པར་བྱ་བའི་དུས་ཚོད་བརྗོད་པར་བྱ་སྟེ། དུས་
ཚོད་ནི་ལྔ་སྟེ། དགུན་གྱི་དངོས་པོ་ནི་དགུན་གྱི་དུས། དཔྱིད་ཀྱི་དངོས་པོ་ནི་དཔྱིད་ཀྱི་དུས།
དབྱར་གྱི་དངོས་པོ་ནི་དབྱར་གྱི་དུས། དུས་ཐུང་ངུར་གནས་པའི་ཕྱིར་ཤི་བ་དང་འདྲ་བས་
ཐུང་ངུ་ཡང་དེ་ཡིན་ལ། དབྱར་ཡང་དེ་ཡིན་པས་དབྱར་ཐུང་ངུ་སྟེ། ཐུང་ངུའི་སྐད་དོད་ལ་ཤི་
བ་ཡོད་དོ། །དུས་རིང་བའི་ཕྱིར་རིང་པོ་ཡང་དེ་ཡིན་ལ་དབྱར་ཡང་དེ་ཡིན་པས་དབྱར་རིང་
པོའི་དུས་སོ། ། །
དེ་དག་གི་ཚད་བརྗོད་པར་བྱ་བའི་ཕྱིར་དེ་ལ་དགུན་གྱི་དུས་ནི་ཟླ་བ་བཞི་སྟེ། སྟོན་
ཟླ་ཐ་ཆུང་ཉ་ནས་དཔྱིད་ཟླ་ར་བའི་བར་རོ། །དཔྱིད་ཟླ་ར་བའི་ཉ་ནས་དབྱར་ཟླ་ར་བའི་
ཉའི་བར་ནི་དཔྱིད་ཀྱི་དུས་ཟླ་བ་བཞིའོ། །དབྱར་ཟླ་འབྲིང་པོའི་ཉ་ནས་དབྱར་ཟླ་ཐ་ཆུང་
ཉའི་བར་ནི་དབྱར་གྱི་དུས་ཟླ་བ་གཅིག་གོ །དབྱར་ཐུང་ངུའི་དུས་ནི་དབྱར་ཟླ་ཐ་ཆུང་གི་
ཚེས་བཅུ་དྲུག་གི་ཉིན་ཞག་གཅིག་གོ །དབྱར་རིང་པོའི་དུས་ནི་དབྱར་ཟླ་ཐ་ཆུང་གི་ཚེས་
བཅུ་༼བདུན་༽ནས་སྟོན་ཟླ་ཐ་ཆུང་ཉའི་བར་ཉིན་ཞག་གཅིག་གིས་ཟླ་བ་གསུམ་དུ་མ་ཆོག་
292



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
པའོ། །ཉ་ནས་ཞེས་པ་ཐམས་ཅད་དེ་ཉིད་བགྲང་བ་མིན་གྱི་དེའི་ཕྱི་དེ་ནས་མགོ་འཛུགས་
པར་ཤེས་པར་བྱའོ། །
འདི་ནི་ལོ་ཙཱ་བ་ཆེན་པོ་རྣམས་ཀྱིས་བོད་ན་ཟླ་བ་ཡར་ངོ་སྔོན་དུ་འགྲོ་བ་གྲགས་ཆེ་
བས་དེ་དང་བསྟུན་ནས་བསྒྱུར་བ་ཡིན་གྱི། ཆོས་མངོན་པ་ལས། ཟླ་བ་ཐམས་ཅད་ཀྱང་
མར་གྱི་ངོ་སྔ་སྟེ། ཞེས་བཤད་ཅིང་། རྒྱ་དཔེ་ལ་ཐམས་ཅད་མར་ངོ་སྔོན་འགྲོར་ཡོད་ཅིང་།
ལས་ཆོག་གི་རྒྱ་དཔེ་ལས། དེ་ལ་དགུན་གྱི་དུས་ཟླ་བ་བཞི་ན་མགོ་དང་རྒྱལ་དང་མཆུ་དབོ་
དང་ཅན་ནོ་ཞེས་གསུངས་ལ། དགེ་སློང་གི་ལོ་དྲི་ལས་ཀྱང་། དགུན་གྱི་ཟླ་བ་བཞི་པོ་གང་
ཞེ་ན། དགུན་ཟླ་ར་བ་དང་དགུན་ཟླ་འབྲིང་པོ་དང་དགུན་ཟླ་ཐ་ཆུང་དང་དཔྱིད་ཟླ་ར་བའོ་
ཞེས་གསུངས་སོ། །དེ་ལ་མདོ་སྡེ་ཉི་མའི་སྙིང་པོ་ནས། ཚེས་བཅོ་ལྔ་ལ་སྐར་མ་ཐ་སྐར་
འབྱུང་བ་དེ་སྟོན་ཟླ་འབྲིང་པོ་ཟླ་བ་བཅུ་གཉིས་པ་སྟེ་དེས་ལོ་རྫོགས་ནས་ཚེས་བཅུ་དྲུག་ལ་
སྐར་མ་བྲ་ཉེ་འབྱུང་བ་ནས་ལོ་མགོ་བཟུང་སྟེ་གཉིས་དང་སྨིན་དྲུག་འཛོམས་པ་སྟོན་ཟླ་ཐ་
ཆུང་ཡིན། དེ་ནས་ཟླ་བ་བཞི་པ་ཉ་དང་མཆུ་འཛོམས་པ་དང་དགུན་ཐ་ཆུང་ལ་ལྷོ་བགྲོད་
མཐར་ཐུག་ན་ཟླ་བ་ལྔ་པ་དཔྱིད་ཟླ་ར་བ་དབོ་ལ་སྐར་མ་བྱ་སྦོའི་སྟེང་ནས་ལྡོག་པ་དེ་
བཞིན་དུ། སྟོན་ར་ཁྲུམ་སྟོད་ཀྱི་ཟླ་བ་ཤར་བ་དང་། ཉི་མ་སྐར་མ་མཆུའི་སྟེང་ནས་ལྡོག་སྟེ།
དེ་དག་དང་པོ་དྲང་སྲོང་ལྔ་བོང་ཞེས་བྱ་བས་བཤད་པ་ཡིན། དེ་ནས་སངས་རྒྱས་བྱོན་གྱི་
བར་ལ་ཉི་མ་ལྡོག་པ་ཟླ་བ་གཅིག་གིས་སྔ་རུ་སོང་སྟེ། དེ་དུས་དབྱར་ཉི་རྒྱལ་སྟོད་དང་།
དགུན་ཉི་མ་ཆུ་སྨད་ཀྱི་སྟེང་དུ་ལྡོག་པའི་ཕྱིར་རོ། །སྐར་མ་གང་གི་སྟེང་དུ་ལྡོག་པར་མི་
མཐུན་ཡང་དཔྱིད་ར་དང་སྟོན་ར་ལ་ལྡོག་པར་མཐུན་ཏེ། མཛོད་དུ། དབྱར་གྱི་ཟླ་བ་གཉིས་
པ་ཡི། །ཐ་མའི་ཚེས་དགུ་ནས་མཚན་རིང་། །དགུན་རྣམས་ཀྱི་ནི་བཞི་པ་ལ། །ཐུང་ངུ་
འགྱུར་རོ་ཉིན་མོ་ལྡོག །དེ་ལ་རང་འགྲེལ་དང་འདུས་བཟང་མར། དབྱར་གྱི་གཉིས་པ་
དབྱར་ཐ་ཆུང་དང་། དགུན་གྱི་བཞི་པ་དགུན་ཐ་ཆུང་དུ་བྱས་པ་འགྱུར་ནོར་བ་ཡིན་ཏེ། དེའི་
293



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
འགྲེལ་བཤད་དུ་དབྱར་གྱི་ཟླ་བ་ནི་དབྱར་ཟླ་འབྲིང་པོའི་ཉ་ནས་སྟོན་ཟླ་ཐ་ཆུང་ཉའི་བར་ཟླ་
བ་བཞི་ཡིན་ལ། ཟླ་བ་ཐམས་ཅད་ཀྱང་མར་གྱི་ངོ་སྔ་སྟེ། དེ་ལ་སྟོན་ཟླ་ར་བ་ཡར་གྱི་ངོའི་
ཚེས་དགུ་ནས། མཚན་མོ་རིང་པར་འགྱུར་རོ་ཞེས་པས་སོ། །དེ་ནས་ཡང་ངོ་སྔོན་འགྲོ་
ལྟར་ན། དབྱར་ཉི་མར་ངོ་ལ་ལོག་ན་དབྱར་ཟླ་ཐ་ཆུང་ཡར་ངོ་ལ་ལྡོག་ནས་སྟོན་ཟླ་ཐ་ཆུང་
ར་བ། དགུན་ཉི་མར་ངོ་ལ་ལོག་ན་དགུན་ཟླ་ཐ་ཆུང་། ཡར་ངོ་ལ་ལོག་ན་དཔྱིད་ཟླ་ར་བར་
ཤེས་པར་བྱ་ལ་མར་ངོ་སྔོན་འགྲོའི་ལུགས་ཀྱི་དགུན་ཉི་གང་ལོག་དཔྱིད་ཟླ་ར་བ། དབྱར་ཉི་
གང་ལོག་སྟོན་ཟླ་ར་བ་ཡིན་ལ། དེ་དང་བསྟུན་ཏེ་རྣམ་གཞག་བྱའི། ཉ་དྲུག་འཛོམས་པ་ལ་
སྟོན་ཟླ་ཐ་ཆུང་དུ་བྱས་ན་གཡུལ་ཐོན་ན་དགག་དབྱེ་བྱ་དགོས་པར་འགྱུར་བས་སོ། །དེ་
བཞིན་དུ་དགུན་ཟླ་བཞི་པ་དབོ་ཡི་ཉ་ལ་བྱས་ན། དེའི་ཟླ་བ་གཉིས་ཀྱི་གོང་དུ་དགུན་ཉི་
ལྡོག་པས་དུས་ཚོད་ཐམས་ཅད་འཆོལ་བར་འགྱུར་རོ། །
དེ་ལྟར་ལུང་དུ་དངོས་སུ་གསུམ་ལས་མ་གསུངས་ཀྱང༌། དོན་གྱིས་ལོ་ལ་སོགས་
པའང་བརྗོད་དགོས་སོ། །ཁ་ཅིག་བྱི་བ་ལ་སོགས་པ་རྒྱ་ནག་གི་ལུགས་ཡིན་པས་མི་འཐད་
ཟེར་མོད་ཀྱི། རྒྱ་གར་ན་བྱི་ལ་སོགས་ཀྱི་ཐ་སྙད་མེད་ཀྱི། རྒྱལ་པོའི་ལོ་བཅོས་ཀྱི་རྗེས་སུ་
འབྲང་བས་དེའི་ལོ་ཚིགས་གོ་དགོས་སོ། །དགེ་ཚུལ་གྱི་ལོ་དྲིར། རྒྱལ་པོ་ཤཱཀྱ་བྱུང་བའི་
དུས་ན་ལོ་དགུ་བརྒྱ་བཞི་བཅུ་རྩ་ལྔ་ལོན་པའི་འོག་ཏུ་དཔལ་ལྡན་ས་སྐྱོང་ལྷ་རྣམ་པར་རྒྱལ་
བས་སྲིད་མཛད་ནས་ལོ་བཅུ་དགུ་འདས་པ་ན། དབྱར་ཟླ་ར་བའི་མར་ངོའི་ཚེས་གསུམ་ལ།
ཡུལ་མ་ག་དྷའི་དཔལ་སེང་གེ་གོ་ཆ་བྱུང་བའི་གཙུག་ལག་ཁང་ཆེན་པོར་རབ་ཏུ་བྱུང་བ་
བདག་ཉིད་ནི་ཤཱཀྱའི་དགེ་ཚུལ་མཐའ་ཡས་དཔལ་སྐྱོང་ངོ་ཞེས་གསུངས་པའི་ཕྱིར་ལོ་
ཚིགས་བརྗོད་དགོས་ལ། ལོ་མགོ་འཛིན་ལུགས་ནི་གཞི་འགྲེལ་ལས། དེའི་འོག་ཏུ་དུས་
ཚོད་བརྗོད་པར་བྱ་སྟེ། ཞེས་བྱ་བ་ནི་ལོ་ཚིགས་ཤེས་པར་བྱ་བའི་ཕྱིར་ཏེ་ཞེས་གསུངས་ལ།
གཎྜིའི་དུས་ཀྱི་མདོ་ལས། དགེ་སློང་རྣམས་ལ་ལོ་རྣམས་ཀྱི་དུས་བཤད་པར་བྱ་བའི་ཞེས་
294



བྱ
ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
གསུངས་ནས་དགུན་ཟླ་ར་བ་ནས་མགོ་ཙམ་ནས་གསུངས་པའི་ཕྱིར་དང་། རྒྱལ་པོ་སྲས་
ཀྱིས། སངས་རྒྱས་པ་ཐམས་ཅད་ཀྱི་དུས་ཀྱི་དང་པོ་ནི་དགུན་དག་ཡིན་ནོ་ཞེས་བཤད་པས།
དུས་ཚིགས་ཀྱི་མགོ་དང་ལོ་མགོ་གནད་གཅིག་པས། དབྱར་ཉི་ལོག་པའི་ཟླ་བ་དེ་མར་ངོ་
སྔོན་འགྲོའི་ལུགས་ཀྱི་ཟླ་བ་བཅུ་པ་ཡིན། དེ་ནས་ཟླ་བ་གཉིས་འདས་པས་ལོ་རྫོགས་ཏེ།
མར་ངོ་སྔོན་འགྲོའི་ལུགས་ཀྱི་མགོའི་ཟླ་བ་དགུན་ཟླ་ར་བའི་མར་ངོའི་ཚེས་གཅིག་ནས་
མགོ་བཟུང་ངོ༌། །
གཞི་འགྲེལ་དུ། དུས་ཚིགས་ལྔ་པོ་དག་གིས། ཟླ་བ་འདིའི་ཚེས་གྲངས་འདི་ལ།།
ཉིན་མོའི་ཆའི་གྲིབ་ཚོད་སྐྱེས་བུ་དང་རྩ་བ་འདི་ཙམ་ལ་ཁྱོད་རྫོགས་པར་བྱས་པ་ཡིན་ནོ་
ཞེས་གསུངས་པས། ཕྲ་རིམ་ནས་བཙལ་ནས་རགས་རིམ་ནས་བརྗོད་དགོས་པ་དང་། ཟླ་
བ་དང་ཚེས་གྲངས་བརྗོད་དགོས་པ་ཡང་དེ་ཉིད་ཀྱིས་ཤེས་ལ། དབྱར་ཟླ་ར་བའི་མར་ངོའི་
ཞེས་གསུངས་པའི་ཕྱིར་དེའི་དབྱེ་བ་ཡང་བརྗོད་དགོས་སོ། །འདིར་དུས་ཚོད་ལྔར་བྱས་པ་
ནི་དབྱར་ཐུང་ངུ་ངོས་གཟུང་བའི་དོན་དུ་བྱས་པ་སྟེ། དེའི་དགོས་པ་ཡང་དེ་ལས་འདས་ན་
དབྱར་ཁས་བླང་པ་མི་ཆགས་པར་ཤེས་པའི་དོན་དུའོ། །དུས་དྲུག་ཏུ་བསྟན་པ་ནི་གསོ་སྦྱོང་
མི་ཐུབ་པ་ངོས་གཟུང་བའི་དོན་དུ་ཡིན་ལ། བཞིར་བསྟན་པ་ནི་འཇིག་རྟེན་གྲགས་པ་དང་
བསྟུན་པ་ཡིན་ནོ། །གསུམ་དུ་བསྟན་པ་ནི་ཕྱག་དར་ཁྲོད་ཀྱི་གོས་ངོས་གཟུང་བའི་དོན་དུའོ། །
དེ་ལྟར་བསྙེན་པར་རྫོགས་པའི་དགེ་སློང་གི་དངོས་པོ་ཐོབ་ནས་ཚུལ་ཁྲིམས་དང་ལྟ་བ་དང་
སྤྱོད་པ་དང་། འཚོ་བ་མ་ཉམས་པ་ཞིག་དགོས་ལ། ལུང་དུ་འཚོ་བ་ཉམས་པ་ཡིན་པ་ཇི་ལྟ་
བུ་ཞེ་ན། དེའི་འཚོ་བ་མ་དག་པར་གྱུར་ལ་ཞེས་གསུངས་པས། འཚོ་བ་མ་དག་པ་ལོག་འཚོ་
དག་པའི་དོན་དུ། དུས་ཚོད་བརྗོད་པ་དེའི་འོག་ཏུ་སེམས་ལས་སུ་རུང་བར་བྱ་བའི་ཕྱིར་
ཚངས་པར་སྤྱོད་པའི་གནས་རྣམས་བརྗོད་པར་བྱ་སྟེ། ཕྲན་ཚེགས་འགྲེལ་དུ། ཆོས་བཞི་
བསྟེན་པས་ནད་པ་འཚོ་བར་བྱེད་པ་དང་། ཆོས་གསུམ་བསྟེན་པས་རང་བཞིན་དུ་གནས་པ་
295



1|
•ན་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
ཡིན་ཏེ། རང་བཞིན་དུ་གནས་པ་ནི་བསོད་སྙོམས་དང་གནས་མལ་དང༌། བགོ་བ་དག་
ཡིན་ལ། ནད་པའི་ནི་སྨན་དང་བཅས་པ་ཡིན་ཏེ། འཚོ་བའི་དོན་དུ་གཉེར་བར་བྱ་བ་དང་།
བསྟེན་པར་བྱ་བ་ཡིན་པའི་ཕྱིར་གནས་མིན་ནོ། །དེ་རྣམས་བརྗོད་པ་ནི་སེམས་ལས་སུ་རུང་
བར་བྱ་བའི་ཕྱིར་ཡིན་ནོ། །གོས་ཕྱག་དར་ཁྲོད་དང་། གནས་མལ་ཤིང་དྲུང་དང་། ཟས་
བསོད་སྙོམས་པ་དང་། སྨན་བསྐུས་ཏེ་བོར་བ་བཞི་པོ་འདི་དག་ནིའོ། །མཁྱེན་ཅིང་ཞེས་
པ་ནི། ཟག་པ་དང་བཅས་པའི་ཡེ་ཤེས་འཇིག་རྟེན་པའི་མཁྱེན་པས་སོ། །གཟིགས་པ་ཞེས་
བྱ་བ་ནི་ཟག་པ་མེད་པའི་ཡེ་ཤེས་འཇིག་རྟེན་ལས་འདས་པའི་མཁྱེན་པས་སོ། །
སྔར་བཤད་པའི་རྣམ་པ་དེ་ལྟར་རབ་ཏུ་བྱུང་བ་དང་བསྙེན་པར་རྫོགས་པའི་དགེ་སློང་
གི་འཚོ་བའི་ཕྱིར་དོན་དུ་གཉེར་བར་བྱ་བ་དང༌། བསྟེན་པར་བྱ་བའི་ཕྱིར་གནས་སུ་
གསུངས་ཏེ། གནས་བཞི་པོ་དེ་ལ་གནས་ན་དགེ་སློང་ལེགས་པར་གསུངས་པའི་ཆོས་
འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་སྟེ། དེ་ལ་
དགེ་སློང་ལ་རབ་ཏུ་གཅེས་པའི་མདོ་ལས། ངོ་བོ་དབྱེ་དང་སྒྲ་འཇུག་ཆེད་བྱ་བ། །བཞི་པོ་
འདི་དག་ཐུབ་པས་གསུང་དུ་གསོལ། །ཞེས་པས་དགེ་སློང་རང་གི་ངོ་བོ་གདམས་པ་སྟེ། རྩ་
བ་བཞི་སོགས་ཉིས་བརྒྱ་ལྔ་བཅུ་གསུམ། །ཆེད་དུ་བྱ་བ་རྣམ་དག་ཚུལ་ཁྲིམས་ཏེ། །དབྱེ་ན་
མིང་གི་དགེ་སློང་གང་ཡིན་དང་། །རྟགས་ཙམ་འཛིན་དང་ཡང་དག་དགེ་སློང་སྟེ། སྒྲ་འཇུག་
རྣམ་པར་ཟད་ཕྱིར་དང་། །དགེ་བ་སློ་དང་ཟས་སློང་དང་། །ཞི་བར་གནས་དང་ལམ་ཞུགས་
དང༌། །ལེགས་པར་འཚོ་དང་ཆགས་སྤངས་དང་། །ཡིད་འོང་ཕྱིར་ན་དགེ་སློང་ཡིན། །ཞེས་
པས་རང་གི་ངོ་བོ་ལུས་ངག་གི་འཆལ་བ་བདུན་ཡང་དག་པར་གདམས་པ། ཆེད་དུ་བྱ་བ་
ཚུལ་ཁྲིམས་རྣམ་པར་དག་པ་ཡིན། སྒྲ་འཇུག་པའི་རྒྱུ་མཚན་སམ་ཊི་ཏའི་སྐད་ལ། བིཀ་
ཞེས་པ་སློང་མོ་བའམ་སྤྲང་པོའི་མིང་སྟེ། དེ་ལ་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་སྒྲ་
འཇུག་པའི་རྒྱུ་མཚན་འདི་ལ་བརྟེན་ནས། དགེ་ཞེས་སླ་ཐབས་སུ་བསྣན་ནས་དགེ་སློང་
296



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ཞེས་བསྒྱུར་ཏེ། བིཀཱ་ལ་ཡི་གེ་ཕྱིས་པ་བསྣན་པའི་ངེས་ཚིག་གིས། བི་དྷ་བསྣན་པ། ཀཱ་ཡ་
ཟད་པ་སྟེ་ལུས་ངག་གི་འཆལ་བ་བདུན་རྣམ་པར་ཟད་པའི་ཕྱིར་དང་། དགེ་བ་སློང་བར་
བྱེད་པ་དང་། ཟས་བསོད་སྙོམས་སུ་སློང་བར་བྱེད་པ་དང་། བྷི་བི་ཏུར་བསྒྱུར། ཀ་ཧ་རུ་
བསྒྱུར། བི་ཧ་ར་གནས་པ། ཤ་ཥ་རུ་བསྒྱུར་ནས་ཤ་མ་ཞི་བ་སྟེ། ཞི་བར་གནས་པས་ན་དགེ་
སློང་། ཡང་ཀ་ཊ་རུ་བསྒྱུར་ནས། ཨ་བིཊྚ་ཞུགས་པ། ཁུ་པུ་རུ་བསྒྱུར་ནས། པུ་མཱརྒ་ལམ་སྟེ་
ལམ་བཟང་པོ་ལ་ཞུགས་པས་ན་དགེ་སློང་ངོ༌། །ལོག་འཚོ་སྤངས་ནས་སློང་མོས་ལེགས་
པར་འཚོ་ཞིང༌། ཡོ་བྱད་ཀུན་ཏུ་འཛིན་པའི་འཆགས་པ་སྤངས་པས་དགེ་སློང་། ཨ་བྷི་མ་ནོ་
དྷ་ར་མངོན་པར་ཡིད་དུ་འོང་བས་ན་དགེ་སློང་ངོ༌། །དབྱེ་ན་གསུམ་ལས་འདིར་ཡང་དག་
པའི་དགེ་སློང་གི་དངོས་པོར་འགྱུར་རོ། ། །
འོ་ན་སྔར་གྱུར་ཟིན་མོད་སྙམ་ན། སྔར་ཐོབ་ཟིན་ཡང་དེ་ལ་མ་གནས་ན་འཆལ་བར་
འགྱུར་བའི་ཕྱིར་རོ། །དེ་ལྟར་སྤྱིར་བརྗོད་ནས་བྱེ་བྲག་ཏུ་ཕྱེ་སྟེ་བརྗོད་ན། བཞི་གང་ཞེ་ན་
ཞེས་སྨོས་ཏེ། ལུང་དུ། དགེ་སློང་དག་རབ་ཏུ་བྱུང་བས་ནི་མཐའ་འདི་གཉིས་ལས་བརྟེན་
པར་མི་བྱ། བསྙེན་པར་མི་བྱ། བསྙེན་བཀུར་མི་བྱ་སྟེ། གཉིས་གང་ཞེ་ན། འདོད་པ་རྣམས་
ལ་འདོད་པའི་བསོད་སྙོམས་ཀྱི་རྗེས་སུ་བརྩོན་པ་དམན་པ་ངན་པ་ཐ་ཆད་མ་རབས་གང་
ཡིན་པ་དང་། བདག་ཉིད་དུབ་པ་ལ་རྗེས་སུ་བརྩོན་པ། སྡུག་བསྔལ་བ་ལ་འཕྱ་བ་མིན་པ།
གནོད་པ་དང་ལྡན་པ་གང་ཡིན་པའོ། །ཁྱོད་ཀྱིས་མཐའ་འདི་གཉིས་ལ་མི་བསྟེན་པར།།
དབུ་མའི་ལམ་མིག་འབྱེད་པ་ཡེ་ཤེས་འབྱེད་པ། ཉེ་བར་ཞི་བར་གྱུར་པ་མངོན་པར་ཤེས་པ་
དང་། རྫོགས་པར་བྱང་ཆུབ་པ་དང་། མྱ་ངན་ལས་འདས་པར་འགྱུར་བ་ཡོད་དོ་ཞེས་སོ། །
མདོ་ལས་དགེ་སློང་དག་མཐའ་གཉིས་སྤང་བར་བྱ་སྟེ། འདོད་པ་བསོད་སྙོམས་ཀྱི་མཐའ་
དང་ངལ་ཞིང་དུབ་པའི་མཐའོ། །མཐའ་གཉིས་སྤངས་པ་དབུ་མའི་ལམ་བསྟེན་པར་བྱའོ། །
ཞེས་གསུངས་པས། གོས་བཟང་པོ་མི་རུང་བ་དང་རུང་བ་ལ་ཡང་རྙེད་དཀའ་བ་ལ་ཆགས་
297



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་གསུམ་པ།
པས་འབད་བརྩོན་གྱིས་སྒྲུབ་པ་ནི་ཁ་ན་མ་ཐོ་བ་བསྐྱེད་པའི་ཕྱིར་སྤང་དགོས། ཞེས་པ་
འདོད་པ་བསོད་སྙོམས་ཀྱི་མཐའ་སྤོང་བ་ནི། གོས་ཀྱི་ནང་ན་ཕྱག་དར་བཞིན་དུ་བོར་བའི་
ཕྱིར་ཕྱག་དར་འདྲ་བའི་གོས་ནི་ཕྱག་དར་ཁྲོད་དོ། །ཡང་ན་ཕྱག་དར་དག་གི་ནང་ན་འདུག་
པའི་གོས་ཕྱག་དར་དུ་བསགས་པའི་ཞེས་བྱ་བའི་ཐ་ཚིག་གོ ། །
ཕྲན་ཚེགས་འགྲེལ་དུ། འདིར་རླུང་གི་མཐར་ཐུག་པ་ནི་ངོགས་ཡིན་ཏེ་དེར་རྫོགས་
པའི་ཕྱིར་དང་། གོས་ཀྱི་མཐར་ཐུག་པ་ནི་ཕྱག་དར་ཡིན་ཏེ་དེར་རྫོགས་པ་ཉིད་ཀྱིས་
ཕྱིར་རོ། །དེ་ལ་ཕྱག་དར་དང་ངོགས་གང་ཡིན་པ་དེ་ཕྱག་དར་ཁྲོད་པ་ཡིན་ཏེ། ཤིན་ཏུ་རྙིང་
པ་ཉིད་ཀྱི་ཕྱིར་ལོངས་སྤྱད་དུ་མི་རུང་བ་ཕྱག་དར་དུ་བོར་བ་དོན་དུ་འགྱུར་བ་ཉིད་མ་ཡིན་པ་
དེ་ལ་དེ་སྐད་ཅེས་བྱའོ། །རུང་བ་ཞེས་བྱ་བ་ནི་ཁ་ན་མ་ཐོ་བ་མེད་པའི་ཕྱིར་རོ། །རྙེད་ཀྱང་སླ་
བ་ཞེས་བྱ་བ་ནི་རྩོལ་བ་ཆུང་ངུས་རྙེད་པའི་ཕྱིར་རོ། །གོས་དེ་ལ་རྟེན་པའི་ཚུལ་གྱིས་གནང་
ནའོ། །སྤྲོ་འམ་སྟེ་མོས་ཤིང་འདོད་དམ་ཞེས་འདྲི་བ་ཡིན་ཏེ། དེས་ཀྱང་ལན་དུ་སྤྲོ་ཞེས་
བརྗོད་བྱ་སྟེ། འོག་མ་རྣམས་ལའང་དེ་བཞིན་ནོ། །ངལ་ཞིང་དུབ་པའི་མཐའ་སྤངས་པའི་
ཕྱིར།མདོ་ལས་མྱ་ངན་ལས་འདས་པའི་བསམ་པས་རབ་ཏུ་བྱུང་བ་ཚུལ་ཁྲིམས་དང་ལྡན་པ་
ལ་ནི། གོས་སྟོང་ཕྲག་བརྒྱ་པ་དང་ཟས་རོ་བརྒྱ་པ་དང་ཁང་པ་བརྩེགས་པ་ལྔ་བརྒྱ་པ་ཡང་
འོས་སོ་ཞེས་དང༌། ངེས་འབྱུང་གི་ཚུལ་ཁྲིམས་དང་ལྡན་ན་དགེ་བའི་ཕྱོགས་ལ་བརྩོན་པ་
ཡིན་ན། སྒྲུབ་པའི་ཚེ་ན་ཚེགས་དང་འབད་རྩོལ་གྱིས་བསྒྲུབ་མི་དགོས། ལོངས་སྤྱོད་པའི་
ཚེ་ན་ཆགས་ཞེན་དང་མངོན་ཞེན་དྲག་པོ་མི་སྐྱེ། ངོ་བོ་མི་རུང་བ་མིན་པའི་གོས་བཟང་པོ་
རྩོལ་མེད་དུ་རྙེད་ན་ལོངས་སྤྱད་དུ་རུང་ཞེས་པ། ལྷག་པར་རྙེད་ན་དར་ཞེས་པ། དར་གྱི་
སྲིན་བུ་ལས་བྱུང་བའི་བྱེ་བྲག་ཡུག་ཁྱིམ་རིང་བའོ། ། །
རས་ཡུག་ཆེན་པོ་ནི་རས་བལ་ལས་བྱས་པ། ཁྲུ་བཅུ་གཉིས་ཀྱི་ཚད་དོ། །བེའུ་རས་
ནི་བེའུ་རས་སྤུ་ཅན་ནོ། །དར་ལ་ནི་དར་སྲབ་མོ་རྒྱུ་སྤུན་སེང་བག་ཅན་ནོ། །ཕྲན་ཚེགས་
298



ཚིགས་གསུམ་རིམ་ཅན་དུ་སྒྲུབ་པའི་རྣམ་པར་བཞག་པ།
ལས། དར་ལ་ནི་རྒྱུ་དང་སྤུན་ཐགས་རན་མ་ཞིག་པ། མཐོང་བ་ལ་སྒྲིབ་པར་ནུས་པ་མ་ཡིན་
པའི་གོས་ལ་བྱའོ་ཞེས་སོ། །མོན་དར་ཞེས་པ་ནི་དར་གྱི་སྲིན་བུ་ལས་བྱུང་བའི་རྫས། ཕྲན་
ཚེགས་ལས། མོན་དར་ཞེས་པ་ནི་རྩའི་རིགས་ཀྱི་ཤུན་པ་ལས་བྱས་པའི་གོས་ཡིན་ནོ། །
བེའུ་རས་ཡུག་ཆེན་ནི། རས་ཀྱི་རྣམ་པ་སྤུ་ཅན་ཆེན་པོའོ། །བེའུ་རས་དམར་པོ་ཞེས་
བྱ་བ་ནི་བེའུ་རས་ཀྱི་རྣམ་པ་དམར་པོའོ། །བེའུ་ཕྲུག་ཅེས་བྱ་བ་ནི་རས་ཀྱི་རྣམ་པ་སྤུ་ཅན་ཕྲ་
མོའོ། །ཕྲན་ཚེགས་འགྲེལ་ལས། ཕྱག་རིས་ངོས་མ་ལས་གཅིག་ཞུས་དག་
299



དཔེ་སྒྲིག་
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
རྩོམ་པ་པོ། མང་ཐོས་ཀླུ་སྒྲུབ་རྒྱ་མཚོ།
རྩོམ་སྒྲིག་འགན་འཁུར་བ། བསོད་ནམས་ཚེ་བརྟན།
མདུན་ཤོག་བཟོ་སྐྲུན་པ། པད་རྡོ།
སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
དཔེ་སྐྲུན། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
དཔེ་སྐྲུན་ཁང་ས་གནས། ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
བརྒྱུད་འཚོང་། རྒྱལ་ཡོངས་ཞིན་ཧྭ་དཔེ་ཁང་།
དེབ་ཚད། 170mm x 230mm
སྤར་ཤོག་
231
སྤར་གཞི། 2016 ལོའི་ཟླ་12པར་ཐེངས་དང་པོ་བསྒྲིགས།
སྤར་ཐེངས། 2016 ལོའི་ཟླ་12པར་ཐེངས་དང་པོ་སྤར།
སྤུར་གྲངས།
1-2000
དཔེ་རྟགས། ISBN 978-7-80589-860-5
དཔེ་རིན།
སྒོར། 462
སླར་གཞི་སྒེར་བདག་ཡིན་པས་འདྲ་བཅོས་སྦྱར་འདེབས་མི་ཆོག



图书在版编目(CIP)数据
芒堆·鲁珠嘉措文集:全11册:藏文/芒堆·鲁珠
嘉措著,拉萨,西藏藏文古籍出版社, 2016.11
ISBN 978-7-80589-858-2
I. 0芒…II. 0芒…. 0藏学一文集一藏语
N. OK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11册)
作者 芒堆·鲁珠嘉措
责任编辑 索朗次日
封面设计 巴多
编 四川藏文古籍保护编务院
版 西藏藏文古籍出版社
址 拉萨市色拉南路邮编 850010
刷,四川嘉创印务有限责任公司
| 全国新华书店
本 170mm x 230mm
印张 231
次 2016年12月第1版第1次印刷
印 数 1-2000
标准书号ISBN 978-7-80589-858-2
定 价 462.00 (1-11册)
社印经开印
版权所有翻印必究



责任编辑 索朗次回
封面设计 多
ISBN 978-7-80589-858-2
1978780 $ 898582)
定价:462.00元(1-11册)
