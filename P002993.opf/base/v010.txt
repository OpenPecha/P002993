ངe''བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
13CN7730
Work:
LCCN:
W3CN7719
n/a
ImageGroup:
ISBN:
na
Title:
གཅན་རོང་བསྟན་འཛིན་གྱི་གསུང་རྩོམ།
Igcan rong bstan 'dzin gyi gsung rtsom/
10-be-supplied
Author:
10-be-supplied
n/a
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
11
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



གངས་ཅན་རིག་བཅུད་ ༡༠
༡༣༢༽
ན་ འ ས ད ཊ
སྒྲུབ་རྫོག
མ་
རབོད་ཡིག དཔེ་ཉི་
ངལག་ཁ
ཝེ་ཁྱོན
དོན་གོ། །
ཚོ0*
STMPS
༄༅། །ཚར་པ་ནཱལེནྡའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་བཅུ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



|
༧
ག་ས་ཅན་རིག་བཅུད་ ༡༣༢
SIMPS
༄༅། །ཚར་པ་ནཱ་ལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་བཅུ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང༌།



བཀའ་འདྲི་ཞུ་ཡུལ།
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར། །
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁྲོ་ཐར་འཇམ་བློ།
འགན་འཛིན་གཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སངས་རྒྱས་བསྟན་འཛིན།
ཟླ་བ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ།
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ།
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགས་རྣམས་མ་ལུས་ཉེར་བསལ་ཏེ། ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



དཀར་ཆག་
སློབ་བཤད་བརྒྱུད་འདེབས་ལམ་རིམ་གསོལ་འདེབས་བྱིན་རླབས་ཕོ་ཉ། ......
དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་
སེམས་ཀྱི་ངལ་གསོ། …...…..
གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་
སྐལ་བཟང་ཀུ་མུད་གསར་པའི་ཁ་འབྱེད།
གསུང་ངག་སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་གསར་པའི་ཐིག་ཕྲེང་
སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་
འཁོར་འདས་དབྱེར་མེད་ལྟ་བའི་སྐབས། ....
གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་
ཕྱི་བསྐྱེད་རིམ་གྱི་ཁྲིད།
སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་གསར་པའི་ཐིག་ཕྲེང་ལས་
ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད།
བོགས་འབྱིན་སྤྱོད་པ་དང་བཅས་པ། ...
གསུང་ངག་སློབ་བཤད་ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། །
བུམ་དབང་གི་འདའ་ཀ་མ། བར་དོ། རྨི་ལམ། སྒྱུ་ལུས་དང་བཅས་པའི་ཁྲིད་རིམ།....
བཟཟབཟ215



དཀར་ཆག
ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། .........
ཁམས་འདུས་པ་བར་པའི་ཁྲིད་ཡིག .....….....
སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
..........
.281



༄༅། །སློབ་བཤད་བརྒྱུད་འདེབས་ལམ་རིམ་གསོལ་འདེབས་
བྱིན་རླབས་ཀྱི་ཕོ་ཉ་ཞེས་བྱ་བ་བཞུགས། །
ཨོཾ་སྭ་སྟི་སིདྡྷཾ། ལམ་འབྲས་བུ་དང་བཅས་པའི་བརྒྱུད་པ་ལམ་རིམ་གསོལ་འདེབས་
བྱིན་རླབས་ཀྱི་ཕོ་ཉ་ཞེས་བྱ་བ། ཡི་དམ་དགེས་མཛད་རྡོ་རྗེ་དང་། དབྱེར་མེད་པ་དྲིན་ཅན་
བླ་མ་བློ་གསལ་རྒྱ་མཚོ་གྲགས་པ་རྒྱལ་མཚན་དཔལ་བཟང་པོའི་ཞབས་པད་དྲི་མ་མེད་པ་
ལ་ཕྱག་འཚལ་ལོ། ། །
རྣལ་འབྱོར་དབང་ཕྱུག་འཇམ་མགོན་ས་སྐྱ་པའི། །བརྒྱུད་པ་གསུམ་ལྡན་སྙན་བརྒྱུད་
སྦས་པའི་གཏེར། །སྙིང་པོའི་བཅུད་བསྡུས་ཟབ་མོ་སློབ་བཤད་ཀྱི། །བཀའ་དྲིན་དྲན་ནས་
བློ་གསལ་རྒྱ་མཚོ་ལ། །གསོལ་བ་འདེབས་སོ་སྙིང་དབུས་པདྨར་བྱོན། །འབྲལ་བ་མེད་དོ་
བསླུ་མེད་སྐྱབས་ཀྱི་མཆོག །བྱིན་གྱིས་རློབས་ཤིག་དྲིན་ཅན་ཆོས་ཀྱི་རྗེ། །ཐུགས་རྗེས་
གཟིགས་ཤིག་ཁྱབ་བདག་འཁོར་ལོའི་མགོན། །བཅུ་གསུམ་ས་བརྙེས་སྟོན་པ་རྡོ་རྗེ་འཆང་། །
ཡུམ་མཆོག་སྐུ་ལྔ་མངོན་གྱུར་བདག་མེད་མ། །དེ་སྲས་རྟེན་གྱི་འགྲོས་ཐིམ་བི་རཱུ་པ། །སྙིང་
ནས་གསོལ་བ་འདེབས་སོ་བྱིན་གྱིས་རློབས། །རླུང་སེམས་དབུ་མར་འགགས་པའི་ནག་
པོ་པ། །སྲོག་རྩོལ་དྷུ་ཏིར་ཞུགས་པའི་ཌ་མ་རུ། །འབིགས་བྱེད་གཞོན་ནུའི་གྲོང་ཞུགས་
གཉིས་སྤངས་ཞབས། །སྙིང་ནས་གསོལ་བ་འདེབས་སོ་བྱིན་གྱིས་རློབས། །གཟུང་འཛིན་
རྦ་རླབས་རེངས་པའི་ག་ཡ་དྷར། །སོ་གཉིས་རྩ་མདུད་གྲོལ་བ་འབྲོག་མིའི་ཞབས། །བདེ་
ར



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཆེན་བྱང་སེམས་བརྟན་པའི་མཁར་ཆུང་བ། །སྙིང་ནས་གསོལ་བ་འདེབས་སོ་བྱིན་གྱིས་
རློབས། །ཆོས་སྐུའི་ཞིང་ཁམས་མངོན་གྱུར་དགོན་པ་བ། །མཛོད་སྤུར་འོད་གསལ་ཟིན་
པའི་ས་ཆེན་པ། །ཕོ་ཉའི་ལམ་མཆོག་བརྟན་པ་བསོད་ནམས་ཚེ། །སྙིང་ནས་གསོལ་བ་
འདེབས་སོ་བྱིན་གྱིས་རློབས། །མགྲིན་པའི་འཁོར་ལོ་རབ་ཕྱེ་གྲགས་པའི་ཞབས། །མ་
འདྲེས་གྲུབ་མཐའ་སྙོགས་པའི་པཎྜི་ཏ། །སྙིང་གའི་འདབ་བརྒྱད་བཞད་པ་འཕགས་པའི་
ཞབས། །སྙིང་ནས་གསོལ་བ་འདེབས་སོ་བྱིན་གྱིས་རློབས། །ལྟེ་བའི་ཆུ་སྐྱེས་རབ་གྲོལ་
དཀོན་མཆོག་དཔལ། །བ་གའི་ས་བོན་མངོན་གྱུར་བྲག་ཕུག་པ། །བདེ་སྐྱོང་ཐིག་ལེས་
བརྟན་པ་པུཎྱའི་ཞབས། །སྙིང་ནས་གསོལ་བ་འདེབས་སོ་བྱིན་གྱིས་རློབས། །རྩ་དབྱིབས་
ཡན་ལག་བདུན་མཐོང་ཤཱི་མཱ་ན། །སྟོང་དང་བརྒྱད་བརྒྱའི་རླུང་འགག་བུདྡྷ་ཤྲཱི། །བསྐྱེད་རིམ་
འོད་གསལ་མངོན་གྱུར་ཨེ་ཝཾ་པ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །
ཟུང་ལྡན་ཆོས་མཆོག་མཐར་ཕྱིན་མུས་ཆེན་པ། །སྐྱེ་མེད་བཟོད་པའི་དོན་རྟོགས་བདག་
ཆེན་རྗེ། །ཕྱི་ནང་རྩེ་མོ་བརྙེས་པ་ཀུན་སྤངས་ཞབས། །སྙིང་ནས་གསོལ་བ་འདེབས་སོ་
བྱིན་གྱིས་རློབས།། །།
༈ ཁ་སྐོང་ནི། བདེ་སྟོང་མཆོག་གི་དྲོད་ཐོབ་ཚར་ཆེན་རྗེ། །ཟུང་འཇུག་བདུད་རྩིས་
མྱོས་པའི་མཁྱེན་བརྩེའི་དབང་། །ཉམས་རྟོགས་པད་དཀར་བཞད་པའི་བསླབ་གསུམ་
པར། །སྙིང་ནས་གསོལ་བ་འདེབས་སོ་བྱིན་གྱིས་རློབས། །འཆི་མེད་གྲུབ་པའི་ཐིག་ལེ་
དབང་རབ་རྗེ། །ངེས་དོན་ཟིལ་དངར་འབེབས་མཁས་བཀའ་འགྱུར་བ། །མཆོག་དངོས་
ལང་ཚོ་རྒྱས་པའི་ཞྭ་ལུ་པར། །སྙིང་ནས་གསོལ་བ་འདེབས་སོ་བྱིན་གྱིས་རློབས། །གྲུབ་
གཉིས་ཆུ་གཏེར་ཆེན་པོ་མཁྱེན་རབ་རྗེ། །བྲལ་སྨིན་ནོར་བུའི་གན་མཛོད་རྨོར་ཆེན་ཞབས། །
ཕན་བདེའི་དགའ་སྟོན་སྩོལ་མཁས་གནས་གསར་བར། །སྙིང་ནས་གསོལ་བ་འདེབས་སོ་
བྱིན་གྱིས་རློབས། །འཇམ་མགོན་གྲུབ་པའི་དཔའ་བོ་ཀུན་བློ་རྗེ། །རིམ་གཉིས་རྟོགས་པ་



སློབ་བཤད་བརྒྱུད་འདེབས་ལམ་རིམ་གསོལ་འདེབས་བྱིན་རླབས་ཕོ་ཉ།
མཐར་སོན་འཆི་མེད་ཞབས། །རྡོ་རྗེའི་ས་བརྙེས་ཀུན་དགའ་བསྟན་འཛིན་ལ། །སྙིང་ནས་
གསོལ་བ་འདེབས་སོ་བྱིན་གྱིས་རློབས། །ཚད་མ་བཞི་ལྡན་གདམས་པའི་སྲོལ་ཆེན་
གྱིས། །སྐལ་ལྡན་ཟུང་འཇུག་ལམ་ལ་བཀྲི་མཁས་པ། །རྡོ་རྗེ་འཆང་དངོས་བསྟན་པའི་རྒྱལ་
མཚན་ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །གཞན་ཡང་སློབ་བཤད་
ཟབ་མོའི་སྨིན་གྲོལ་ལ། །བརྟེན་ནས་དངོས་གྲུབ་བརྙེས་པའི་ཚོགས་རྣམས་དང་། །རིགས་
བརྒྱའི་ཁྱབ་བདག་རྩ་བའི་བླ་མ་ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །
ཞེས་སོ། །ཚར་ཆེན་ནས་རྩ་བའི་བླ་མའི་བར་འཇམ་དབྱངས་མཁྱེན་བརྩེའི་དབང་པོའི་
ཞལ་གསུང་དང་། བསྟན་པའི་རྒྱལ་མཚན་བློ་ཀ་གཅིག་བློ་གཏེར་དབང་པོས་དཀྱུས་སུ་
བཅུག་པའོ།། །།
༈ ཚོགས་པར་བཤད་པའི་དྲང་དོན་ཟ་ཟའི་གཏམ། །རྣམ་པར་སྤངས་ནས་སློབ་བུ་
མཆོག་དག་ལ། །གཅེས་པར་གདམས་པ་ངེས་དོན་སྙིང་པོའི་བཅུད། །ཟབ་མོའི་སློབ་
བཤད་འབྱོངས་པར་བྱིན་གྱིས་རློབས། །ཁམས་གསུམ་འཁོར་བར་སྡུག་བསྔལ་རྣམ་
གསུམ་གྱི། །ཉེས་དམིགས་དྲན་ནས་རང་སེམས་ཆོས་དང་བསྲེས། །སྲིད་པའི་བདེ་བ་སྙིང་
པོ་མེད་སྲིད་ནས། །ངེས་འབྱུང་གཏིང་ནས་སྐྱེ་བར་བྱིན་གྱིས་རློབས། །རྙེད་དཀའ་འཇིག་
སླ་རྙེད་ནས་དོན་ཡོད་ལུས། །ངེས་པར་འཆི་དང་ནམ་འཆི་ཆ་མེད་སོགས། །སྙིང་ནས་དྲན་
ཚེ་ཉིན་མཚན་ཡེངས་མེད་པར། །དལ་འབྱོར་སྙིང་པོ་ལོངས་པར་བྱིན་གྱིས་རློབས། །
དཀར་ནག་ལས་འབྲས་བསླུ་བ་མེད་མཐོང་ནས། །ངན་སོང་གསུམ་དུ་ནམ་ཡང་མི་ལྟུང་
བར། །མཐོ་རིས་རྟེན་ལ་ཐར་པའི་གྲོང་འཇུག་པའི། །དམ་ཆོས་ལམ་དུ་ལོངས་པར་བྱིན་
གྱིས་རློབས། །བྱམས་དང་སྙིང་རྗེའི་ཀུན་རྫོབ་བྱང་ཆུབ་སེམས། །རྣལ་མ་འབྱོངས་ནས་
ཐེག་གསུམ་ལམ་གྱི་ལམ། །འཁྱོག་པོ་སྤངས་ནས་ཐེག་མཆོག་ལམ་དུ་སོན། །ལམ་གྱི་
འཁྲུལ་པ་སེལ་བར་བྱིན་གྱིས་རློབས། །ཆོས་དང་གང་ཟག་བདག་འཛིན་འཆིང་བའི་སྒྲོག །
སྒྲ
N



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གཅོད་བྱེད་དོན་དམ་བྱང་སེམས་སྙིང་ལ་འཕོས། །གཉིས་སྣང་འཁྲུལ་པའི་ཚོགས་ཀུན་
གཉིས་མེད་ཀྱི། །ཡེ་ཤེས་རོལ་པར་འཆར་བར་བྱིན་གྱིས་རློབས། །བླ་མེད་ཐེག་པར་རྩ་
ཡིག་རླུང་དང་སེམས། །གནད་དུ་སོང་ནས་ཉམས་སྣང་བཅོ་ལྔ་འཆར། །གསང་བ་རྣམ་
གསུམ་རྒྱན་གྱི་འཁོར་ལོ་ལ། །ཡིད་ཆེས་དགའ་སྤྲོ་སྐྱེ་བར་བྱིན་གྱིས་རློབས། །གྲངས་མེད་
གསུམ་གྱིས་བགྲོད་པ་ཕ་རོལ་ཕྱིན། །ལམ་གྱིས་སུན་ནས་ཚེ་འདི་ཁོ་ན་ལ། །སྐད་ཅིག་ཡུད་
ཀྱིས་བགྲོད་པ་ཉེ་བའི་ལམ། །བླ་མེད་ཐེག་དང་མཇལ་བར་བྱིན་གྱིས་རློབས། །ཡོངས་
འཛིན་བླ་མ་དགེས་པའི་ཞབས་པད་བརྟེན། །དཀྱིལ་འཁོར་ཆེན་པོར་གདན་གསུམ་ཚང་
བའི་དབང་། །རང་རྒྱུད་སྨིན་ནས་དབང་གི་ཆུ་བོའི་རྒྱུན། །མི་ནུབ་དམ་ཚིག་བསྲུང་བར་
བྱིན་གྱིས་རློབས། །ཀུན་གཞི་རྒྱུ་རྒྱུད་གསལ་སྟོང་ཟུང་འཇུག་སེམས། །རང་སོ་བཟུང་ནས་
གཟུང་འཛིན་རྟོག་པ་བྲལ། །འཁོར་འདས་དབྱེར་མེད་ལྟ་བའི་རང་ངོ་འཕྲོད། །རང་སེམས་
དངས་སྙིགས་ཕྱེད་པར་བྱིན་གྱིས་རློབས། །ཕྱི་རོལ་ཡུལ་སྣང་སེམས་སུ་ཐག་ཆོད་ཅིང་། །
འཛིན་བྱེད་སེམས་དེའང་སྒྱུ་མ་ལྟ་བུར་མཐོང་། །རྟེན་འབྲེལ་བརྗོད་བྲལ་རང་མཚང་རིག་
པའི་མོད། །གནས་ལུགས་བདེན་མེད་རྟོགས་པར་བྱིན་གྱིས་རློབས། །རྒྱུ་རྒྱུད་ཐབས་རྒྱུད་
འབྲས་བུའི་རྒྱུད་གསུམ་ལ། །གཞི་ལམ་འབྲས་གསུམ་འཁོར་འདས་དབྱེར་མེད་གནད། །
གཞན་གྱིས་མ་སྤོབས་ཟབ་མོ་སློབ་བཤད་ཀྱི། །སྦས་དོན་སྙིང་ལ་འཇུག་པར་བྱིན་གྱིས་
རློབས། །སྦྱང་གཞི་སྦྱོང་བྱེད་འཕྲོད་པའི་བསྐྱེད་རིམ་གནད། །ཕྱི་ནང་དངོས་ཀུན་ལྷག་པའི་
ལྷ་རུ་ཤར། །ཐ་མལ་སྣང་ཞེན་དག་པའི་བསྐྱེད་རིམ་དང་། །ལུས་སེམས་བདེ་བ་འབར་བར་
བྱིན་གྱིས་རློབས། །ཚོགས་ཀྱི་ཞིང་ངམ་ཡེ་ཤེས་འཁོར་ལོའི་ལྷ། །རྡོ་རྗེའི་ལུས་ལ་ཐིམ་ཚེ་
དཀྱིལ་འཁོར་བཞི། །སྐུ་བཞི་རང་གསལ་རྟེན་དང་བརྟེན་པའི་ལྷ། །ལུས་ལ་མངོན་སུམ་
མཐོང་བར་བྱིན་གྱིས་རློབས། །མཁའ་ལ་དགེས་རོལ་གདན་གསུམ་དབང་གི་ལྷས། །ལུས་
དཀྱིལ་ལྷ་ལ་ཐུན་བཞིར་དབང་བསྐུར་ནས། །ལམ་དུས་དབང་བཞིའི་ཆུ་རྒྱུན་མ་ནུབ་པར། །



སློབ་བཤད་བརྒྱུད་འདེབས་ལམ་རིམ་གསོལ་འདེབས་བྱིན་རླབས་ཕོ་ཉ།
སྙན་བརྒྱུད་རྟེན་འབྲེལ་འགྲིག་པར་བྱིན་གྱིས་རློབས། །ཕྱི་ནང་བསྐྱེད་རིམ་ཚོགས་ལམ་
རང་རྐྱང་དུ། །མཤོར་སྐྱོན་མེད་ཡེ་ཤེས་ནང་ནས་ཤར། །དྲོད་ཀྱི་ལམ་སྣ་ཟིན་པའི་རྣལ་
འབྱོར་པས། །ཕྱག་ཆེན་རང་ངོ་འཕྲོད་པར་བྱིན་གྱིས་རློབས། །སྣང་དང་སྟོང་དང་ཟུང་
འཇུག་ཉམས་མྱོང་གསུམ། །ཇི་ལྟར་སྐྱེས་ཀྱང་ཆོས་དང་ཆོས་ཅན་གནད། །སློབ་བཤད་
ཟབ་མོས་བརྡའ་དོན་འཕྲོད་པའི་ཚེ། །ཕྱག་ཆེན་ལམ་དུ་སྒྱུར་བར་བྱིན་གྱིས་རློབས། །བདེ་
ཆེན་ཡེ་ཤེས་ཕྱག་རྒྱ་ཆེན་པོའི་ངང་། །རྣམ་གསུམ་སྤྱོད་པས་རང་སྣང་བོགས་དབྱུང་ཚེ། །
འཁོར་འདས་དབྱེར་མེད་གྲུབ་མཐའི་སྙན་གྲགས་མཁན། །ཚེ་འདི་ཉིད་ལ་སྙོགས་པར་
བྱིན་གྱིས་རློབས། །གལ་ཏེ་ལས་ཀྱི་ས་ཆུ་མེ་རླུང་བཞི། །རིམ་གྱིས་ཐིམ་པའི་འཁྲུལ་སྣང་
ཤར་བའི་ཚེ། །འདའ་ཀ་རྣམ་གསུམ་འཕོ་བའི་ཉམས་ལེན་གྱིས། །སྐྱེ་གནས་རང་དབང་
ཐོབ་པར་བྱིན་གྱིས་རློབས། །ཅི་སྟེ་བར་དོའི་སྣང་བ་ཤར་སྲིད་ན། །བསྣམ་བྱའི་འོད་ལྔ་
རིགས་ལྔ་ཡེ་ཤེས་ལྔར། །ཤར་བའི་མོད་ལ་དཔའ་བོ་མཁའ་འགྲོ་ཡིས། །མཁའ་སྤྱོད་
གནས་སུ་འཁྲིད་པར་བྱིན་གྱིས་རློབས། །ཉིན་དང་མཚན་དང་སྒྱུ་ལུས་རྨི་ལམ་འབྱོངས། །
འཆི་ཁ་བར་དོའི་འཁྲུལ་སྣང་རང་མཚང་རིག །ད་ལྟ་ཤི་ཡང་འགྱོད་པ་མེད་པ་ཡི། །ཉམས་
ལེན་བྲོད་པ་སྐྱེ་བར་བྱིན་གྱིས་རློབས། །བསྐྱེད་རིམ་ལམ་གྱིས་ཁྲིད་རིམ་མཐའ་རུ་ཕྱིན། །
རྩ་ཡི་འགྲོས་ཐིམ་གནས་གྱུར་སྤྲུལ་པའི་སྐུ། །གོ་འཕང་བརྙེས་ནས་སྐལ་བཟང་གདུལ་བྱའི་
དོན། །གཞན་དོན་ལྷུན་གྱིས་འགྲུབ་པར་བྱིན་གྱིས་རློབས། །རླུང་དང་གཏུམ་མོས་བདག་
བྱིན་རླབས་པ་ཡི། །དངོས་གཞིའི་རྣལ་འབྱོར་གེགས་མེད་སྩོལ་བའི་ཐབས། །ལུས་དང་
ངག་སེམས་ཤིན་སྦྱངས་བདེ་བ་ཡི། །སྔོན་འགྲོ་ཚུལ་བཞིན་སྦྱོང་བར་བྱིན་གྱིས་རློབས། །ཉི་
ཁྲི་ཆིག་སྟོང་ཟག་བཅས་ལས་ཀྱི་རླུང་། །དབུ་མར་བཅུག་ནས་རྩ་ཐིག་ཡི་གེ་ཡི། །དངས་
སྙིགས་འབྱེད་པ་རླུང་གི་སྦྱོར་བ་བདུན། །འབད་རྩོལ་དྲག་པོས་སྒོམ་པར་བྱིན་གྱིས་རློབས། །
ཁ་སྦྱོར་རླུང་གི་ཆོ་ག་རབ་བཅིངས་ནས། །གང་བ་སྟུག་པོ་གཅེར་བུ་ཙཎྜ་ལཱི། །ཁྱད་པར་ཙཎྜ་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ལཱི་སོགས་གཏུམ་མོའི་མེས། །བདེ་དྲོད་ཡེ་ཤེས་འབར་བར་བྱིན་གྱིས་རློབས། །རླུང་དང་
གཏུམ་མོས་ལམ་གྱི་རྟེན་འབྲེལ་འགྲིག །ཉོན་མོངས་རྣམ་རྟོག་སྨེལ་ཞི་གསལ་ཞིང་ཡངས། །
སྐྱོན་ཡོན་ཕྱེ་ནས་རང་བྱུང་ཡེ་ཤེས་ཆེ། །ཕྱག་ཆེན་རང་ངོ་འཕྲོད་པར་བྱིན་གྱིས་རློབས། །
ཉམས་ཀྱི་འོད་གསལ་དངས་མའི་རྒྱལ་སྲིད་ཆེར། །འཁོར་འདས་དབྱེར་མེད་ལྟ་བའི་ཁ་ལོ་
བས། །འདུས་གསུམ་སྤྱོད་གསུམ་ས་ལ་དབང་བསྒྱུར་ཚེ། །མ་འདྲེས་གྲུབ་མཐའ་རྙོགས་
པར་བྱིན་གྱིས་རློབས། །འཆི་ཚེ་གཟུང་བའི་རླུང་དང་རོ་མའི་རྩ། །སྟོབས་བྲལ་བྱང་སེམས་
ཉི་རྡུལ་མཁའ་ལ་འཛེགས། །ཞེ་སྡང་རང་དག་དམར་ལམ་ཤར་བའི་མོད། །འོད་གསལ་
ངང་ནས་འཕོ་བར་བྱིན་གྱིས་རློབས། །འདྲིས་མེད་བར་དོའི་འཕྲང་དུ་ནང་གི་བཤེས། །རང་
བྱུང་བླ་མ་མཇལ་ཚེ་ཕྱག་གིས་བཟུང་། །བསྣམ་བྱའི་འོད་གསལ་ཨཱ་ལི་ཀཱ་ལིར་ཤར། །དག་
པའི་ཞིང་དུ་ཁྲིད་པར་བྱིན་གྱིས་རློབས། །གཏུམ་མོའི་འོད་ཀྱིས་ཉིན་སྣང་སྒྱུ་མར་ཡལ། །
མཚན་དུས་འོད་གསལ་སྙིང་གི་གྲོགས་དང་འདྲིས། །འཆི་བའི་གཡང་དུ་ལྷུང་ཡང་མི་འཚེར་
བའི། །རྣམ་གསུམ་དྲན་པ་འབྱོངས་པར་བྱིན་གྱིས་རློབས། །འདུས་པ་དང་པོར་གཏུམ་མོ་
ལམ་གྱི་ཁྲིད། །ས་དང་ལམ་གྱི་དྲོད་རྟགས་ཕུལ་དུ་ཕྱིན། །ཡི་གེའི་འགྲོས་ཐིམ་ཨ་ཧཾ་ང་རོའི་
དབྱངས། །ལོངས་སྐུའི་གོ་འཕང་བརྙེས་པར་བྱིན་གྱིས་རློབས། །མཚན་ལྡན་ཕྱག་རྒྱར་
ལུས་ངག་འདོད་པ་ཉམ། །འདུ་ཤེས་གསུམ་ལྡན་མན་ངག་གནད་ཀྱིས་ཟིན། །རྗེས་ཆགས་
མེ་ཡིས་དཀར་ལམ་བྱང་སེམས་བཞུ། །དགའ་བཞིའི་ཡེ་ཤེས་འཆར་བར་བྱིན་གྱིས་རློབས། །
ཕོ་ཉའི་ལམ་གྱིས་བྱང་སེམས་འཕོ་མེད་བཅིངས། །ཞུ་དང་རང་བཞིན་ལྷན་སྐྱེས་བཞི་པ་ལ། །
དཔེ་དང་དོན་གྱི་ཡེ་ཤེས་མ་འཁྲུལ་པར། །ཕྱག་ཆེན་རང་ངོ་འཕྲོད་པར་བྱིན་གྱིས་རློབས། །
དཀྱིལ་འཁོར་འཁོར་ལོ་བདེ་ཆེན་ཆུ་བོའི་རྒྱུན། །འཁོར་འདས་དབྱེར་མེད་ཟབ་གསལ་རྒྱ་
མཚོ་ཆེར། །ཀུན་འདར་སྤྱོད་པའི་གནད་ཀྱིས་བོགས་དབྱུང་ཚེ། །བདེ་སྟོང་གྲུབ་མཐའ་
སྙོགས་པར་བྱིན་གྱིས་རློབས། །རྐྱང་མའི་ནུས་ཟད་ཟླ་དབང་ཐུར་དུ་ལྷུང་། །འདོད་ཆགས་



སློབ་བཤད་བརྒྱུད་འདེབས་ལམ་རིམ་གསོལ་འདེབས་བྱིན་རླབས་ཕོ་ཉ།
བ
འཛིན་རྟོག་འཁྲུལ་པའི་ཕྲེང་བ་ནུབ། །འཆི་ཚེ་རྡོ་རྗེ་སེམས་དཔའི་ཞལ་མཇལ་བའི། །
འདའ་ཀའི་ཉམས་ལེན་འབྱོངས་པར་བྱིན་གྱིས་རློབས། །ཡུད་ཙམ་བར་དོའི་འཕྲང་དུ་ཤོར་
སྲིད་ན། །ལྷན་སྐྱེས་བླ་མ་ཆོས་སྐུའི་ཞིང་དུ་མཇལ། །བསྣམ་བྱའི་འོད་འཕྲེང་བྱང་སེམས་
བདེ་བར་ཤར། །བར་དོ་དབྱིངས་སུ་ཡལ་བར་བྱིན་གྱིས་རློབས། །ཉིན་སྣང་སྒྱུ་མ་བདེ་ཆེན་
དབྱིངས་སུ་ཡལ། །རྨི་ལམ་ཉིང་འཁྲུལ་འོད་གསལ་ལམ་དུ་ལོངས། །ཉིན་མཚན་སྣང་བ་
བདེ་ཆེན་མལ་དུ་འདྲེས། །སྣང་མུན་བར་གློག་འགྱེལ་བར་བྱིན་གྱིས་རློབས། །ཐིག་ལེ་བདེ་
སྟོང་ཉམས་ཁྲིད་མཐའ་རུ་ཕྱིན། །འདུས་པ་བར་མའི་ས་ལམ་འཁྲུལ་མེད་ཟིན། །བྱང་
སེམས་འགྲོས་ཐིམ་མི་ཤིགས་ཐིག་ལེ་ཆེར། །ཆོས་སྐུའི་གོ་འཕང་བརྙེས་པར་བྱིན་གྱིས་
རློབས། །ལུས་དང་ངག་གི་རྦ་རླབས་མཐར་ཕྱིན་ནས། །གཟུང་འཛིན་རྦ་རླབས་རེངས་བྱེད་
སྐད་ཅིག་བདུན། །ཐབས་ཤེས་སྤྱོད་པ་མཆོག་དབང་བཞི་པའི་ལམ། །སེམས་ཀྱི་རྦ་རླབས་
གོམས་པར་བྱིན་གྱིས་རློབས། །མཁའ་འགྲོས་ལུང་བསྟན་པདྨ་ཅན་དང་འཕྲད། །ལུས་ངག་
ཡིད་གསུམ་རྡོ་རྗེའི་སྐྱིལ་ཀྲུང་བཅས། །ཟག་མེད་བདེན་མཐོང་མས་བརྟན་ལྷན་སྐྱེས་ལ། །
དོན་གྱི་ཕྱག་ཆེན་འཕྲོད་པར་བྱིན་གྱིས་རློབས། །ཕྱོགས་ལས་རྣམ་རྒྱལ་ཀུན་བཟང་སྤྱོད་
པའི་འགྲོས། །བཞི་པ་ས་ཕྱེད་བཅུ་གསུམ་འོག་མའི་དབང་། །འཁོར་འདས་ཆོས་ཀུན་བདེ་
སྟོང་ཆེན་པོར་རོལ། །གྲུབ་མཐའི་མཐར་ཐུག་སྙོགས་པར་བྱིན་གྱིས་རློབས། །གྲུབ་མཐའི་
མཆོག་ཁྱོད་ཚེ་འདིར་མ་སྙོགས་ན། །ཁྱབ་བྱེད་མལ་བཅུག་རྩ་ཡིག་རླུང་དང་སེམས། །ཉི་ཟླ་
ཟུང་བཞི་སྒྲ་གཅན་གྱིས་ཟོས་ཚེ། །ཕྱག་ཆེན་ལམ་ནས་འཕོ་བར་བྱིན་གྱིས་རློབས། །བར་
དོའི་འཕྲང་དུ་བདེ་སྟོང་མཆོག་སྟོན་པའི། །བླ་མ་དྲན་ནས་བསྣམ་བྱ་མུན་པའི་འཕྲང་། །
ལྡང་འཇུག་གནས་གསུམ་རླུང་གིས་མེ་ལྕེ་འབར། །བར་དོའི་འཁྲུལ་སྣང་འཇིག་པར་བྱིན་
གྱིས་རློབས། །ཉིན་སྣང་སྒྱུ་མ་རྡོ་རྗེ་ལྟ་བུར་བརྟན། །རྨི་ལམ་འོད་གསལ་མཁས་པའི་རོལ་
རྩེད་བསྒྱུར། །འཆི་བའི་གཡང་དང་བར་དོའི་འཕྲང་རིང་ལ། །ཞུམ་མེད་འཁྲི་བ་ཆོད་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། ་
བྱིན་གྱིས་རློབས། །གཉུག་མ་ཡེ་ཤེས་འདུས་པ་ཐ་མའི་ཁྲིད། །མཐར་ཕྱིན་རླུང་གི་འགྲོས་
རྣམས་དྷཱ་ཏིར་ཐིམ། །ཆེ་བ་གསུམ་ལྡན་འབྲས་བུའི་མཐར་ཐུག་བརྙེས། །རང་གཞན་དོན་
གཉིས་གྲུབ་པར་བྱིན་གྱིས་རློབས། །དབང་ལམ་ལྟ་ཁྲིད་ཆ་ལག་ཡོངས་སུ་རྫོགས། །ཐུན་
བཞིའི་དབང་དང་ཁ་སྦྱོར་རླུང་ལ་འབད། །འཁོར་འདས་དབྱེར་མེད་ལམ་ཟབ་བླ་མར་
ཤར། །སློབ་བཤད་སྙིང་ལ་སྨིན་པར་བྱིན་གྱིས་རློབས། །སློབ་མ་ལ་གདམས་སྐལ་བཟང་
སྙིང་གི་བཅུད། །ཐོག་མ་མེད་བསགས་དཀར་མིན་ལས་ཀྱི་འབྲས། །སྙིང་ལ་མེ་ལྕེ་འབར་
གང་མཁྱེན་དང་བརྩེའི། །སྤྱན་རས་བདུད་རྩིའི་ཆབས་ཀྱིས་བསིལ་བར་མཛོད། །ས་སྟེང་
འདི་ན་དཔལ་ལྡན་ས་སྐྱ་པའི། །གསུང་གི་ཟེགས་མ་གསུང་ངག་སློབ་བཤད་ལ། །ཡིད་
ཆེས་རྙེད་པ་འཇམ་མགོན་བླ་མའི་དྲིན། །དམ་པའི་བཀའ་དྲིན་དྲན་པར་བྱིན་གྱིས་རློབས། །
ཨེ་མ་གང་དག་ཀླ་ཀློའི་སྤོས་ཀྱི་དྲིར། །འཁྲུལ་སྤངས་ཟབ་དོན་དཔལ་གྱི་ལོ་མའི་ནགས། །
སློབ་བཤད་ཅེས་གྲགས་སྙིང་པོའི་སྙིང་པོ་འདི། །གངས་ཅན་ལྗོངས་འདིར་ཆེས་ཆེར་རྒྱས་
གྱུར་ཅིག །བསྟན་སྲུང་མཆོག་གྱུར་གུར་མགོན་པུ་ཏྲ་མཆེད། །བྲམ་ཟེའི་གཟུགས་ཅན་
དྲེགས་བྱེད་ཡུམ་བཞིར་བཅས། །བར་ཆད་བསྲུང་ཞིང་མཐུན་རྐྱེན་སྒྲུབ་པ་ཡི། །མཛད་ཕྲིན་
དགེ་ལེགས་ཕུན་སུམ་ཚོགས་པར་མཛོད། །
ཅེས་ལམ་འབྲས་སློབ་བཤད་ཀྱི་བརྒྱུད་པ་ལམ་རིམ་གསོལ་འདེབས་བྱིན་རླབས་ཀྱི་ཕོ་ཉ་ཞེས་བྱ་བ་འདི་ནི་མཉན་
ཡོད་ཆོས་ཀྱི་སྐྱེད་ཚལ་དུ་དོན་དུ་གཉེར་བ་འགའ་ལ་ལམ་འབྲས་སློབ་བཤད་ཀྱི་ཟེག་མ་ཅུང་ཟད་སྤྲོས་པའི་ཚེ། རྗེ་བླ་མའི་
བཀའ་དྲིན་ལྷག་པར་དྲན་ནས་དྲན་པ་གསལ་འདེབས་དང་། ཆོས་འདི་ལ་དད་ཅིང་འདུན་པ་དག་ལ་ཕན་པའི་བློས། གསུང་
ངག་སློབ་བཤད་ཀྱི་བྱིན་རླབས་སྙིང་ལ་སྨིན་པ། ཤཱཀྱའི་དགེ་སློང་སློབ་བཤད་འཛིན་པ་ཀླུ་སྒྲུབ་ཀྱིས་མགྱོགས་པར་སྦྱར་བ་
དགེ་ཞིང་བཀྲ་ཤིས།། །
8



༄༅། །དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་
ལམ་རིམ་དང་བཅས་པ་སེམས་ཀྱི་
ངལ་བསོ་བཞུགས་སོ། །
ན་མོ། རབ་དཀར་རླབས་ཕྲེང་གཡོ་བའི་རྣམ་དཔྱོད་མཚོར། །ཤེས་བྱའི་གཟུགས་
ཀུན་འགོད་བྱེད་འདྲེན་པ་གསུམ། །རབ་དང་སྙིང་གི་འདབ་སྟོང་མི་གཡོ་བར། །མི་ཕྱེད་
དད་པས་གསོལ་འདེབས་འདིར་གཤེགས་ཤིག །རྡོ་རྗེ་འཆང་ཆེན་བདག་མེད་བི་རཱུ་པ། །
ཀཉྩ་ཌ་མ་པ་དང་གཉིས་སྤངས་ཞབས། །ག་ཡ་དྷ་ར་འཕགས་ཡུལ་རྒྱུད་གསུམ་གྱི། །མན་
ངག་བཤད་སྲོལ་འཛིན་དེར་གསོལ་བ་འདེབས། །ཁྱད་པར་ངུར་སྨིག་སྡེ་སྐྱོང་གནས་ལྔ་
རིག །ཤིང་རྟའི་སྲོལ་གཉིས་ནམ་མཁའི་ཆུ་འབབ་ཟིན། །སྤྲུལ་པའི་འཁོར་ལོར་ངོ་མཚར་
ས་དྲུག་བརྙེས། །མཐུ་སྟོབས་རྫུ་འཕྲུལ་མངའ་དེར་གསོལ་བ་འདེབས། །གངས་ཅན་འདི་
ན་སྔོན་མེད་ཆོས་ཀྱི་སྐྱེས། །རྒྱུད་གསུམ་མན་ངག་ཟབ་དོན་སྒོ་སྐྱེལ་ལས།. །ཕུལ་བྱུང་
མཁས་གྲུབ་བྱེ་བའི་སྒོ་འབྱེད་མཁན། །པཎ་གྲུབ་ག་ཡ་དྷ་རར་གསོལ་བ་འདེབས། །ཡེ་
ཤེས་མཁའ་འགྲོ་ཌོམི་ངོ་མཚར་ཞབས། །ནགས་ཁྲོད་གབྷ་ཛ་ཡ་ཐུབ་དཀའི་ཞབས། །
དཔའ་བོ་རྡོ་རྗེ་འཕགས་ཡུལ་རྒྱུད་གསུམ་གྱི། །རྨད་བྱུང་འགྲེལ་བཤད་མཁན་དེར་གསོལ་
བ་འདེབས། །ཁྱད་པར་སྟོབས་ལྡན་རྒྱལ་སྲིད་ནུས་པས་བཏུལ། །སྟག་གི་འཕོངས་པར་
ཤེས་རབ་ཡུམ་དང་བཅས། །མཁའ་ལ་འཕུར་ཞིང་རྩོམ་གྱི་མེ་ཏོག་འགྲེམས། །འཁོར་གྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དབུགས་དབྱུང་མཛད་དེར་གསོལ་བ་འདེབས། །ཀུན་ལ་མཁས་པའི་ང་རྒྱལ་དྲེགས་པའི་
ཚིག །སྦྱང་དཀའི་ལས་སྒྲིབ་སྦྱངས་མཐར་མ་སྤངས་ལུས། །མཁའ་སྤྱོད་གྲོང་ནས་འགྲེལ་
ཆེན་ཀོ་མུ་དས། །རྒྱུད་དོན་གསལ་བར་མཛད་ལ་གསོལ་བ་འདེབས། །བཤད་སྲོལ་རྣམ་
གཉིས་ཆུ་རྒྱུན་བཀའ་བབས་པ། །འབྲོག་མིའི་ལོ་ཙཱ་མ་དྲོས་ཆུ་གཏེར་ལས། །ཆུ་འབབ་རྣམ་ ་
བཞིས་གངས་ཅན་སྐལ་བཟང་གི །རྣམ་དཔྱོད་ལྟོ་བ་འགེངས་དེར་གསོལ་བ་འདེབས། །
རྒྱལ་པོ་རིག་སྣང་སྙིང་པོའི་མཐའ་བཞི་ལས། །རིག་དང་སྙིང་པོའི་མཐའ་ལས་འབར་བ་ཡི། །
མཐའ་ཅན་གཉིས་ལས་འོངས་པའི་བདུད་རྩིའི་བཅུད། །འོད་ཟེར་སྣང་བ་སྤྲོ་དེར་གསོལ་
བ་འདེབས། །དེ་ལྟའི་ཆུ་བོའི་རྒྱུན་འབབ་ཆུ་བོ་བཞི། །གཅིག་ཏུ་འདྲེས་ཀྱང་རྒྱུད་དང་མན་
ངག་གི །བཤད་སྲོལ་རྣམ་གཉིས་ཆུ་ཀླུང་མ་འདྲེས་པར། །འཛིན་པ་བརྩེ་ཆེན་སྙིང་པོར་
གསོལ་བ་འདེབས། །མཁས་པའི་རྩེར་སོན་གྲགས་པའི་རྒྱལ་མཚན་འཕྱར། །ཀུན་དགའི་
ཉིན་བྱེད་འཕགས་པའི་པད་ཚལ་བཞད། །འཇམ་པའི་རྡོ་རྗེའི་རྣམ་འཕྲུལ་གངས་ཅན་
འདིར། །འགྲོ་བའི་དོན་མཛད་རྣམས་ལ་གསོལ་བ་འདེབས། །ཁྱད་པར་འོད་གསལ་ལྷ་
བབས་འཛམ་གླིང་འདིར། །འཇམ་དབྱངས་མཆེད་བདུན་བསྟན་འགྲོའི་དོན་མཛད་པ། །
སྙན་གྲགས་སྲིད་གསུམ་རྩེར་སོན་ས་སྐྱ་པ། །འཇའ་ལུས་མངོན་དུ་མཛད་དེར་གསོལ་བ་
འདེབས། །ལྔ་རིག་པཎ་ཆེན་ཀུན་དགའི་ཞལ་ལུང་ལས། །བདུད་རྩི་བརྙེས་པ་ངོ་མཚར་
འཇའ་ས་ཡི། །ཆེ་བ་དྲུག་ལྡན་ས་ལ་དབང་བསྒྱུར་བ། །འཕགས་ཆོས་དྲི་མེད་བརྙེས་དེར་
གསོལ་བ་འདེབས། །འགྲོ་མགོན་བླ་ཆེན་འཕགས་པའི་ཐུགས་མངའ་དེའི། །རྒྱུད་བཤད་
འགྲོས་ལྡན་བཀའ་བབས་དགའ་ལྡན་པ། །བྲག་ཕུག་པ་དང་དཔལ་ལྡན་བློ་གྲོས་བརྟན། །
རྒྱུད་གསུམ་བཤད་སྲོལ་འཛིན་དེར་གསོལ་བ་འདེབས། །འགྲོ་མགོན་འཕགས་པ་འཇམ་
སྐྱ་ནམ་མཁའ་དཔལ། །དཔལ་ལྡན་སེང་གེ་འཇམ་དབྱངས་བསོད་ནམས་མཚན། །རྩ་རྒྱུད་
སྙིང་པོའི་དོན་ལ་འདྲིས་མཛད་པའི། །རྒྱུད་ཆེན་བསྟན་པ་སྤེལ་དེར་གསོལ་བ་འདེབས། །
10
s



དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་གསོ།
དཔལ་ལྡན་ཚུལ་ཁྲིམས་ཤར་ཆེན་ཡེ་ཤེས་མཚན། །ངོར་ཆེན་རྡོ་རྗེ་འཆང་དབང་མུས་པ་ཆེ། །
རྒྱལ་ཚབ་ཀུན་དགའི་མཚན་དང་གོ་རམས་ཆེ། །མཁས་བཙུན་བླ་མ་རྣམས་ལ་གསོལ་བ་
འདེབས། །ཁྱད་པར་ཚུལ་ཁྲིམས་དྲི་ཡིས་ཕྱོགས་ཀུན་ཁྱབ། །རྒྱུད་དང་མན་ངག་འཆད་ལ་
སྤོབས་པ་དགེ །གསང་ཆེན་བསྟན་པའི་སྲོག་ཤིང་ཨེ་ཝཾ་པ། །ཕུལ་ཕྱིན་མཛད་ཕྲིན་སྨིན་
དེར་གསོལ་བ་འདེབས། །ལེགས་བྱས་བསོད་ནམས་དྲི་ལྡན་མ་ལ་ཡར། །མདོ་སྔགས་རྣམ་
དཔྱོད་རྩལ་ལྡན་སེང་གེའི་སྒྲས། །ཕས་རྒོལ་གླང་ཆེན་སྟོབས་འཕྲོག་གོ་རམས་མཚན། །
སྙན་གྲགས་ས་གསུམ་ཁྱབ་དེར་གསོལ་བ་འདེབས། །དཀོན་མཆོག་གསུམ་གྱི་མཛོད་སྤེལ་
ཡོངས་འཛིན་རྗེ། །དཔག་ཡས་ཡོན་ཏན་ལྷུན་གྲུབ་རཏྣའི་མཚན། །ཀུན་དགའི་དེ་ཉིད་
སྤེལ་མཛད་མཆོག་ལྡན་ཞབས། །རྒྱུད་དོན་སྨྲ་མཁས་རྣམས་ལ་གསོལ་བ་འདེབས། །ཁྱད་
པར་ཨེ་ཝཾ་འཇིགས་མེད་སེང་གེའི་ཁྲིར། །རྒྱུད་དང་མན་ངག་འཆད་རྩོད་རྩོམ་པ་ལ། །
བསྙེངས་བྲལ་སྤོབས་པ་དགེ་བས་ཕ་རོལ་འཇོམས། །དཀོན་མཆོག་མཚན་གྱིས་མཛེས་
དེར་གསོལ་བ་འདེབས། །ཕྱི་ནང་རིག་གནས་ཀུན་ལ་མཁས་པར་སྦྱངས། །ས་སྐྱའི་བསྟན་
ལ་དགའ་བྱེད་མཆོག་གཉིས་སྲོལ། །རྒྱུད་དང་མན་ངག་ཟབ་དོན་བདུད་རྩིར་རོལ། །
བརྩེར་ལྡན་འདྲེན་པ་མཆོག་ལ་གསོལ་བ་འདེབས། །རྒྱ་གར་པཎ་ཆེན་ཟུང་གི་རྒྱུད་ཆེན་
གསུམ། །བཤད་སྲོལ་ཆུ་རྒྱུན་དཔལ་ལྡན་ས་སྐྱ་པའི། །ཞལ་ལུང་བཀའ་བབས་ངོ་མཚར་
ལེགས་བཤད་གཏམ། །སྒྲོག་མཁས་ཀླུ་སྒྲུབ་དབང་པོར་གསོལ་བ་འདེབས། །
འགྲེལ་པ་ལུགས་ཀྱི་བརྒྱུད་འདེབས་ཁ་སྐོང་ནི། ཀླུ་སྒྲུབ་དབང་པོར་གསོལ་བ་
འདེབས། ཞེས་པའི་རྗེས་སུ། མདོ་སྔགས་སྤྱི་དང་ཁྱད་པར་རྒྱུད་གསུམ་གྱི། །སྨྲ་བའི་ཉི་མ་
ངག་དབང་ཆོས་གྲགས་ཞབས། །འདི་ཡན་བཤད་པ་རྒྱ་ཆེར་གནང་བའི་རྒྱུན། གྲུབ་བརྙེས་
བྱམས་པ་ངག་དབང་རྣམ་རྒྱལ་ཏེ། །བྱམས་པ་བཀྲ་ཤིས་ལྷུན་གྲུབ་ལ་གསོལ་བ་འདེབས། །
སྐྱོ་མདའ་འཕགས་ཆེན་ཆོས་ཀྱི་རྒྱལ་མཚན་དང་། །དེ་སྲས་མང་ཐོས་བསོད་ནམས་དབང་
-
-
-
-----
-
-
-
-
-
--
༧
༡
--
་11



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཕྱུག་ཞབས། །བྱང་ཆུབ་སེམས་མངའ་ཆོས་ཀྱི་ཉི་མ་སྟེ། །བླ་མ་བཀྲ་ཤིས་ཆོས་བཟང་ལ་
གསོལ་བ་འདེབས། །མཁྱེན་རབ་དཔལ་མངའ་ངག་དབང་བསོད་ནམས་དང་། །རྡོ་རྗེ་
འཛིན་པ་དགེ་འདུན་རྒྱ་མཚོའི་ཞབས། །མཐུ་ཆེན་བླ་མ་ངག་དབང་བཟང་པོ་སྟེ། །འཇམ་
མགོན་ངག་དབང་ལེགས་གྲུབ་ལ་གསོལ་བ་འདེབས། །ས་ཆེན་ཀླུ་སྒྲུབ་ཞབས་ཀྱིས་རྗེས་
སུ་བཟུང་། །རྒྱུད་དོན་འཆད་ལ་སྤོབས་པའི་གཏེར་མཛོད་གྲོལ། །སྒྲུབ་བརྒྱུད་ཤིང་རྟ་
བརྒྱད་ཀྱི་མངའ་བདག་ཆེ། །འཇམ་དབྱངས་མཁྱེན་བརྩེའི་དབང་པོ་ལ་གསོལ་བ་
འདེབས། །ཕྱི་ནང་རིག་གཞུང་རྒྱ་མཚོར་དབང་འབྱོར་ཞིང་། །ནང་རྟག་རྒྱུད་གསུམ་ཤིང་
རྟའི་སྲོལ་ཆེན་བཏོད། །བརྟག་གཉིས་བརྒྱུད་དོན་སྨྲ་ལ་ཟླ་བྲལ་བ། །ངག་དབང་ཡོན་ཏན་
རྒྱ་མཚོ་ལ་གསོལ་བ་འདེབས། །
ཡང་། དག་ལྗོན་གྱི་བརྒྱུད་པ་ལྟར་ན། ངག་དབང་ལེགས་གྲུབ་བར་གོང་ལྟར་ལ། དེ་
ནས། ཟབ་རྒྱས་ཆོས་ཚུལ་རྒྱ་མཚོའི་ཟ་མ་ཏོག །ངེས་པ་དོན་གྱི་ཐམས་ཅད་མཁྱེན་
གཉིས་པ། །བྱམས་པ་ཀུན་དགའ་བསྟན་པའི་རྒྱལ་མཚན་ཞབས། ། འཇམ་དབྱངས་རིན་
ཆེན་རྡོ་རྗེ་ལ་གསོལ་བ་འདེབས། །འདི་འགྲེལ་པ་ལུགས་གཙོ་བོར་སྨོས་པའི་བརྒྱུད་
འདེབས་ཡིན་ལ། ཡང་མན་ངག་ལུགས་གཙོ་བོར་སྨོས་པ་ནི། མདོ་རྒྱུད་གླེགས་བམ་འཛིན་
པ་འཕགས་པའི་ཞབས། །ཐུགས་སྲས་གསུང་གི་མཛོད་འཛིན་དཀོན་མཆོག་དཔལ། །མན་
ངག་ཟུང་གི་བཅུད་འདུས་བྲག་ཕུག་པ། །བརྒྱུད་ལྡན་བླ་མ་རྣམས་ལ་གསོལ་བ་འདེབས། །
ཡང་ན། མདོ་རྒྱུད་གླེགས་བམ་འཛིན་པ་འཕགས་པའི་ཞབས། །ཐུགས་སྲས་བརྒྱུད་འཛིན་
འཇམ་དབྱངས་སྐྱ་བོའི་ཞབས། །དཔལ་ལྡན་སེང་གེ་འཇམ་དབྱངས་བསོད་ནམས་མཚན། །
བརྒྱུད་ལྡན་བླ་མ་རྣམས་ལ་གསོལ་བ་འདེབས། །བསོད་ནམས་མི་ནུབ་རྫོགས་པ་འཇམ་
པའི་དབྱངས། །ཚུལ་ཁྲིམས་དྲི་བསུང་འཕྲོ་བའི་དཔལ་ལྡན་པ། །ཆོས་མིག་ཡེ་ཤེས་སྤྱན་
ལྡན་ཤར་ཆེན་ཞབས། །རྒྱུད་འགྲེལ་འཆད་མཁས་རྣམས་ལ་གསོལ་བ་འདེབས། །རྒྱལ་
12 །



དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་གསོ།
བས་ལུང་བསྟན་ངོར་ཆེན་རྡོ་རྗེ་འཆང་། །བླ་མའི་བྲན་གྱུར་གུ་གེ་པཎྜི་ཏ། །རྒྱ་ཆེན་ཆོས་ཀྱི་
མཁན་པོ་གློ་བོ་རྗེ། །གསང་ཆེན་བསྟན་འཛིན་རྣམས་ལ་གསོལ་བ་འདེབས། །རབ་མཛེས་
ས་ལོ་གཉིས་པ་ཀུན་དགའི་མཚན། །སྨྲ་བའི་ཁྱུ་མཆོག་ཨེ་ཝཾ་རཏྣའི་ཞབས། །མདོ་སྔགས་
ཀུན་མཁྱེན་རབ་དགའ་མཆོག་དང་ལྡན། །རྩ་བརྒྱུད་བླ་མ་རྣམས་ལ་གསོལ་བ་འདེབས། །
ཁྱད་པར་ས་ཆེན་མདོ་རྒྱུད་མན་ངག་གིས། །གངས་རི་ལྟར་དཀར་སྐྱ་བའི་འོད་སྣང་སྤེལ། །
འཇམ་དབྱངས་རྣམ་འཕྲུལ་ལྔ་རིག་པཎྜིཏ། །ས་ལོ་གཉིས་པར་གྲགས་ལ་གསོལ་བ་
འདེབས། །རྒྱུད་དང་མན་ངག་མང་ཐོས་མ་དྲོས་མཚོར། །ཡོངས་འཛིན་ཀླུ་དབང་གཙུག་གི་
ནོར་བུ་ལས། །བཤད་སྒྲུབ་བསྟན་པའི་རྒྱ་མཚོ་སྤེལ་མཛད་པ། །དཔལ་ལྡན་ཀླུ་སྒྲུབ་དབང་
པོར་གསོལ་བ་འདེབས། །ཆོས་ཀྱི་ཁྲི་ལ་འདྲེན་མཆོག་རྡོ་རྗེའི་སྐུ། །བརྟན་བྱེད་འཆི་མེད་
བདུད་རྩིའི་བུམ་བཟང་གིས། །བསྟན་དང་འགྲོ་ལ་ཕན་བདེའི་དབུགས་གསོས་ཏེ། །རྣམ་
དཀར་རྒྱུན་མི་འཆད་པའི་བཀྲ་ཤིས་ཤོག །གངས་ཅན་འདི་ན་དཔལ་ལྡན་ས་སྐྱ་པའི། །རྒྱུད་
དོན་འཆད་ལ་མན་ངག་བཤད་པའི་སྲོལ། །བཀའ་བབས་རྣམ་གཉིས་དར་ཞིང་རྒྱས་མཛད་
པའི། །རྩ་བརྒྱུད་བླ་མའི་བྱིན་རླབས་འཇུག་པར་ཤོག །རྡོ་རྗེའི་གུར་ཁང་ལྔ་སྦྲགས་དཀྱིལ་
འཁོར་གྱི། །སྲུང་མའི་གཙོ་བོ་ལྕམ་དྲལ་དྲེགས་བྱེད་བརྒྱད། །གདོང་བཞི་ཡུམ་བཞི་ཞིང་
སྐྱོང་འབུམ་སྡེ་ཡིས། །བར་ཆད་བདུད་ལས་རྒྱལ་བའི་བཀྲ་ཤིས་ཤོག །རྒྱུད་བཤད་མན་
ངག་རྒྱུན་གྱི་ཉམས་ལེན་གསུམ། །དབང་དང་འབྲེལ་བ་རྡོ་རྗེ་འཆང་གི་བཀའ། །ཡང་དག་
དོན་གྱི་བཀའ་བབས་ས་སྐྱ་པའི། །ལམ་སྲོལ་འདི་ལ་འཇུག་པར་བྱིན་གྱིས་རློབས། །རྩ་བ་
བཤད་རྒྱུད་ཐུན་མོང་མིན་དང་སྤྱིར། །རང་རང་ལས་འབྱུང་དཀྱིལ་འཁོར་ཆེན་པོ་རུ། །
དབང་གིས་སྦྲེལ་ནས་རྒྱུད་གསུམ་འཆད་ཉན་གྱིས། །གསང་ཆེན་བསྟན་པ་རྒྱས་པར་བྱིན་
གྱིས་རློབས། །རྒྱུད་ཀྱི་འབྱུང་ཁུངས་བཤད་བྱའི་རྒྱུད་དངོས་དང་། །རྒྱུད་ཀྱི་འཆད་ཐབས་
ལམ་རིམ་མངོན་རྟོགས་ཏེ། །རྒྱུད་ཆེན་འཆད་པའི་སྔོན་འགྲོ་ཚུལ་བཞི་ལ། །མི་འཕྲོག་ཡིད་



ཐོས་ཀླུ་སྒྲུབ་རྒྱུ་
-
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། ་
ཆེས་རྙེད་པར་བྱིན་གྱིས་རློབས། །དམ་ཆོས་སྤྱི་དང་གསང་ཆེན་རྡོ་རྗེའི་ཐེག །རྒྱ་གར་
འཕགས་པའི་ཡུལ་དང་གངས་ཅན་འདིར། །ཇི་ལྟར་བྱུང་དང་བྱུང་ནས་རྙེད་དོན་ལ། །
འཆད་རྩོད་རྩོམ་པས་འཇུག་པར་བྱིན་གྱིས་རློབས། །ཡང་དག་སྟོན་པ་ཆོས་ལོངས་སྤྲུལ་
པའི་སྐུས། །གནས་འཁོར་ཆོས་དུས་ཕུན་སུམ་ཚོགས་པ་ལྔས། །ཆོས་གསུངས་བཀའ་བསྡུ་
སྤྱི་དང་བྱེ་བྲག་ལ། །དགའ་དང་སྤྲོ་བ་འཕེལ་བར་བྱིན་གྱིས་རློབས། །ཁྱད་པར་སྟོན་མཆོག་
ཟས་གཙང་སྲས་ཁྱོད་ཀྱིས། །ཆགས་ལྡན་འདུལ་ཕྱིར་སྤྲུལ་སྐུ་ཧེ་རུ་ཀས། །དགེས་མཛད་
རྒྱུད་གསུམ་བདུད་རྩིའི་ཆར་ཕབ་པས། །སྙིང་གི་ཚ་གདུང་བསིལ་བར་བྱིན་གྱིས་རློབས། །
རང་སེམས་འོད་གསལ་རྡོ་རྗེ་རྒྱུ་ཡི་རྒྱུད། །བརྟན་གཡོ་ཀུན་ཁྱབ་འཁོར་འདས་དབྱེ་བསྡུའི་
གཞི། །བརྗོད་བྱ་དོན་གྱི་རྒྱུད་ཆེན་བདེ་གཤེགས་ཀྱི། །སྙིང་པོ་རང་ངོ་ཤེས་པར་བྱིན་གྱིས་
རློབས། །དྲི་མ་ཀུན་བྲལ་འབྲས་རྒྱུད་ཐུགས་རྡོ་རྗེ། །དགེས་མཛད་དངོས་ཡིན་ཐབས་དང་
གཞུང་གཉིས་ལའང་། །དེ་སྒྲས་བསྟན་པ་དངོས་རྟོགས་རབ་ཕྱེ་ནས། །རྒྱུད་ཀྱི་མཚན་དོན་
རྟོགས་པར་བྱིན་གྱིས་རློབས། །ཁྱད་པར་རྩ་བའི་རྒྱུད་ཆེན་འབུམ་ཕྲག་ལྔ། །དེ་ལས་རབ་
ཕྱུང་སྙིང་པོ་བརྟག་པ་གཉིས། །བཤད་རྒྱུད་སྤྱི་དང་ཐུན་མོང་མིན་པ་ལ། །ངོམས་མེད་ཐོས་
བསམ་བརྩོན་པར་བྱིན་གྱིས་རློབས། །བིརཱུ་ཌོམྦིའི་ཐུགས་མཚོ་ལས་བབས་པའི། །མན་
ངག་འགྲེལ་པའི་བཀའ་བབས་སྲོལ་ཆེན་གཉིས། །བཤད་ཐབས་མན་ངག་མི་འདྲ་རྣམ་
གཉིས་ཀྱིས། །རྒྱུད་འཆད་སྤོབས་པ་དགེ་བར་བྱིན་གྱིས་རློབས། །གདམས་ངག་དྲུག་དང་
རྒྱུད་གསུམ་གནས་པ་བཞི། །བདག་ཉིད་ཅན་གསུམ་དག་གསུམ་གསང་བ་བདུན། །རྣལ་
འབྱོར་དབང་ཕྱུག་འཆད་ཐབས་མན་ངག་དྲུག །མ་འདྲེས་རྣམ་དཔྱོད་གསལ་བར་བྱིན་
གྱིས་རློབས། །བཤད་བྱའི་གདམས་ངག་སྤྱི་སྦས་མཐར་ཐུག་གསུམ། །འཆད་བྱེད་ཡན་
ལག་ཡི་གེ་མན་ངག་སྟེ། །དྲུག་གིས་འཆད་པ་འཆད་ཐབས་རྒྱལ་པོ་རུ། །ཤེས་ནས་ཟིལ་
གྱིས་གནོན་པར་བྱིན་གྱིས་རློབས། །ཕ་རོལ་ཕྱིན་པ་སྤྱི་དང་བསྐྱེད་རིམ་སྤྱི། །རང་བྱིན་
14



དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་གསོ།
མན་
རླབས་དང་དཀྱིལ་འཁོར་འཁོར་ལོ་སྦས། །སྤྱི་དང་སྦས་པའི་མཐར་ཐུག་ཅེས་བྱ་བ། །
བཤད་བྱའི་སྙིང་པོ་རྙེད་པར་བྱིན་གྱིས་རློབས། །སྤྱི་གཉིས་སྦས་གཉིས་མཐར་ཐུག་རྣམ་པ་
གཉིས། །འཆད་བྱེད་གསུམ་གྱིས་བཤད་ཚེ་འཆད་ཐབས་ཀྱི། །མན་ངག་བཅོ་བརྒྱད་དྲན་
པ་བློ་གསལ་གྱི། །རྣམ་དཔྱོད་བློ་གྲོས་ཕྱུག་པར་བྱིན་གྱིས་རློབས། །འབྲེལ་དང་མཚམས་
སྦྱར་བརྗོད་བྱ་ངོ་ཡིས་གཟུང་། །བྱ་བྱེད་ལས་སོགས་ཚིག་དོན་ཞིབ་ཏུ་བཤད། །ཡན་ལག་
དོན་ཅེས་འཆད་བྱེད་མན་ངག་གིས། །གཞུང་དོན་བདེ་བླག་རྙེད་པར་བྱིན་གྱིས་རློབས། །
ཡན་ལག་དོན་གྱིས་རྒྱུད་དོན་མི་གྲོལ་བ། །དྲངས་དང་ཁ་ཕྲལ་དབྱིབས་མཐུན་སྔགས་བསྡུ་
དང་། །ཀྭ་ཙན་སྒྲ་སྒྲུབ་ཡིག་དོན་རྣམ་དཔྱོད་ཀྱིས། །མཁས་རྣམས་དགའ་བ་བསྐྱེད་པར་
བྱིན་གྱིས་རློབས། །འཇིག་རྟེན་བསྟན་བཅོས་སྤྱོད་ཡུལ་ལས་འདས་པ། །དཀའ་བའི་འཕྲང་
ཀུན་རྒྱལ་དང་མཁའ་འགྲོ་མའི། །ལུས་ངག་བརྡ་ལས་མན་ངག་དོན་ཅེས་པ། །ཟུར་མིག་
བརྡ་དོན་འཕྲོད་པར་བྱིན་གྱིས་རློབས། །བཤད་བྱ་གསུམ་ལ་འཆད་བྱེད་རྣམ་གསུམ་གྱིས། །
མཐའ་དྲུག་སྦྱར་བའི་རྣམ་དཔྱོད་མེ་ལོང་ལ། །བཤད་པ་རྣམ་གཉིས་རྒྱུད་དོན་རྣམ་བཀྲའི་
གཟུགས། །རི་མོ་གཅིག་ཅར་འཆར་བར་བྱིན་གྱིས་རློབས། །སྤྱི་སྦས་མཐར་ཐུག་སོ་སོ་ཡན་
ལག་དོན། །གཙོར་བྱས་འཆད་བྱེད་གསུམ་གྱིས་ཅི་རིགས་པར། །གང་བབ་སྣ་ཚོགས་
ཁྲེའུར་འཆད་ཚུལ་གྱིས། །གཞུང་དོན་མ་ལུས་ཁྲོལ་བར་བྱིན་གྱིས་རློབས། །རྡོ་རྗེའི་ཚིག་
གཅིག་སྤྱི་སྦས་མཐར་ཐུག་བཞིར། །ལྷན་ཅིག་སྦྱར་ནས་འཆད་བྱེད་ཀྱིས་འཆད་པ། །
བཞིར་བཤད་ཅེས་བྱ་ངོ་མཚར་བཤད་པ་ཡིས། །རང་གཞན་དགའ་བ་བསྐྱེད་པར་བྱིན་
གྱིས་རློབས། །བུམ་དབང་ཙམ་དང་མཆོག་དབང་ཐོབ་དེའི་སྣོད། །ཚོགས་དང་སློབ་མར་སྤྱི་
དང་སྦས་མཐར་ཐུག །འཆད་ཚུལ་དབྱེ་བས་ཚོགས་དང་སློབ་བཤད་ཀྱི། །ལེགས་བཤད་
སྙིང་གིས་ཟིན་པར་བྱིན་གྱིས་རློབས། །ནམ་མཁའ་དང་མཉམ་རྒྱུད་དོན་བིརཱུ་པས། །བདག་
མེད་ལྷ་མོའི་ཞལ་བུམ་ནས་དྲངས་པ། །དྲུག་ལྡན་ཡིད་བཞིན་ནོར་བུའི་འཆད་ཐབས་
15



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
འདིས། །སྐལ་བཟང་དབུལ་བ་སེལ་བར་བྱིན་གྱིས་རློབས། །འཆད་བྱེད་རྒྱུད་གསུམ་དག་
གིས་བཤད་བྱའི་རྒྱུད། །གཞི་ལམ་འབྲས་བུའི་མངོན་རྟོགས་འཆད་པའི་ཚེ། །ཁྲེའུར་འཆད་
དང་ལྡན་པར་འཆད་ཚུལ་གྱིས། །མངོན་རྟོགས་ལམ་རིམ་བསྒོམ་པར་བྱིན་གྱིས་རློབས། །
དེ་དག་ལས་གཞན་འཆད་ཐབས་རྣམ་བཞིས་ཀྱང་། །རང་རང་བརྗོད་བྱ་ཁྲེའུར་འཆད་པ་
དང༌། ལྡན་པར་བཤད་པས་དཔྱོད་ལྡན་ཡིད་འཕྲོག་པའི། །རྒྱུད་དོན་སྣང་བ་བསྐྱེད་པར་
བྱིན་གྱིས་རློབས། །ཡན་ལག་ལྔ་དང་ཚུལ་བཞིའམ་རྒྱན་བདུན་གྱིས། །རྒྱུད་དོན་འཆད་པ་
ཌོམྦི་ཧེ་རུ་ཀའི། །འགྲེལ་པ་ལུགས་ཀྱི་འཆད་བྱེད་མན་ངག་ལ། །ལོག་རྟོག་སོམ་ཉི་བྲལ་
བར་བྱིན་གྱིས་རློབས། །སྲིད་དང་བཞོན་པ་གྲོགས་གྲོས་དུས་ཤེས་པའི། །ཡན་ལག་ལྔ་
ལྡན་རྒྱལ་པོའི་རྒྱལ་ཐབས་ལྟར། །ཐུབ་དཀའ་ཟླ་བའི་འཆད་ཐབས་དཔའ་བོ་ཡིས། །རྒྱུད་
དོན་རྒྱལ་སྲིད་ཟིན་པར་བྱིན་གྱིས་རློབས། །གླེང་སློང་ལྔ་དང་རིགས་བཞི་མཐའ་དྲུག་དང་། །
ཚུལ་བཞི་སློབ་མ་བརྟག་དང་བཤད་པ་གཉིས། །བདེན་པ་གཉིས་ཤེས་རྒྱུད་དོན་མཛེས་
བྱེད་པའི། །རྒྱན་བདུན་མགྲིན་པ་བཀྲ་བར་བྱིན་གྱིས་རློབས། །ཨུཏྤལ་པད་གཉིས་ཙནྡན་
རིན་ཆེན་འདྲའི། །སློབ་མ་བརྟགས་ནས་མཐའ་དྲུག་ཚུལ་བཞི་ཡིས། །ཚོགས་དང་སློབ་
མའི་བཤད་པ་རྣམ་གཉིས་ཀྱིས། །རྒྱུད་དོན་དགའ་བདེ་མྱོང་བར་བྱིན་གྱིས་རློབས། །ཡིག་
དོན་སྤྱི་སྦས་མཐར་ཐུག་ཚུལ་བཞི་དང་། །མཐའ་དྲུག་ཅེས་གདགས་སྦྱང་དཀའ་ཟླ་བ་ཡི། །
རྒྱུད་དོན་འཆད་ཐབས་མན་ངག་སྙིང་པོའི་དོན། །ཡིད་ལ་བཅགས་ཤིང་འཛིན་པར་བྱིན་
གྱིས་རློབས། །ཡེ་ཤེས་རྡོ་རྗེ་ཀུན་བཏུས་རྒྱུད་ཀྱི་དོན། །ཌོམྦིའི་ཞལ་རླངས་ཟླ་ཤེལ་བདུད་
རྩིའི་ཕྲེང་། །འགྲེལ་ཆེན་ཀུ་མུད་ཟེའུ་འབྲུ་ལ་ཆགས་པས། །རྣམ་དཔྱོད་ལྕེ་དབང་ཚིམ་པར་
བྱིན་གྱིས་རློབས། །རྡོ་རྗེ་འཛིན་ནས་རྗེ་བཙུན་མཆོག་གི་བར། །བསྟན་བཅོས་འགྲེལ་པའི་
སྒྲ་རྗེས་མི་འབྲང་བར། །ཞལ་ནས་སྙན་དུ་བརྒྱུད་པ་བརྒྱུད་གསུམ་གྱི། །མན་ངག་བཤད་
སྲོལ་དར་བར་བྱིན་གྱིས་རློབས། །ལྔ་རིག་འགྲེལ་བཤད་ཟབ་མོའི་མིག་བྱས་ནས། །བླ་



དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་གསོ། ་
མའི་ཞལ་རླངས་བརྒྱུད་པ་མ་ཉམས་པས། །མགྲིན་པ་ཕྱེ་བ་རྒྱུད་གསུམ་འགྲེལ་པ་ལུགས། །
བཤད་པའི་སྲོལ་ཆེན་དར་བར་བྱིན་གྱིས་རློབས། །ཚིག་དོན་བརྒྱུད་པས་དབེན་ཡང་རྣམ་
དཔྱོད་མིག །བགྲང་ནས་བཀའ་དང་བསྟན་བཅོས་བལྟ་རྟོག་མཁན། །གླེགས་བམ་ཁུར་
ཁུར་འུད་གྱི་ང་རོ་ལ། །འགྲམ་པའི་ཆུ་བུར་ཟག་པར་མ་གྱུར་ཅིག །དབང་ལུང་མན་ངག་རྡོ་
རྗེའི་སྲད་བུ་ལ། །ལེགས་པར་བསྟར་བའི་རྒྱུད་བཤད་རིན་ཆེན་ཕྲེང་། །དཔྱོད་ལྡན་མཁས་
པའི་རྒྱན་འདིར་རྒྱལ་རྣམས་ཀྱིས། །ལེགས་སོའི་བཀྲ་ཤིས་རབ་བསྒྲགས་འདི་ལོངས་ཤིག །
རབ་འབྱམས་དཀྱིལ་འཁོར་ཀུན་བདག་ཀྱེ་རྡོ་རྗེ། །ལུང་རྟོགས་དམ་ཆོས་རྒྱུད་གསུམ་ཡན་
ལག་བཅས། །འཆད་མཁས་འཁྲུལ་མེད་ས་སྐྱ་པ་དེའི་སྲོལ། །བསླུ་མེད་དཀོན་མཆོག་
གསུམ་གྱི་བཀྲ་ཤིསཤོག །རྒྱུད་དང་མན་ངག་ཚོགས་དང་སློབ་བཤད་ཀྱི། །ལེགས་བཤད་
འདོམས་མཁས་རྡོ་རྗེ་སྙིང་པོར་མཚུངས། །རྣམ་དཔྱོད་མིག་ལྡན་གང་ན་སུ་བཞུགས་པ། །
བསྟན་འཛིན་བླ་མ་རྣམས་ཀྱི་བཀྲ་ཤིས་ཤོག །ངོ་མཚར་གཏམ་མང་ཐོས་པ་ས་སྐྱ་པའི། །
རྒྱུད་གསུམ་བཤད་པའི་སྲོལ་འབྱེད་ཀླུ་སྒྲུབ་ཞབས། །ལེགས་བཤད་བྱེ་བས་གཏམས་པ་རྒྱ་
མཚོའི་གཏེར། །མཚུངས་བྲལ་བསྟན་འཛིན་མཆོག་གི་བཀྲ་ཤིས་ཤོག །བསྟན་སྲུང་ལྕམ་
དྲལ་པུ་ཏྲ་མིང་སྲིང་བཅས། །བསྟན་དགྲ་མཐར་བྱེད་གདོང་བཞི་འཁོར་བཅས་ཀྱིས། །རྒྱུད་
དང་མན་ངག་ལྷག་བསམ་མཐར་ཕྱིན་ཏེ། །བར་ཆད་བདུད་ལས་རྒྱལ་བའི་བཀྲ་ཤིས་
མཛོད། །རྒྱུད་དོན་མ་ལུས་ཇི་བཞིན་ཤེས་པའི་འབྲས། །ལམ་རིམ་མངོན་རྟོགས་ལག་ཏུ་
བླང་བ་དང༌། །ངག་ནས་འབྱིན་དང་ཐོས་བསམ་སྒོམ་པ་ཡིས། །དངོས་གྲུབ་རྣམ་གཉིས་
ཐོབ་པར་བྱིན་གྱིས་རློབས། །སྐལ་བ་དམན་དང་སྐལ་བཟང་གདུལ་བྱ་ལ། །རིམ་དང་ཅིག་
ཅར་རྣམ་དབྱེ་ལེགས་ཕྱེ་ནས། །ཐར་པའི་གྲོང་དུ་གདུལ་བྱ་དཀྲི་བའི་རིམ། །མ་ནོར་འཆོལ་
བ་མེད་པར་བྱིན་གྱིས་རློབས། །མངོན་པར་མཐོ་འདོད་ཉིན་ཞག་གཅིག་པའི་ཁྲིམས། །
ཐར་འདོད་ཇི་སྲིད་འཚོ་བར་བརྟན་ཁྲིམས་བདུན། །མཆོག་འདོད་རིན་ཆེན་བྱང་ཆུབ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
སེམས་སྦྱོང་བའི། །སྤྱོད་པ་རིམ་ཅན་སློབ་པར་བྱིན་གྱིས་རློབས། །ཁྱད་པར་ཐུབ་བསྟན་
གཅེས་པར་འཛིན་པའི་བློས། །ཞུགས་ལ་ཡོངས་རྫོགས་དགེ་སློང་ངུར་སྨྲིག་འཛིན། །
རླབས་ཆེན་རྒྱལ་སྲས་སྤྱོད་པས་རྒྱུད་ཕྱུག་པ། །བསྟན་ལ་བྱ་བ་བྱེད་པར་བྱིན་གྱིས་རློབས། །
རྒྱལ་བསྟན་མཆོག་གི་སྒོར་ཞུགས་གྲུབ་མཐའ་བཞིའི། །ལྟ་དང་གྲུབ་མཐའི་དམན་མཆོག་
ཁྱད་ཕྱེ་ནས། །རྨད་བྱུང་དབུ་མའི་ལམ་དུ་འཇུག་པའི་སྒོ། །ལྟ་བ་རིམ་ཅན་སློབ་པར་བྱིན་
གྱིས་རློབས། །བཞི་ལྔ་དུས་གསུམ་རྫས་གྲུབ་བྱེ་སྨྲ་ལུགས། །རྡུལ་དང་སྐད་ཅིག་བདེན་
གྲུབ་མདོ་སྡེ་པ། །རྣམ་ཤེས་བདེན་དངོས་རྣམ་རིག་རྟག་ཆད་མཐར། །ལྷུང་ལ་སྙིང་རྗེ་སྐྱེ་
བར་བྱིན་གྱིས་རློབས། །ཉན་ཐོས་སྡེ་གཉིས་གང་ཟག་བདག་འགོག་ཙམ། །རྣལ་འབྱོར་
སྤྱོད་པ་གཟུང་བདག་འགོག་ལ་བརྩོན། །མཐར་འཛིན་རྩ་བ་དྲུང་འབྱིན་ཀླུ་སྒྲུབ་ལུགས། །
ཟབ་དོན་དབུ་མ་རྟོགས་པར་བྱིན་གྱིས་རློབས། །ཤིང་རྟའི་སྲོལ་གཉིས་ཆུ་བོས་མ་ཚིམས་
པར། །བདག་མེད་མཁའ་འགྲོའི་ཞལ་པད་སྦྲང་རྩིའི་བཅུད། །མདོ་རྒྱུད་ཀུན་ཏུ་སྦས་པའི་
ལྟ་བ་མཆོག །སྙིང་གི་བཅུད་དུ་སིམ་པར་བྱིན་གྱིས་རློབས། །རྒྱུད་སྡེ་བཞི་དང་ཕ་མ་གཉིས་
མེད་རྒྱུད། །ཐུན་མོང་མ་ཡིན་ཐེག་ལ་རིམ་བསླབས་ནས། །རྒྱུད་སྡེ་ཀུན་གྱི་ཡང་རྩེ་ཀྱེ་རྡོ་
རྗེར། །དགའ་ཞིང་སྤྲོ་བས་སློབ་པར་བྱིན་གྱིས་རློབས། །ཚེ་འདིར་སྦྱངས་བ་སྔོན་དུ་མ་སོང་
ཡང་། །སྔོན་བསགས་སྐལ་པའི་ལས་འཕྲོ་སད་དེ་ལ། །ཐོག་མ་ཉིད་ནས་སྨིན་བྱེད་དབང་
བསྐུར་ཏེ། །སྐལ་ལྡན་ཅིག་ཅར་དཀྲི་བར་བྱིན་གྱིས་རློབས། །སྐལ་དང་སྐལ་མིན་རྣོ་རྟུལ་
ཇི་ལྟར་ཡང་། །རིམ་དང་ཅིག་ཅར་དབང་གིས་སྨིན་བྱས་ཏེ། །དངོས་གཞི་ལམ་གྱི་མངོན་
རྟོགས་བཅུ་གཅིག་གིས། །ཕྱག་ཆེན་དངོས་གྲུབ་ཐོབ་པར་བྱིན་གྱིས་རློབས། །སྒོ་བརྒྱད་
ཡན་ལག་བཅུ་དྲུག་ཆོ་གའི་གཙོར། །ཉི་ཤུ་རྩ་བཞི་ཆིང་བཞིས་བཅིངས་པ་ཡི། །གཞིར་
བཤད་ཆོ་གས་རྡུལ་ཚོན་དཀྱིལ་འཁོར་དུ། །སྨིན་བྱེད་དབང་གིས་སྨིན་པར་བྱིན་གྱིས་
རློབས། །དབང་གི་ཡེ་ཤེས་སྐྱེས་ནས་ངོ་སྤྲོད་པ། །ཐོས་བསམ་སྒོམ་པའི་ལྟ་བ་ཉམས་མྱོང་
སྐུ



དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཐབས་ལམ་རིམ་དང་བཅས་པ་སེམས་ཀྱི་ངལ་གསོ།
བས། །སྣོད་བཅུད་འཁོར་འདས་ཀུན་ལ་རྒྱས་འདེབས་པའི། །རྟོགས་པའི་ལྟ་བ་སྐྱོང་བར་
བྱིན་གྱིས་རློབས། །སྤང་བྱ་སོ་གཉིས་སྤངས་ནས་འབྲས་བུའི་མཆོག །ཡང་དག་སྣང་བ་སོ་
གཉིས་བསྐྱེད་པའི་ཐབས། །ཐ་མལ་སྣང་ཞེན་འགོག་པ་བསྐྱེད་རིམ་ལ། །གསལ་སྣང་
བརྟན་པ་ཐོབ་པར་བྱིན་གྱིས་རློབས། །རྫོགས་རིམ་གཏུམ་མོའི་འབར་འཛག་བདེ་དྲོད་
དང༌། །དངོས་དང་ཡེ་ཤེས་ཕྱག་རྒྱའི་དགའ་བཞི་ཡིས། །གཟུང་འཛིན་འཁྲུལ་པ་སྦྱངས་
ནས་རང་བྱུང་གི །ཡེ་ཤེས་ཕྱག་ཆེན་འཆར་བར་བྱིན་གྱིས་རློབས། །ཆུང་འབྲིང་དྲོད་ཀྱི་རིམ་
པ་ཤར་བའི་མོད། །འབྲས་བུ་མཆོག་ལ་སྤྲོ་བ་མཆོག་སྐྱེས་ཏེ། །ཀུན་འདར་གསང་དང་
མངོན་སྤྱོད་ཀུན་བཟང་གི །བརྟུལ་ཞུགས་སྤྱོད་པ་སྐྱོང་བར་བྱིན་གྱིས་རློབས། །མཁའ་
འགྲོས་ལུང་བསྟན་མཚན་ལྡན་ཕྱག་རྒྱ་ལས། །དཀར་དམར་ཡི་གེ་ཉེ་རྒྱུའི་རྟེན་འབྲེལ་
གྱིས། །ས་ལམ་མཐར་ཕྱིན་ཕྱི་ནང་མངོན་བྱང་ལས། །རྡོ་རྗེ་འཛིན་པ་ཚེ་འདིར་ཐོབ་པར་
ཤོག །སྔགས་བཟླས་མཆོད་གཏོར་དབུལ་དང་རབ་ཏུ་གནས། །སྦྱིན་སྲེག་ལས་ཚོགས་
རབ་འབྱམས་རྣལ་འབྱོར་གྱིས། །གང་ལ་ཅི་བསམ་འདོད་དགུའི་ཆར་ཕབ་ནས། །བསྟན་
འགྲོར་ཕན་བདེ་སྒྲུབ་པར་བྱིན་གྱིས་རློབས། །བརྟན་ཐོབ་རབ་འབྲིང་ཐ་མའི་ཁྱད་པར་
གྱིས། །རྣམ་དབྱེ་ཕྱེ་ནས་བསྲུང་དང་བཟའ་བ་ཡི། །རྒྱུན་དང་ཁྱད་པར་དམ་ཚིག་མ་ཉམས་
པར། །བསྲུང་ཚུལ་ངོ་ལྐོག་མེད་པར་བྱིན་གྱིས་རློབས། །རྒྱུ་རྒྱུད་ངོས་གཟུང་ཐབས་རྒྱུད་
ཉམས་ལེན་གྱིས། །སྐུ་གསུམ་ཡན་ལག་བདུན་ལྡན་འབྲས་བུ་སྨིན། །མཆོག་འབྲིང་ལ་
སོགས་སྤྲུལ་པ་བསམ་ཡས་ཀྱིས། །མཛད་ཕྲིན་དར་ཞིང་རྒྱས་པར་བྱིན་གྱིས་རློབས། །ཀུན་
ཏུ་དགོས་པའི་འཁྲུལ་མེད་གཞུང་ལུགས་བདུན། །ལེགས་པར་སྦྱངས་པས་སྔོན་འགྲོ་ཚུལ་
བཞི་ལ། །ངེས་པ་རྙེད་ཚེ་དངོས་གཞི་རྒྱུད་ཆེན་གསུམ། །འཆད་ཚུལ་ཐོགས་པ་མེད་པར་
བྱིན་གྱིས་རློབས། །ལེགས་འོངས་མིག་གིས་ཡོན་ཏན་གསལ་བར་བྱས། །མེ་དང་ཆུ་ཡིས་
འབྱུང་བ་རབ་ཏུ་བསྐྱེད། །འཆད་བྱེད་བཤད་གཞི་འཆད་པོའི་ལོ་རྒྱུས་གསུམ། །བརྡ་དོན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ངེས་པ་རྙེད་པར་བྱིན་གྱིས་རློབས། །འཆད་བྱེད་མན་ངག་འབྲེལ་བའི་མིག་ཕྱེ་ནས། །
བཤད་གཞི་རྒྱུད་ཀྱི་ཡོན་ཏན་གསལ་བར་བྱས། །འཆད་པོ་མེ་ཆུ་འབྱུང་བའི་བརྡ་དོན་ལས། །
ལོ་རྒྱུས་དད་པ་སྐྱེ་བར་བྱིན་གྱིས་རློབས། །བི་རཱུ་ས་སྐྱ་པ་དང་རྗེ་བཙུན་མཆེད། །མེ་ཆུ་
འབྱུང་བའི་བརྡ་ལས་མན་ངག་ལུགས། །ཉེ་བའི་བརྒྱུད་པ་ངོ་མཚར་འདི་ཐོས་ཚེ། །རབ་
དགའ་སྤུ་ལོང་གཡོ་བར་བྱིན་གྱིས་རློབས། །ཌོམྦི་སྦྱང་དཀའ་ཤེས་རབ་དབང་པོ་མཛེས། །
མེ་ཆུ་འབྱུང་བའི་བརྡ་ལས་འགྲེལ་པ་ལུགས། །བརྒྱུད་པའི་གཙོ་བོ་ངོ་མཚར་གཏམ་ཐོས་
པས། །རབ་དགའ་ཏིང་འཛིན་སྐྱེ་བར་བྱིན་གྱིས་རློབས། །དཀའ་འགྲེལ་ཉི་འོད་དག་ལྡན་
གུར་གྱི་རྒྱན། །གནད་ཀྱི་གསལ་བྱེད་དོན་བསྡུས་གོང་མའི་གསུང་། །གདམས་ངག་དྲུག་
དང་ཚུལ་བཞིའི་བཤད་ཐབས་ཀྱིས། །ཕྱི་ནང་སྒྲོ་འདོགས་ཆོད་པར་བྱིན་གྱིས་རློབས། །
རྒྱུད་ཀྱང་མན་ངག་གིས་བཤད་ག་ཡ་དྷར། །རྒྱུད་གསུམ་སྦགས་ཏེ་བཤད་པ་ཌོམྦིའི་ལུགས། །
སྤྱི་སྦས་མཐར་ཐུག་མངོན་རྟོགས་དང་སྦྱར་ཏེ། །རྒྱུད་དོན་སྙིང་པོ་ལོངས་པར་བྱིན་གྱིས་
རློབས། །ཟླ་བའི་འོད་ཤར་མིག་གིས་ལེགས་པར་བལྟས། །མིག་གི་རབ་རིབ་མེ་འོད་ཟེར་
གྱིས་བསྲེགས། །རྒྱུད་ཆེན་ཨུཏྤལ་དཀར་པོའི་འཁྲི་ཤིང་ལ། །བུང་བ་རབ་དགའི་གླུ་
དབྱངས་སྒྲོགས་པར་ཤོག །བཤད་བྱ་དགེས་མཛད་རྒྱུད་གསུམ་མ་ལའི་ནགས། །འཆད་
མཁས་ས་སྐྱ་པ་དེའི་དྲི་བཞོན་གྱིས། །འཆད་ཐབས་མན་ངག་དྲི་བསུང་ཕྱོགས་བརྒྱར་
དགོད། །ཉན་པོ་སྣོད་ལྡན་ཚིམ་པའི་བཀྲ་ཤིས་ཤོག །
དགེས་མཛད་རྒྱུད་གསུམ་གྱི་བརྒྱུད་འདེབས་འཆད་ཚུལ་ལམ་རིམ་དང་བཅས་པ། །སེམས་དང་བའི་ངལ་འཚོ་ཞེས་
བྱ་བ། ས་མོ་གླང་ལོར་རྗེ་བཙུན་བླ་མ་རྡོ་རྗེ་འཛིན་པ་ཀུན་དགའ་མཆོག་ལྡན་དྲུང་དུ། དགེས་མཛད་རྒྱུད་གསུམ་གྱི་བཤད་
བཀའ། བཀའ་བབས་སོ་སོའི་དབང་དང་བཅས་པ་ཐོབ་པའི་ཚེ། ཟླ་བ་བཅུ་གཅིག་པའི་དཀར་ཕྱོགས་དགའ་བ་དང་པོའི་
ཚེས་ལ། ཤཱཀྱའི་དགེ་སློང་རྡོ་རྗེ་འཛིན་པ་ནཱ་གརྫུ་ནས་སྐྱིད་ཕུག་སྒྲོ་ལུང་དབེན་པའི་གནས་སུ་སྦྱར་བ་དགེ་ཞིང་བཀྲ་ཤིས་
པར་ཤོག། །། །
2)



༄༅། །གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་
ཐིག་ཕྲེང་སྐལ་བཟང་ཀུ་མུད་གསར་པའི་
ཁ་འབྱེད་བཞུགས་སོ། །
(HLC
དྲིན་ཆེན་རྩ་བའི་བླ་མ་རྣམ་གསུམ་དང་། །ཡི་དམ་དགེས་མཛད་རྡོ་རྗེ་གཉིས་སུ་མ་
མཆིས་པ་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་གཟུང་དུ་
གསོལ། རིས་མེད་ཐུགས་རྗེས་སྐལ་བཟང་གདུལ་བྱའི་ཚོགས། །མགྲོན་དུ་གཉེར་ཡང་
མཁྱེན་བརྩེའི་ཟ་མ་ཏོག །སྐྱེས་སུ་ཐོབ་པ་དཔལ་ལྡན་བླ་མའི་དྲིན། །བློ་གསལ་རྒྱ་མཚོ་
སྙིང་གི་པདྨོར་བྱོན། །མཁའ་འགྲོ་འབུམ་སྡེའི་གཙུག་རྒྱན་བདག་མེད་མ། །པཎ་གྲུབ་
འབུམ་སྡེའི་གཙོ་བོ་བི་རཱུ་པ། །མན་ངག་འབུམ་སྡེའི་སྙིང་པོ་གསུང་ངག་ལམ། །ཁྲིད་རིམ་
ཟླ་བ་བདུད་རྩིའི་ཐིགས་ཕྲེང་སྤེལ། ། །
༈ ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ཡང་དག་པར་རྫོགས་པའི་
སངས་རྒྱས་རྗེ་བཙུན་རྡོ་རྗེ་བདག་མེད་ལྷ་མོ་བཅོ་ལྔས་སྤྲུལ་པའི་དཀྱིལ་འཁོར་དུ་རྗེས་སུ་
གཟུང་བ་ལ་བརྟེན་ནས་ས་དྲུག་གི་རྟོགས་པ་མངོན་དུ་གྱུར་པ་གྲུབ་ཆེན་རྣལ་འབྱོར་གྱི་
དབང་ཕྱུག་བི་རཱུ་པ་ཆེན་པོས། བདག་མེད་ཡེ་ཤེས་མཁའ་འགྲོའི་ཞལ་བཅུད་དངོས་སུ་
མྱངས་པའི་ཡང་གསང་བླ་ན་མེད་པའི་བདུད་རྩི་མཁའ་འགྲོའི་ཞལ་རླངས་མ་ཉམས་པ་འདི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཉིད་གསན་ཏེ། ཐུགས་ཉམས་སུ་བཞེས་སྙམ་པ་དང་། གཞན་ཡང་ཐེག་པ་ཆེན་པོའི་བཀའ་
བསྟན་བཅོས་རྣམས་ནས་བྱུང་བའི་ཆོས་གསན་པའི་ཀུན་ཏུ་སྤྱོད་པ་རྣམས་ཀྱང་གསལ་
བཏབ་སྟེ་གསན་འཚལ།
དེ་ལ་འདིར་གང་གསན་པར་བྱ་བའི་ཆོས་ནི། དུས་གསུམ་གྱི་སངས་རྒྱས་ཐམས་
ཅད་ཀྱི་བགྲོད་པ་གཅིག་པའི་ལམ། སངས་རྒྱས་ཀྱི་གསུང་རབ་ཟབ་མོ་མདོ་སྡེ་དང་རྒྱུད་སྡེ་
ཐམས་ཅད་ཀྱི་བཅུད་ཕྱུང་བ། གྲུབ་ཆེན་རྣལ་འབྱོར་གྱི་དབང་ཕྱུག་དཔལ་ལྡན་བི་རཱུ་པ་ཆེན་
པོའི་གདམས་ངག །མཁས་པ་རྣམས་བགྲོད་པར་བྱ་བའི་འཇུག་ངོགས། མདོ་རྒྱུད་མ་ལུས་
པ་གསལ་བར་བྱེད་པའི་སྒྲོན་མེ། སྐལ་བ་དང་མི་ལྡན་པ་རྣམས་ཀྱིས་རྟོགས་པར་དཀའ་བ།
མྱ་ངན་ལས་འདས་པའི་གྲོང་ཁྱེར་དུ་འཇུག་པ་རྣམས་ཀྱི་ཐེམ་སྐས། རྣམ་པ་ཐམས་ཅད་ཀྱི་
མཆོག་དང་ལྡན་པའི་སྟོང་པ་ཉིད་ཀྱི་རང་བཞིན། གསུང་ངག་རིན་པོ་ཆེ་ལམ་འབྲས་བུ་དང་
བཅས་པའི་གདམས་ངག །འབྲས་བུ་ལམ་དང་བཅས་པའི་གདམས་ངག །གཅིག་ཤེས་
པས་མང་པོ་ཤེས་པའི་གདམས་ངག །སྐྱོན་ཡོན་ཏན་དུ་སློང་བའི་གདམས་ངག །བར་ཆད་
དངོས་གྲུབ་ཏུ་ལེན་པའི་གདམས་ངག །ཏིང་ངེ་འཛིན་ངོ་ཤེས་པས་བསམ་གཏན་གྱི་གེགས་
སེལ་བའི་གདམས་ངག །བར་ཆད་ངོ་ཤེས་པས་བདུད་ཀྱི་གེགས་སེལ་བའི་གདམས་ངག །
གསེར་འགྱུར་གྱི་རྩི་ལྟ་བུའི་གདམས་ངག །རྩ་བ་རྡོ་རྗེའི་ཚིག་རྐང་། སྡེ་སྣོད་གསུམ་གྱི་དེ་
ཁོ་ན་ཉིད། གཞུང་ཆུང་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་འདི་ནི་གང་བཤད་པ་དང་
ཉམས་སུ་བླང་པའི་ཆོས་ཡིན་ལ། །
འདི་ཉིད་འཆད་པར་བྱེད་པ་ལ། བཤད་ཐབས་ཀྱི་མན་ངག་གང་ཡིན་པ། དེས་
བཤད་པ་ལྟར་ཉམས་སུ་བླང་བ། ཉམས་སུ་བླངས་པའི་རྣལ་འབྱོར་པ་ལ་གསང་བ་བཅུའི་
རྒྱས་བཏབ་ཅིང་སྐལ་ལྡན་གྱི་སློབ་མ་ལ་ཕན་པར་གདམས་པ་གསུམ་གྱི། དང་པོ་ལའང་
བཤད་བྱ། འཆད་བྱེད། འཆད་པའི་ཚུལ་དང་གསུམ་ལས། དང་པོ་བཤད་བྱ་ནི། མཚན་གྱི་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
རྣམ་གྲངས་བཅུ་གཅིག་དང་ལྡན་པའི་གསུང་ངག་རིན་པོ་ཆེ་འདི་ཡིན་ལ། གཉིས་པ་འཆད་
བྱེད་ནི། ཚད་མ་བཞི་དང་སྙན་བརྒྱུད་བཞིས་འཆད་པར་བྱེད་དེ། ལམ་འབྲས་དོན་བསྡུས་
མ་ལས། ཚད་མ་སྙན་བརྒྱུད་བཞི་ཡིས་སྤྲོས་པ་གཅོད། །ཅེས་བཤད་པས་སོ། ། །
གསུམ་པ་འཆད་པའི་ཚུལ་ནི། སྙན་བརྒྱུད་བཞི་ལྡན་གྱི་བླ་མ་ལ། །ཚད་མ་བཞི་ལྡན་
གྱི་ལམ་འབྲས་ཞུ། །གདམས་ངག་དབང་གི་འཁོར་ལོ་དེ། །ལམ་གྱི་ཐུན་བཞིར་ཉམས་སུ་
ལེན། །ཞེས་པ་ལྟར། ཚད་མ་བཞིའི་ཚུལ་གྱིས་འཆད་པ་ཡིན་ནོ། །
༈ གཉིས་པ་དེས་བཤད་པ་ལྟར་ཉམས་སུ་བླང་བ་ལ། ཐོག་མར་རང་ཉིད་ལ་
གདམས་ངག་སྟོན་པར་བྱེད་པའི་བླ་མ་ཚད་མར་བསྒྲུབ་པར་བྱ་བའི་ཕྱིར་དུ། བླ་མ་བརྒྱུད་
པ་དང་བཅས་པའི་ལོ་རྒྱུས་རྣམ་ཐར་ལ་སོགས་པ་ལེགས་པར་མཉན་ཏེ། བླ་མ་བརྒྱུད་པ་
དང་བཅས་པ་ལ་མོས་གུས་ཚུད་ཚུད་དུ་བསྒོམ་ཞིང་། གསོལ་བ་དྲག་ཏུ་གདབ་པ་དང༌།
རང་རྒྱུད་ལ་ཉམས་མྱོང་ཚད་མར་བསྐྱེད་པར་བྱ་བའི་ཕྱིར་དུ་ཁྲིད་ཀྱི་རྣལ་འབྱོར་ཉམས་སུ་
བླང་བ་དང་། ཉམས་མྱོང་ཚད་མ་དེའང་བསྟན་བཅོས་ཚད་མ་རྡོ་རྗེའི་ཚིག་རྐང་དང་སྦྱར་བ་
དང་། བསྟན་བཅོས་དེའང་བདེ་བར་གཤེགས་པའི་བཀའ་ཡང་དག་པའི་ཚད་མ་དང་སྦྱར་
ཏེ་ཡིད་ཆེས་པར་བྱ་བ་རྣམས་ལས། དང་པོ་བླ་མ་ཚད་མར་བསྒྲུབ་པ་ལ། བླ་མ་བརྒྱུད་པའི་
གསོལ་འདེབས་སྙིང་ཐག་པ་ནས་བྱ་ཞིང་། རྣམ་ཐར་གྱི་ལུང་དང་། ལོ་རྒྱུས་ཁོག་ཕུབ་ཀྱི་སྒོ་
ནས་ཡིད་ཆེས་པར་བྱ། གཉིས་པ་ཉམས་མྱོང་བསྐྱེད་པ་ཁྲིད་ཀྱི་རྣལ་འབྱོར་ལ། ཉམས་མྱོང་
མ་སྐྱེས་པ་བསྐྱེད་པར་བྱ་བ་ཁྲིད་ཀྱི་གཞུང་ཤིང་དངོས། སྐྱེས་པ་བོགས་འབྱིན་པ་རྟོགས་པ་
བསྐྱེད་པའི་ཆོས་ལྔ། ལམ་གྱི་བར་ཆད་སེལ་བ་ལ་གེགས་སེལ་གྱི་ཡི་གེ་ཆེན་པོ་བཞིའོ། །
དང་པོ་ཉམས་མྱོང་མ་སྐྱེས་པ་བསྐྱེད་པར་བྱ་བ་ཁྲིད་ཀྱི་གཞུང་ཤིང་དངོས་ནི། ཁྲིད་ཀྱི་གཞུང་
ཤིང་ཆེན་པོ་བཞི་སྟེ། གཞུང་ཇི་ལྟ་བ་བཞིན་དཀྲི་བའི་ཁྲིད་ཡིག །མན་ངག་གི་གནད་དྲུག་
གིས་དཀྲི་བ། གནད་བཅུ་གཅིག་གིས་དཀྲི་བ། དབང་པོ་རབ་འབྲིང་གསུམ་གྱིས་དཀྲི་བའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གཞུང་ཤིང་ངོ༌། །དང་པོ་ལ་ཁྲིད་ཀྱི་སྔོན་འགྲོ་སྣང་བ་གསུམ་གྱི་ཁྲིད། དངོས་གཞི་རྒྱུད་
གསུམ་གྱི་ཁྲིད་གཉིས་ཏེ། དེ་ལྟར་ཡང་ལམ་འབྲས་དོན་བསྡུས་མར། སྣང་བ་གསུམ་གྱིས་
ལམ་གྱི་གཞི་བཅས་ཏེ། །ཉམས་བླང་མ་ལུས་རྒྱུད་གསུམ་དག་གིས་ཤེས། །ཞེས་དང་།
ཁྲིད་ཡིག་ཇོ་ལྕགས་མ་ལས། སློབ་མ་དད་པ་དང་ལྡན་པ་བླ་མས་ཇི་སྐད་སྨྲས་པ་ཉན་པ་
གཅིག་ལ། ལམ་འབྲས་བུ་དང་བཅས་པའི་གཞུང་ཤིང་རྒྱས་པའི་ཁྲིད་གཞུང་ཇི་ལྟ་བ་བཞིན་
གྱིས་དཀྲི་བར་འདོད་ན། ཐོག་མར་སྣང་བ་གསུམ་གྱིས་དཀྲི། དེ་ནས་གཞུང་ཐམས་ཅད་
རྒྱུད་གསུམ་དུ་འདུ་བ་ཡིན་པས་རྒྱུད་གསུམ་གྱིས་དཀྲི། ཞེས་བཤད་པས་སོ། །དང་པོ་སྣང་
གསུམ་ལ། ཐོག་མར་སྤྱི་དོན་གྱི་སྒོ་ནས་མདོར་བསྟན་པ། བར་དུ་སོ་སོའི་དམིགས་རྣམ་
རྒྱས་པར་བཤད་པ། ཐ་མར་དོན་བསྡུས་ཏེ་ཉམས་སུ་བླང་བ་གསུམ་གསུམ་གྱི་སྒོ་ནས་
འཆད་པ་བདག་གི་བླ་མའི་ཕྱག་སྲོལ་རྒྱས་པ་ལ་ཡོད་ཀྱང་། སྙིང་པོ་བསྡུས་ན་འདི་ལྟར་
གསུང་སྟེ། ཐོག་མར་དགེ་བ་སྐྱབས་འགྲོ་སེམས་བསྐྱེད། བར་དུ་དགེ་བ་རང་རང་གི་
དམིགས་པ་ལ་སེམས་འཛིན་པ། ཐ་མར་དགེ་བ་བསྔོ་བ་དང་སྨོན་ལམ་གྱི་རྒྱས་བཏབ་པ་
གསུམ་གསུམ་གྱི་སྒོ་ནས་ཉམས་སུ་བླང་བ་ནི་ཐམས་ཅད་ལ་གཅེས་པ་ཡིན་ལ།
འདིར་ཐོག་མར་ཁྲིད་ཀྱི་སྔོན་འགྲོ་ལ། ཕྱི་རོལ་པ་ལས་ཁྱད་པར་དུ་བྱ་བ་སྐྱབས་
འགྲོའི་ཁྲིད། ནང་པ་སངས་རྒྱས་པའི་ནང་ཚན་ཉན་རང་གཉིས་ལས་ཁྱད་པར་དུ་བྱ་བ་
སེམས་བསྐྱེད་པའི་ཁྲིད་གཉིས་སོ། །དང་པོ་སྐྱབས་འགྲོ་ལ། སྐྱབས་སུ་འགྲོ་བའི་རྒྱུ་ནི།
འཇིགས་དད་སྙིང་རྗེ་གསུམ་ལས། དང་པོ་འཇིགས་པ་ནི། རང་གཞན་འཁོར་བའི་སྡུག་
བསྔལ་གྱིས་འཇིགས་པའི་སྒོ་ནས་སྐྱབས་སུ་འགྲོ་སྟེ། སྔོན་ཆད་ཁྱོད་ཀྱི་བཀའ་ལས་
འདས། །ད་ནི་འཇིགས་པ་ཆེར་མཐོང་ནས། །ཁྱོད་ལ་སྐྱབས་སུ་མཆི་ལགས་ཀྱིས། །
འཇིགས་པ་མྱུར་དུ་བསལ་དུ་གསོལ། །ཞེས་པ་ལྟར། བླ་མ་དམ་པས་བརྡའ་སྤྲད་པ་ལས་
འཁོར་བའི་འཇིགས་སྐྲག་ལ་ངེས་པ་དྲངས། འཇིགས་པ་དེ་ལས་སྐྱོབ་པའི་ཐབས་བླ་མ་
24་
24



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
མཆོག་གསུམ་ལ་སྐྱབས་འཚོལ་བ་ལས་ཐབས་གཞན་མེད་པར་ཐག་བཅད་པའོ། །
གཉིས་པ་དད་པས་སྐྱབས་སུ་འགྲོ་བའི་དད་པ་ལ་གསུམ། དང་བའི་དད་པ། མངོན་
པར་འདོད་པའི་དད་པ། ཡིད་ཆེས་པའི་དད་པ་གསུམ་ལས། དང་པོ་དང་བའི་དད་པ་ནི།
སྐྱབས་ཡུལ་གྱི་ཡོན་ཏན་མཐོང་ནས་སེམས་དང་སེང་ངེ་བ་དང༌། གཉིས་པ་མངོན་པར་
འདོད་པའི་དད་པ་ནི། དེའི་ཡོན་ཏན་མཐོང་ནས་སྐྱབས་ཡུལ་གྱི་གོ་འཕང་ཐོབ་འདོད་ཀྱི་བློ་
སྐྱེ་བ་དང་། གསུམ་པ་ཡིད་ཆེས་པའི་དད་པ་ནི། སྐྱབས་ཡུལ་ལ་བློ་མི་འགྲོ་བའི་སེམས་
ཐིང་ངེ་བ་ལྟ་བུ་མ་ཡིན་པར་ཡིད་ཆེས་པའི་ངེས་པ་གཏིང་ནས་རྙེད་པ་སྟེ། དེ་གསུམ་གྱི་སྒོ་
ནས་སྐྱབས་སུ་འགྲོ་བ་དང་། གསུམ་པ་སྙིང་རྗེ་ནི། སྐྱབས་སུ་འགྲོ་མཁན་གྱི་མ་གྱུར་
སེམས་ཅན་རྣམས་ལ་སྙིང་རྗེ་བཟོད་བླག་མེད་པ་སྐྱེས་ཏེ། འདི་རྣམས་སྡུག་བསྔལ་ལས་
སྒྲོལ་བའི་ནུས་པ་རང་ཉིད་གཅིག་པུ་ལ་མེད་ཀྱི། སྐྱབས་མཆོག་གསུམ་ལ་རྒྱབ་བརྟེན་
བཅོལ་ན་ཡོད་པར་མཐོང་ནས་སྐྱབས་སུ་འགྲོ་བའི་ངེས་པ་འདྲེན་པར་བྱེད་དོ། །སྐྱབས་སུ་
འགྲོ་མཁན་ནི། རང་ཉིད་གཅིག་པུ་ཙམ་མ་ཡིན་པར་དགྲ་གཉེན་བར་མའི་འགྲོ་བ་ཐམས་
ཅད་སྟོན་མོ་བཟང་པོ་ལ་ཁྲོམ་ཚོགས་པ་བཞིན་དུ་ས་གཞི་གང་བར་བསམ། དུས་ཀྱང་ལོ་ཟླ་
ཙམ་མ་ཡིན་པར་བྱང་ཆུབ་སྙིང་པོ་ལ་མཆིས་ཀྱི་བར་དང་། ཆེད་དུ་བྱ་བའང་རང་ཉིད་
གཅིག་པུ་མ་ཡིན་པར་ཕ་མ་སེམས་ཅན་ཐམས་ཅད་ཡིད་ཡུལ་དུ་བཅང་། སྐྱབས་སུ་འགྲོ་
བའི་ཚུལ་ཡང་། བླ་མ་ལ་ལམ་གྱི་འདྲེན་པ། སངས་རྒྱལ་ལ་ལམ་གྱི་སྟོན་པ། ཆོས་ལ་
སྐྱབས་དངོས་སམ་ལམ། དགེ་འདུན་ལ་ལམ་གྱི་ཟླ་གྲོགས་ཞུས་ཏེ། གློ་སྙིང་བྲང་གསུམ་བླ་
མ་མཆོག་གསུམ་ལ་གཏད་དེ། རང་གི་བདེ་སྐྱིད་ཐམས་ཅད་བླ་མ་དཀོན་མཆོག་གསུམ་ལ་
རེ་ལྟོས་འཆའ་སྙམ་པ་སྙིང་ཐག་པ་ནས་བསམ། བདེ་བའི་སྟན་ལ་ལུས་དྲང་པོར་བསྲངས་ཏེ།
རང་ཉིད་གནས་པའི་ས་ཕྱོགས་རིན་པོ་ཆེ་བེཌཱརྱའི་ས་གཞི་ལ་གསེར་གྱིས་མིག་མང་རིས་
སུ་བྲིས་པ། མནན་ན་ནེམ་ཞིང་བཏེག་ན་འཕར་བ་སྙམ་བྱེད་པ། དེའི་དབུས་སུ་དཔག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བསམ་གྱི་ཤིང་གི་སྡོང་པོ་ཆེན་པོ་ཡལ་ག་དང་། ལོ་མ་དང་། འབྲས་བུ་ཕུན་སུམ་ཚོགས་པ།
མཐོང་བ་དང་བསམ་པ་ཙམ་གྱིས་ཡིད་འཕྲོག་པ། དེའི་སྟེང་དུ་པདྨའི་སྡོང་པོ་འདབ་མ་བཞི་
པ་ཟེའུ་འབྲུའི་སྟེང་དུ་རྩ་བའི་བླ་མ་རྡོ་རྗེ་འཆང་ཆེན་པོ་སྐུ་མདོག་སྔོ་དྭངས། ཞལ་གཅིག་
ཕྱག་གཉིས་ཀྱི་གཡས་པས་གསེར་གྱི་རྡོ་རྗེ་དང་། གཡོན་གསེར་གྱི་རྡོ་རྗེ་ཕྱེད་པས་ཡུ་བ་
བྱས་པའི་དངུལ་དཀར་གྱི་དྲིལ་བུ་བསྣོལ་ནས་འཛིན་པ། ཞབས་རྡོ་རྗེའི་སྐྱིལ་མོ་ཀྲུང་གིས་
བཞུགས་པ། མཚན་དཔེས་སྤྲས་ཤིང་དར་དང་རིན་པོ་ཆེའི་རྒྱན་གྱིས་མཛེས་པ། མདུན་གྱི་
འདབ་མ་ལ་དགེས་རྡོར་ལྷ་དགུ་ལ་རྒྱུད་སྡེ་བཞིའི་ལྷ་ཚོགས་ཀྱིས་བསྐོར་བ། གཡས་འདབ་
ལ་རྒྱལ་བ་ཤཱཀྱ་ཐུབ་པ་ལ་བསྐལ་བཟང་སངས་རྒྱས་ཀྱིས་བསྐོར་བ། རྒྱབ་ཏུ་ལུང་རྟོགས་
ཀྱི་ཆོས་ཀྱི་ངོ་བོ་རྣམ་པ་དམ་ཆོས་པོ་ཏི་བྲག་རི་བརྩེགས་པ་ལྟ་བུ། གཡོན་དུ་ཐེག་པ་ཆེ་ཆུང་
གི་དགེ་འདུན། བླ་མའི་དབུ་ཐད་ཀྱི་ནམ་མཁའ་ལ་བརྒྱུད་པའི་བླ་མ་གསུང་ངག་སློབ་
བཤད་བརྒྱུད་པ་གསུམ་ལྡན་གྱིས་གཡས་སུ་བསྐོར་བ། མཐའ་སྐོར་དུ་མཁའ་འགྲོ་ཆོས་
སྐྱོང་སོགས། མདོར་ན་དཔག་བསམ་གྱི་ལོ་འདབ་འབྲས་བུའི་ཚོགས་དང༌། ནམ་མཁའི་
ཁམས་ཐམས་ཅད་གང་བར་གསལ་བཏབ་སྟེ། ངག་ཏུ། བདག་དང་འགྲོ་བ་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ། རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་
སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་
ལ་སྐྱབས་སུ་མཆིའོ། །ཞེས་པ་བརྒྱ་ཚར་སྟོང་ཚར་ལ་སོགས་པ། རང་ཉིད་ཀྱིས་ཐོག་དྲངས་
ཏེ་སེམས་ཅན་ཐམས་ཅད་ཀྱིས་ཀྱང་སྐྱབས་འགྲོའི་སྒྲ་འུར་དིར་རེ་ཟློས་པར་བསམ། ལུས་
ངག་ཡིད་གསུམ་གྱི་འཇུག་པ་གཅིག་ཏུ་བསྒྲིལ་ནས་འཇུག་སེལ་གྱི་ལམ་དུ་འགྲོ་ངེས་པར་
བྱའི། སེམས་རྒྱ་ཡེངས་ཀྱིས་དོན་མི་སྟོན་ཏེ། བཟླས་བརྗོད་དང་ནི་དཀའ་ཐུབ་དག །ཡུན་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
རིང་དུས་སུ་སྤྱད་བྱས་ཀྱང་། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་
དོན་མེད་གསུངས། །ཞེས་སོ། །དེ་ནས་སྐྱབས་འགྲོ་བྱ། དེ་ལྟར་འབད་ནས་ཐུན་བསྡུ་བའི་ཚེ།
བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་སྐྱབས་སུ་མཆིའོ། །ཁྱེད་རྣམས་
ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བདག་གི་བློ་ཆོས་སུ་འགྲོ་བར་བྱིན་གྱིས་
བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་འཁྲུལ་པ་སེལ་
བར་བྱིན་གྱིས་བརླབ་ཏུ་གསོལ། འཁྲུལ་སྣང་ཡེ་ཤེས་སུ་འཆར་བར་བྱིན་གྱིས་བརླབ་ཏུ་
གསོལ། འཕྲོག་མེད་དད་པ་སྐྱེ་བར་བྱིན་གྱིས་བརླབ་ཏུ་གསོལ། བྱམས་དང་སྙིང་རྗེ་
འབྱོངས་པར་བྱིན་གྱིས་བརླབ་ཏུ་གསོལ། ཆོས་མིན་གྱི་སྣང་བ་སྐད་ཅིག་ཀྱང་མི་སྐྱེ་བར་
བྱིན་གྱིས་བརླབ་ཏུ་གསོལ། ཞེས་སོགས་དང་། མཆོག་གསུམ་ལྷ་དང་བླ་མ་དབྱེར་མེད་ལ། །
སོམ་ཉི་སྤངས་ཏེ་སྙིང་ནས་སྐྱབས་སུ་སོང་། །བྱིན་རླབས་བདུད་རྩི་སྨན་གྱི་ཁུ་བ་ཡིས། །
སྙིང་ལ་རབ་དགའ་བསྐྱེད་པར་བྱིན་གྱིས་རློབས། །ཞེས་བརྗོད་དེ། བླ་མ་དམ་པའི་ཐུགས་
ཀ་ནས་འོད་ཟེར་ཁ་དོག་སྣ་ལྔ་འཕྲོས། སྐྱབས་སུ་འགྲོ་མཁན་རྣམས་ཀྱི་སྡིག་སྒྲིབ་སྦྱངས།
སྐྱབས་ཡུལ་རྣམས་འོད་དུ་ཞུ། རིམ་པས་རྩ་བའི་བླ་མ་ལ་བསྡུ། དེ་འོད་དུ་ཞུ། རང་ལ་
བསྡུས་ཏེ་རང་སེམས་བདེ་འབོལ་ལེ་བ་ལ་མཉམ་པར་བཞག །དེ་ལས་ལངས་ཏེ་དགེ་བ་
བསྔོ། སྨོན་ལམ་གདབ། ཐུན་མཚམ་ཐམས་ཅད་དུ་སྐྱབས་འགྲོའི་དྲན་འདུན་མ་ཉམས་
པར་བྱའོ། །འདིར་སྣང་གསུམ་ཕར་ཕྱིན་གྱི་ལམ་ཡིན་པས། སྐྱབས་ཡུལ་བླ་མ་རྡོ་རྗེ་འཆང་
སོགས་མི་རིགས་སོ་སྙམ་དུ་བློ་ཆུང་དག་མ་སེམས་ཤིག །སྤྱིར་བཏང་བ་ལ་དམིགས་ཀྱིས་
བསལ་བའི་གནད་ཤེས་དགོས་པའི་ཕྱིར་དང༌། དེ་ལྟ་མིན་ན། མཎྜལ་ཚོམ་བུ་ལྔ་པའི་ཚེ་
གཙོ་བོ་བླ་མ་རྡོ་རྗེ་འཆང་དུ་བསྐྱེད་པའང་ཇི་ལྟར་རིགས་སོམས་ཤིག །དེས་ན་ཁོ་བོའི་བླ་
མའི་ཕྱག་ལེན་འདི་བྱིན་རླབས་ཀྱི་བརྒྱུད་པ་ཡིན་པས་སྙིང་ལ་གཅེས་སོ། །
༈ གཉིས་པ་སེམས་བསྐྱེད་ནི། ཕ་མ་སེམས་ཅན་ཐམས་ཅད་ལ་བྱམས་སྙིང་རྗེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཡིད་དྲངས་ནས། སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཆེད་དུ་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་ཁྲིད་ཀྱི་རིམ་པ་ཉམས་སུ་བླང་བར་བགྱིའོ། །ཞེས་པ་བརྒྱ་ཚར་སྟོང་ཚར་ཅི་མང་བྱའོ། །
༈ གཉིས་པ་དངོས་གཞི་ལ། རྡོ་རྗེའི་ཚིག་རྐང་ལས། སེམས་ཅན་ལ་ཉོན་མོངས་པ་
ལ་མ་དག་པའི་སྣང་བ། རྣམ་འབྱོར་པ་ལ་ཏིང་ངེ་འཛིན་ལ་ཉམས་ཀྱི་སྣང་བ། བདེ་བར་
གཤེགས་པ་ལ་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ལ་དག་པའི་སྣང་བའོ། །ཞེས་
པའི་རྡོ་རྗེའི་ཚིག་རྐང་དེའི་སྦས་དོན་ལ། མ་དག་པའི་སྣང་བའི་ཁྲིད་སོགས་གསུམ་བསྟན་
པ་ཡིན་པས། འཁོར་བ་སྤང་ཕྱིར་མ་དག་སྣང་བའི་ཁྲིད། མཐར་ཐུག་བསྒྲུབ་ཕྱིར་ཉམས་ཀྱི་
སྣང་བའི་ཁྲིད། སྔགས་ལ་འཇུག་ཕྱིར་དག་པའི་སྣང་བའི་ཁྲིད་དོ། །དང་པོ་འཁོར་བ་སྤང
ཕྱིར་མ་དག་སྣང་བའི་ཁྲིད་ལ། ཆོས་ལ་འཇུག་ཕྱིར་འཁོར་བའི་ཉེས་དམིགས་བསྒོམ།
བརྩོན་པ་བསྐྱེད་ཕྱིར་དལ་འབྱོར་རྙེད་དཀའ་བསྒོམ། སྤང་བླང་ཤེས་ཕྱིར་དཀར་ནག་ལས་
འབྲས་བསྒོམ་པའོ། །དང་པོ་ཆོས་ལ་འཇུག་ཕྱིར་འཁོར་བའི་ཉེས་དམིགས་བསྒོམ་པ་ལ།
སྐྱོ་བ་སྐྱེད་ཕྱིར་སྡུག་བསྔལ་སྡུག་བསྔལ་བསྒོམ། ཡིད་འབྱུང་སྐྱེད་ཕྱིར་འགྱུར་བའི་སྡུག་
བསྔལ་བསྒོམ། ངེས་འབྱུང་སྐྱེད་ཕྱིར་འདུ་བྱེད་སྡུག་བསྔལ་བསྒོམ་པའོ། །དང་པོ་སྐྱོ་བ་སྐྱེད་
ཕྱིར་སྡུག་བསྔལ་གྱི་སྡུག་བསྔལ་བསྒོམ་པ་ལ། གྲང་དམྱལ་བརྒྱད་ཀྱི་སྡུག་བསྔལ་བསམ།
ཚ་དམྱལ་བརྒྱད་ཀྱི་སྡུག་བསྔལ་བསམ། ཉེ་འཁོར་ཉི་ཚེའི་སྡུག་བསྔལ་བསམ་པའོ། །དང་
པོ་གྲང་དམྱལ་བརྒྱད་ཀྱི་སྡུག་བསྔལ་བསམ་པ་ལ། སྦྱོར་བ་སྐྱབས་འགྲོ་སེམས་བསྐྱེད།
དངོས་གཞི་སྐྱོ་བ་བསྐྱེད་པ། རྗེས་བསྔོ་བ་སྨོན་ལམ་མོ། །དང་པོ་སྐྱབས་འགྲོ་སེམས་བསྐྱེད་
ནི་གོང་བཞིན། གཉིས་པ་དངོས་གཞི་སྐྱོ་བ་བསྐྱེད་པ་ལ། སྤྱིར་ཇོ་བོ་བཀའ་གདམས་པ་
རྣམས་ཀྱིས། དང་པོར་དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས་བསམ་
པ་སྐྱེས་བུ་ཆུང་ངུའི་ལམ། བར་དུ་འཁོར་བའི་ཉེས་དམིགས་བསྒོམ་པ་སྐྱེས་བུ་འབྲིང་གི་
28



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ལམ། མཐར་བྱམས་སྙིང་རྗེ་བྱང་སེམས་བསྒོམ་པ་སྐྱེས་བུ་ཆེན་པོའི་ལམ་ཞེས་གོ་རིམ་དེ་
ལྟར་འཆད་མོད། འདིར་འཁོར་བའི་ཉེས་དམིགས་ཐོག་མར་བསྒོམ་པ་ནི་མན་ངག་གི་
གནད་ཡིན་ཏེ། བསྙེན་གནས་ཀྱི་སྡོམ་པ་ལྟ་བུའི་སྡོམ་པ་སྣ་རེ་འབོགས་པའི་ཚེ་ནའང་ཐོག་
མར་ངེས་འབྱུང་གིས་བསམ་པས་ཟིན་དགོས་ན། ཁྲིད་ཟབ་མོ་རྣམས་ལ་ལྟ་སྨོས་ཀྱང་ཅི་
དགོས་པས། འདི་མན་ཆད་ཀྱི་ཁྲིད་རིམ་ཐམས་ཅད་ངེས་འབྱུང་གི་བསམ་པས་ཟིན་ཏེ།
ཐར་པ་འཐོབ་བྱེད་ཀྱི་ལམ་དུ་བསྒྲུབ་པའི་གནད་ཀྱིས་སོ། ། །
དེས་ན་ཐོག་མར་སྡུག་བསྔལ་གྱི་སྡུག་བསྔལ་བསྒོམས་ཏེ་སྐྱོ་ཤས་དྲག་ཏུ་བསྐྱེད་པར་
བྱ་དགོས་ཏེ། ཡིད་སྐྱོ་བའི་གནས་སུ་བསམ་གཏན་འཁོར། །ཞེས་དང་། སྐྱེ་བོ་དག་ལ་སྐྱོ་བ་
བསྒོམ་བྱས་ཏེ། །འདི་ཡིས་དབེན་པ་ཐོབ་ཅིང་ལོག་འཚོ་སྤོང་། །ཞེས་བཤད་པས་སོ། །དེ་
བསྒོམ་པའི་ཚུལ་ཡང་། ཐོག་མར་གྲང་དམྱལ་བརྒྱད་ཀྱི་སྡུག་བསྔལ་ཡིད་ཡུལ་དུ་བསམ་
པར་བྱ་སྟེ། དེའང་། ཆུ་བུར་ཅན་དང་ཆུ་བུར་བརྡོལ་བ་ཅན། །ཨ་ཆུ་ཀྱི་ཧུད་སོ་ཐམ་བྱེད་པ་
དང༌། །ཨུཏྤལ་ལྟར་གས་པདྨ་ལྟར་གས་དང་། །པདྨ་ཆེན་པོ་ལྟར་གས་གྲང་དམྱལ་བརྒྱད། །
ཅེས་པ་ལྟར་བརྒྱད་ཡོད་པའི། དང་པོ་ཆུ་བུར་ཅན་ནི། སྐྱེས་བུ་གང་ཞིག་འདི་ནས་འཕོས་ཏེ་
བར་དོའི་སྣང་བ་ཤར་བའི་ཚེ། ལུས་ཚ་བས་གདུངས་ཏེ། ཐག་རིང་པོའི་གངས་རི་སོགས་
བསིལ་བ་དོན་དུ་གཉེར་བ་ན། ལས་ངན་པས་བདས་ཏེ། དེ་མ་ཐག་བར་སྲིད་འགགས་ཏེ་
གྲང་བའི་དམྱལ་བར་བརྫུས་ཏེ་སྐྱེ་བར་བྱེད་དོ། །དེའང་མཐའ་ཐམས་ཅད་གངས་རིའི་ཕྲེང་
བས་བསྐོར། འོག་ཐམས་ཅད་ཁ་བའི་ཐང་དང་འཁྱགས་རོམ་གྱི་གཅོང་རོང་ཟབ་མོ། སྟེང་
ནས་ཁ་བ་བུ་ཡུག་འཚུབས་ཏེ་རླུང་གྲང་མོའི་རེག་བྱས་རྩུབ་པ། སྣང་བ་གསལ་བྱེད་ཀྱི་རྐྱེན་
ནི་ཅུང་ཟད་ཀྱང་མེད་དེ་མུན་རུམ་དུ་འཐིབས་པ། དྲོ་བའི་དངོས་པོ་སྐྱིབས་སམ་བགོ་བའི་
གོས་ནི་ལྷན་པ་ཙམ་ཡང་མེད་པ། ཕ་འབོད་མ་འབོད་བྱས་ཀྱང་སྐྱོ་བའི་གྲོགས་ཙམ་ཡང་
མེད་པར། རང་གཅིག་པུར་ལུས་ཆུ་བུར་སྐྱ་རོག་གེ་བའི་ངང་དུ་སྡུག་བསྔལ་བཟོད་བླག་
）



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མེད་དེ། དེའང་ཉིན་གཅིག །ཞག་གཅིག །ལོ་གཅིག་ཙམ་མ་ཡིན་པར། ཏིལ་སྦྱང་ནང་ནས་
ལོ་བརྒྱ་ཞིང་། །ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་ཚེ་ཡིན་ཏེ། །ཞེས་པ་
ལྟར་མ་ག་དྷའི་བྲེ་བོ་ཆེའི་ཏིལ་ཁལ་བརྒྱད་ཅུ་ཤོང་བའི་བང་བ་ནས། ལོ་བརྒྱ་བརྒྱ་ནས་ཏིལ་
རེ་ཕྱུང་བས། དེ་མ་ཟད་ཀྱི་བར་གྱི་ཡུན་ཚད་དེ་ཙམ་དུ་སྡུག་བསྔལ་དེ་མྱོང་དགོས་པ་ཡིན་
པར་འདུག །དེ་ལྟ་བུ་ཡིད་ལ་བསམ་པ་ཙམ་གྱིས་ཀྱང་ཡིད་སྐྱོ་ཞིང་ལུས་འདར་བར་བྱེད་ན།
རང་ཐོག་ཏུ་བབས་ན་ཅི་ཙུག་བྱེད་སྙམ་དུ་སྐྱོ་ཤས་དྲག་ཏུ་བསྐྱེད་པ་དང་། རང་ལའང་དེ་ལྟ་
བུའི་སྡུག་བསྔལ་མི་འབྱུང་ངམ་སྙམ་པའི་རེ་ཚོད་བྱས་ཀྱང་མི་འོང་སྟེ། ཁོང་རྣམས་ཀྱིས་
ཀྱང་རྒྱུ་ཞེ་སྡང་གིས་ཀུན་ནས་བསླངས་པའི་མི་དགེ་བའི་ལས་སྣ་ཚོགས་དང་། ཁྱད་པར་
གཞན་དྲོ་བའི་དངོས་པོ་དང་ཕྲལ། གྲང་བའི་རྐྱེན་དང་ཕྲད་པར་བྱས་པས་ལན་པ་ཡིན་ན།
རང་གིས་ཀྱང་དེ་ལྟ་བུའི་ལས་མ་བསགས་པ་ཨེ་འདུག་ལྟོས་དང་། ལས་ངན་པ་སྣ་ཚོགས་
པ་ཞིག་ཁྱོད་རང་གིས་ཀྱང་བྱས་ཟིན་གྱི་སྙམ་དུ། འཇིགས་སྐྲག་དང་སྐྱོ་བ་དྲག་པོ་བསྐྱེད་ལ་
སེམས་ཡེངས་མེད་དུ་ཕྱམ་མེར་ཞོག །ཅི་སྟེ་སྐྱོ་བ་དང་ངེས་པ་གཏིང་ནས་མི་སྐྱེ་ན། རང་
གིས་རང་ལ་དྲན་སྐུལ་གྱི་ཚིག་འདི་དག་ཤུགས་དྲག་པོས་སྨྲས་ཏེ། འཁྱགས་རོམ་གངས་
རིའི་ཕྲེང་བར་གཅེར་བུའི་ལུས། །ཁ་བ་བུ་ཡུག་འཚུབས་པའི་གྲང་རེག་གིས། །བཟོད་མེད་
སྡུག་བསྔལ་མྱོང་བའི་སྨྲེ་སྔགས་ལས། །མགོན་མེད་གཅིག་པུར་འདུག་རྣམས་ཡ་རེ་ང་། །
གངས་རི་རླུང་གིས་བསྐྱོད་པའི་འུར་སྒྲ་ཡིས། །ཨ་ཆུ་ཅི་ཧུད་སོ་ཐམ་སྡུག་བསྔལ་འདི། །
གཞན་གྱི་མ་ཡིན་རང་ལ་མངོན་འགྱུར་བའི། །མི་དགེ་སྣ་ཚོགས་འབད་ནས་བསགས་
ཟིན་གྱི། །བླུན་པོ་ཁྱོད་རང་ད་ལྟ་ཉིད་དུ་ཆོས། །བཟོད་སྲན་སྙིང་སྟོབས་ཡོད་ན་ད་བཟོད་
རེམ། །ད་ལྟ་ཉིན་གཅིག་གྲང་བའི་སྡུག་བསྔལ་ཡང་། །བཟོད་མི་ནུས་ན་བསྐལ་པར་
འཁྱབས་རོམ་ནང་། །ཤ་ལྤགས་དུམ་བུར་གས་པའི་སྡུག་བསྔལ་ལ། །མི་འཇིགས་ཁྱོད་
སྙིང་ལྕགས་ལས་བྱས་སམ་ཅི། །ཞེས་ཀྱང་བརྗོད་དོ། །དེས་ན་དེ་ལྟ་བུའི་སྡུག་བསྔལ་ཐོག་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
ཏུ་མ་ལྷུང་ཙམ་ལ། དལ་འབྱོར་གྱི་རྟེན་འདི་ལ་ལམ་ཟབ་མོ་འདི་ཉམས་སུ་བླངས་ཏེ་བཙན་
ས་ཟིན་ངེས་པར་བྱའོ་སྙམ་དུ། སྐྱོ་ཤས་དང་སྡུག་བསྔལ་གྱིས་ཡིད་བསྐུལ་ཏེ། སྐྱབས་འགྲོ་
དང་སྤེལ་ཞིང་བསྒོམ་པར་བྱ་སྟེ། ཆོས་རྗེ་ས་པཎྜི་ཏས། ངན་སོང་གསུམ་གྱི་ནད་རྣམས་ནི། །
མ་བྱུང་བ་ནས་གསོ་བར་བྱ། །གནམ་ལྕགས་མགོ་ལ་ལྷུང་བ་ལྟར། །ཐོག་ཏུ་བབས་ན་ཅི་
བྱར་ཡོད། །ཅེས་དང་། རྗེ་བཙུན་རིན་པོ་ཆེས། སྡུག་བསྔལ་སྡུག་བསྔལ་ངན་སོང་གསུམ་
གྱི་གནས། །མཛེ་ནད་ཤུ་བའི་སྟེང་དུ་རྨ་འབྲས་བཞིན། །ལེགས་པར་བསམས་ན་བསྲན་
པར་ག་ལ་ནུས། །དེ་བསམ་མི་དགེའི་ལས་ལས་བཟློག་པར་བྱ། །ཞེས་དང་། ཡང་། དང་
པོ་སྡུག་བསྔལ་གྱི་སྡུག་བསྔལ་དེ། །ངན་སོང་གསུམ་གྱི་སྡུག་བསྔལ་ཡིན། །དེ་ལེགས་པར་
བསམ་ན་སྐྱི་ཤ་འབུང་། །ཐོག་ཏུ་བབས་ན་བཟོད་བླག་མེད། །དེ་སྤོང་བའི་ཐབས་ལ་མི་
འབད་པར། །ངན་སོང་གི་སོ་ནམ་བྱེད་བྱེད་པོ། །དེ་གང་ན་འདུག་ཀྱང་ཐེ་ལེ་ལེ། །ཞེས་
གསུངས་སོ། ། -
དེ་ནས་གྲང་དམྱལ་གཞན་ཡང་སྔར་གྱི་དེ་བས་ཀྱང་ཉིས་འགྱུར་གྱི་རེག་བྱས་བཏབ་
སྟེ་ཆུ་བུར་ཡང་བརྡོལ་ཏེ་རྣག་ཁྲག་འཛག་པ་དང་། དེ་བས་ཀྱང་གྲང་བས་ཉེན་ཏེ་ཨ་ཆུ་ཞེས་
པའི་སྐད་ལྷང་ལྷང་བ་དང་། དེ་བས་ཀྱང་གྲང་བས་ཉེན་ཏེ་ཀྱི་ཧུད་ཅེས་ལྐོག་མའི་བར་ན་
ཤིབ་བུས་ཟློས་པ་ཙམ་དང་། དེ་བས་ཀྱང་ཆེ་སྟེ་སོ་ཐམ་ཐམ་པ་ཙམ་ལས་སྐད་ཀྱང་འབྱིན་
མི་ནུས་པ་དང་། དེ་བས་ཀྱང་ཆེས་འཁྱགས་ཏེ་པགས་པའི་མདོག་ཨུཏྤལ་གོགས་པ་ལྟར་
མདོག་སྔོ་བ་སེར་ཆུང་ཕྲ་མོ་ཤིག་གེ་བ་ལ་སེར་ཀ་མང་པོ་དང་། དེ་བས་ཀྱང་འཁྱགས་ཏེ།
པགས་པ་སྔོན་པོ་ཤུས་ཏེ་ཤའུ་དམར་ཧུ་རེ་བ་ལ་ཚལ་བ་ཆེན་པོ་བརྒྱད་དང་བཅུ་དྲུག་སོགས་
པདྨ་ལྟར་གས་པ་དང༌། དེ་བས་ཀྱང་ཆེས་གྲང་བའི་རླུང་གིས་གཙེས་ཏེ་པགས་པ་དམར་པོ་
པདྨ་ཆེན་པོ་ལྟར་བརྒྱ་སྟོང་དུ་གས་ཏེ། ཁྲག་ཟིམ་ཞིང་ལུས་ཀྱི་ནང་ཁྲོལ་ཡང་མཐོང་བ་དེ་ལྟ་
བུའི་སྡུག་བསྔལ་ཡིད་ཡུལ་དུ་བསམས་ཏེ་སྔ་མ་བཞིན་ཡིད་སྐྱོ་ཤས་དང༌། སེམས་ཅན་དེ་
་ ་ 31



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
དག་ཀྱང་སྡུག་བསྔལ་དེ་དག་ལས་མྱུར་དུ་ཐར་ན་ཅི་མ་རུང་སྙམ་པའི་དྲན་སྐུལ་གྱིས་ཚིག་
སྔ་མ་བཞིན་དུ་བྱའོ། །ཚེའི་ཚད་ནི། གཞན་གྱི་ཚེ་ནི་ཉི་ཤུས་འགྱུར། །ཞེས་པ་ལྟར། རྡོལ་པ་
ཅན་ཉི་ཤུ་དང་། ཨ་ཆུ་ཟེར་བ་བཞི་བརྒྱ། ཅི་ཧུད་ཟེར་བ་བརྒྱད་སྟོང་སོགས་སོ། །རྗེས་བསྔོ་
བ་སོགས་གོང་བཞིན་ནོ། ། །
༈ གཉིས་པ་ཚ་དམྱལ་བརྒྱད་ཀྱི་སྡུག་བསྔལ་བསམ་པ་ལ། སྦྱོར་བ་སྐྱབས་སེམས།
དངོས་གཞི་དམིགས་པ་ལ་སེམས་གཏད་དེ་སྐྱོ་ཤས་བསྒོམ། རྗེས་བསྔོ་བ་དང་སྨོན་ལམ་མོ། །
དང་པོ་སྦྱོར་བ་སྐྱབས་སེམས་ནི་སྔར་བཞིན། གཉིས་པ་དངོས་གཞི་དམིགས་པ་ལ་སེམས་
གཏད་དེ་སྐྱོ་ཤས་བསྒོམ་པ་ལ། ཚ་དམྱལ་གྱི་སྡུག་བསྔལ་དྲག་པོ་ཡིད་ལ་བསམ་པར་བྱ་སྟེ།
ཞེ་སྡང་གིས་ཀུན་ནས་བསླངས་པའི་སྲོག་གཅོད་སོགས་ལས་ངན་བསགས་པ་ལ་བརྟེན་
ནས་དམྱལ་བའི་བར་སྲིད་གྲུབ་ཅིང་། གྲང་བས་ཉེན་ཏེ་ཚ་བ་དོན་དུ་གཉེར་བ་ན་ཚ་བའི་
དམྱལ་བར་བརྫུས་ཏེ་སྐྱེས་ཏེ། དེའང་། ཡང་སོས་ཐིག་ནག་བསྡུས་འཇོམས་དང་། །དུ་
འབོད་ངུ་འབོད་ཆེན་པོ་དང་། །ཚ་བ་རབ་ཚ་མནར་མེད་བརྒྱད། །ཅེས་པ་ལྟར་བརྒྱད་ཡོད་
ཅིང་། གནས་ནི། འཛམ་བུའི་གླིང་འདིའི་འོག་དཔག་ཚད་ཉི་ཤུ་ན་མནར་མེད་ཡོད་ལ། དེ་
ནས་སྟེང་ནས་སྟེང་དུ་རིམ་བཞིན་ནོ། །སྤྱི་ཁྱབ་ཏུ། འོག་ཐམས་ཅད་ལྕགས་བསྲེགས་ཀྱི་ས་
གཞི་དང་། མཐའ་ཐམས་ཅད་ལྕགས་བསྲེགས་ཀྱི་འོབས་དང་ར་བས་བསྐོར་བ། སྟེང་འོག་
ཀུན་ཏུ་མེ་ལྕེ་རབ་ཏུ་འབར་ཞིང་འཁྲུགས་པའི་ནང་དུ། བརྒྱད་པོ་རང་གི་ཁྱད་པར་ནི།
དམྱལ་སྲུང་གི་གཤིན་རྗེ་ཁྲོ་ཞིང་རྔམ་པ་མཚོན་ཆ་སྣ་ཚོགས་ཐོགས་པ་མང་པོས་བདས་ཤིང་།
ཕན་ཚུན་འཐབ་རྩོད་ཀྱི་སྡུག་བསྔལ་ཉམ་ཐག་པའི་ངང་ནས་རང་ལུས་དུམ་བུར་གཏུབས་ཏེ་
སྡུག་བསྔལ་གྱི་ངང་དུ་བརྒྱལ་བ་དང་། ནམ་མཁའ་ནས་ཡང་སོས་པར་གྱུར་ཅིག་ཅེས་
གྲགས་པའི་མོད་ལ་ལུས་སྔར་བཞིན་སོས་ལ། ཡང་སྔར་བཞིན་གྱི་སྡུག་བསྔལ་རྒྱུན་མི་
འཆད་པར་མྱོང་བ་ནི་ཡང་སོས་ཏེ། དེ་ལྟ་བུའི་སྡུག་བསྔལ་བསམ་ལ་སྐྱོ་ཤས་དྲག་ཏུ་བསྐྱེད།



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཐིག་ནག་ནི། དམྱལ་སྲུང་རྣམས་ཀྱིས་ཐིག་ཆེན་བརྒྱད་དང་བཅུ་དྲུག་སོགས་བཏབ་སྟེ།
ལྕགས་ཀྱི་སོག་ལེ་མེ་འབར་བས་གཤོགས་པ་དང་། སྟ་རེས་གཏུབས་པ་སོགས་ཀྱིས་སྡུག་
བསྔལ་མྱོང་བ་དང་། ཅུང་ཟད་བརྒྱལ་བ་དང་སོས་ཏེ། སྔར་བཞིན་རྒྱུན་མི་འཆད་པའི་སྡུག་
བསྔལ་བསམ་ཏེ་ལུས་སེམས་ཚུགས་མི་ཐུབ་པ་ཙམ་དུ་ཤུགས་བསྐྱེད་ནས་བསྒོམ། བསྡུས་
འཇོམས་ནི། སྡུག་བསྔལ་དེ་ལས་འབྲོས་པའི་སྣང་བ་ཤར་བ་དང་། རི་གཡག་དང་མ་ཧེའི་
གདོང་པ་ཅན་གྱི་བྲག་ཏུ་རང་དབང་མེད་པར་ཚུད་དེ་སྡུག་བསྔལ་བ་དང༌། ངུ་འབོད་ནི།
ཡང་འབྲོས་པར་བརྩམས་པས། ལྕགས་ཁང་ཞིག་གི་ནང་དུ་སླེབས་པ་དང་སྒོ་བཅད་དེ། མེ་
འབར་བའི་དབུས་ན་སྡུག་བསྔལ་གྱི་ངུ་འབོད་ལྷང་ལྷང་བ་དང་། ངུ་འབོད་ཆེན་པོ་ནི།
ལྕགས་ཁང་སྒོ་མེད་ཉིས་རིམ་གྱི་ནང་དུ་མེ་འབར་བཞིན་པ་ནས་ངུ་བའི་སྨྲེ་སྔགས་ཆེས་ཆེར་
སྒྲོགས་པ་སྟེ། ལུས་ལ་སྡུག་བསྔལ་སྔ་མ་དང་ཁྱད་པར་མེད་ཀྱང་སེམས་ཐོག་ཏུ་སྡུག་
བསྔལ་ཉིས་འགྱུར་གྱིས་ཆེ་བ་དང་། ཚ་བ་ནི། དམྱལ་སྲུང་རྣམས་ཀྱིས་ལྕགས་ཀྱི་གསལ་
ཤིང་མེ་འབར་བས་འོག་སྒོ་ནས་ཕུག་སྟེ་སྤྱི་བོར་མེ་འབར་བཞིན་པའི་སྡུག་བསྔལ་དང་།
རབ་ཏུ་ཚ་བ་ནི། གསལ་ཤིང་མེ་འབར་བཞིན་པ་རྩེ་མོ་གསུམ་པས་འཕང་ཚོས་གཉིས་དང་
བཤང་ལམ་ནས་ཕུག་སྟེ། ཕྲག་པ་གཉིས་དང་སྤྱི་བོ་གསུམ་དུ་རྩེ་མོ་འཐོན་ཏེ། བུ་ག་ཐམས་
ཅད་ནས་ཁྲག་རྣག་སོགས་བུན་ནེ་བའི་སྡུག་བསྔལ་དང་། མནར་མེད་ནི། ཕྱོགས་མཚམས་
ཀུན་ནས་ལྕགས་སྲེགས་ཀྱི་མེ་འབར་བའི་ནང་དུ་ལུས་ཚུད་དེ་མེ་དང་ལུས་ཐ་མི་དད་པ་ལ་
ངུ་བའི་སྐད་ཙམ་མ་གཏོགས་ལུས་མི་མངོན་པའི་སྡུག་བསྔལ་དྲག་པོས་ཁོར་ཡུག་ཏུ་མནར་
བ་སྟེ། དེའང་ཚེ་ཡི་ཚད་ནི། རབ་ཏུ་ཚ་བས་བར་བསྐལ་ཕྱེད་དང་། མནར་མེད་པས་བར་
བསྐལ་གཅིག་ཏུ་སྡུག་བསྔལ་དེ་མྱོང་དགོས་ཤིང་། གཞན་དྲུག་ནི། མངོན་པ་ལས། མི་
རྣམས་ལོ་ནི་ལྔ་བཅུ་ལ། །འདོད་པ་དག་གི་ལྷ་རྣམས་ཀྱི། །འོག་མ་རྣམས་ཀྱི་ཉིན་ཞག་
གཅིག །དེས་ན་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་འགྱུར་རོ། །ཡང་སོས་ལ་སོགས་
33



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །ཞེས་པ་ལྟར་མི་ལོ་ལྔ་བཅུ་ལ་
ཉིན་ཞག་གཅིག །དེ་སུམ་ཅུ་ལ་ཟླ་བ། ཟླ་བ་བཅུ་གཉིས་ལ་ལོ་རེར་བྱས་པའི་ལོ་ལྔ་བརྒྱ་ནི་
རྒྱལ་ཆེན་རིགས་བཞི་པའི་ཚེ་ཡི་ཚད་ཡིན་ཞིང་། གོང་མ་རྣམས་ཞག་དང་ཚེ་ཉིས་འགྱུར་
ཡིན་པས། མི་ལོ་བརྒྱ་ལ་ཞག་རེ་བྱས་པའི་ལོ་སྟོང་ཕྲག་གཅིག་སུམ་ཅུ་རྩ་གསུམ་པའི་ཚེ་
ཚད་ཡིན་པ་སོགས་ཡིན་ལ། དེས་ན་རྒྱལ་ཆེན་རིས་བཞི་པའི་ཚེ་ཚད་གཅིག་ལ་ཞག་གཅིག་
ཏུ་བྱས་པའི་ལོ་ལྔ་བརྒྱ་ཡང་སོས་པའི་ཚེ་ཚད་དང༌། སུམ་ཅུ་རྩ་གསུམ་པའི་ཚེ་ཚད་གཅིག་
ལ་ཞག་གཅིག་ཏུ་བྱས་པའི་ལོ་སྟོང་ནི་ཐིག་ནག་པའི་ཚེ་ཚད་ཡིན་པ་སོགས། ལོ་གྲངས་དེ་
ཙམ་སྡུག་བསྔལ་དྲག་པོ་མྱོང་བ་ཡིད་ལ་བསམ་ཏེ། ཡིད་ལ་བསམ་པའམ་དྲན་པ་ཙམ་ལ་
སྡུག་བསྔལ་འདི་ལྟ་བུ་འབྱུང་ན། དེ་རང་ཐོག་ཏུ་ལྷུང་ན་ཇི་ཙུག་བྱེད་སྙམ་དུ་སྐྱོ་བ་དྲག་ཏུ་
བསྐྱེད་པ་དང་། དེ་ལྟ་བུ་དེའང་ཐག་རིང་པོ་ནི་མ་ཡིན་ཏེ། རང་ཉིད་ཀྱང་སང་བར་ནངས་
བར་གྱི་རིང་ལ་མི་འཆི་བའི་གདེང་ནི་མེད། ཤི་མ་ཐག་ཏུ་ཚ་བའི་དམྱལ་བར་འགྲོ་ངེས་པ་
ཡིན་ཏེ། དེར་སྐྱེ་བའི་རྒྱུ་མི་དགེ་བའི་ལས་ངན་བསགས་པ་ལ་མཐའ་ནི་མེད། དེ་མེད་ཙ་ན།
མ་ཚང་མེད་རྒྱུ་དེ་ལས་ནི། །འབྲས་བུ་གང་གིས་ཟློག་པར་ནུས། །ཞེས་གསུངས་པ་ལྟར་
ཡིན། དེ་བས་ན་ད་ལྟ་བླ་མ་དམ་པའི་གདམས་ངག་གིས་བྱ་གཏང་ལྟ་བུའི་གསལ་འདེབས་
འདི་བྱུང་བས། འདི་ལས་འབྲོས་པའི་ཐབས་གདམས་ངག་ཟབ་མོ་འདི་ཉམས་སུ་བླངས་ཏེ།
བློ་གདེང་ཚུད་པ་ཞིག་མ་བྱུང་ན་ཁྱོད་གསོན་པོ་སྲོག་སོང་བ་དང་ཁྱད་པར་ཅི་ཞིག་ཡོད་སྙམ་
དུ་བསམ་ཞིང་སྐྱོ་ཤས་ཀྱིས་ཡིད་བསྐུལ། སྐྱབས་དཀོན་མཆོག་དང་བླ་མ་བརྒྱུད་པ་ལ་
གསོལ་འདེབས་ལུས་རྡུལ་ཙ་རེ་བ་ནམ་བྱུང་དུ་འབད། ཅི་སྟེ་འགྱུར་བ་མི་ཐོན་ན་ལས་ངན་
པས་བསྒྲིབས་པ་ཡིན་པས། རང་ལ་དྲན་བསྐུལ་གྱི་ཚིག་འདི་དག་ཀྱང་སྨྲ་སྟེ། སྒོ་མེད་
ལྕགས་ཁང་མེ་ཀློང་འཁྱིལ་བའི་རྩེར། །བརྩེ་མེད་གཤིན་རྗེ་ཁྲོས་པས་འཚེད་དང་གཏུབ། །
ངུ་བའི་དབྱངས་ཀྱིས་བོས་ཀྱང་མགོན་དང་བྲལ། །ཐར་མེད་དམྱལ་བའི་སྡུག་བསྔལ་སུ་
སྒྲ



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
ཡིས་བཟོད། །ངུ་འབོད་རབ་ཚ་མནར་མེད་དམྱལ་བའི་མེ། །མཐོང་མ་ཐག་ཏུ་གནམ་
ལྕགས་མགོ་ལ་ལྷུང་། །འབྲོས་ཐབས་མེད་པའི་ལམ་འདིར་ཁྱོད་ཉལ་བ། །བླུན་རྨོངས་སྙིང་
འདི་བདུད་ཀྱིས་སླུས་སམ་ཅི། །འཇག་རྩེར་བསྒྲེང་བའི་མེ་ལྕེའི་ཐེག་ཕྲེང་གིས། །ལུས་རེག་
ཟུག་རྡུ་ཕྲ་མོ་མི་བཟོད་པར། །འཇིགས་མེད་དམྱལ་བའི་མེ་དོང་རང་ལྕེབས་པའི། སྟ་གོན་
ལས་ངན་གསོག་པར་ཁྱོད་དྲན་ནམ། །ཡང་སོས་ཐིག་ནག་རབ་ཚ་མནར་མེད་སོགས། །
རིང་པོ་མ་ཡིན་རང་ལ་མངོན་འགྱུར་བའི། །མི་དགེའི་ལས་ངན་བླུན་པོ་ཁྱོད་ཀྱིས་བསགས། །
བཟོད་བསྲན་གོ་ཆ་བགོས་ཤིང་སྙིང་ཕོད་ཅན། །ཅེས་ཀྱང་ཤུགས་བསྐྱེད་ནས་བརྗོད་དོ། །
རྗེས་བསྔོ་བ་སོགས་འདྲ། །
༈ གསུམ་པ་ཉེ་འཁོར་བ་དང་ཉི་ཚེ་བའི་སྡུག་བསྔལ་བསམ་པ་ལ། ཉེ་འཁོར་བའི་
སྡུག་བསྔལ་བསམ་པ་དང་། ཉི་ཚེ་བའི་སྡུག་བསྔལ་བསམ་པ་གཉིས། དང་པོ་ཉེ་འཁོར་
བའི་སྡུག་བསྔལ་བསམ་པ་ལ། སྦྱོར་བ་སྐྱབས་སེམས་སྔོན་དུ་སོང་ནས། དངོས་གཞི་
དམིགས་ཁྲིད་ཀྱི་སྒོ་ནས་སྐྱོ་ཤས་བསྐྱེད་པ་ནི། དེ་ལྟར་ཚ་དམྱལ་སྡུག་བསྔལ་གྱི་དངོས་
གཞིའི་ལས་དག་སྟེ། དེའི་ལྕགས་ཀྱི་ར་བ་ལས་འདས་ནས་ཕྱིན་པ་ན། ཕྱོགས་བཞིའི་ཁོར་
ཡུག་ཏུ་མེ་མ་མུར་གྱི་འོབས། རོ་མྱགས་ཀྱི་འདམ། སྤུ་གྲིས་གཏམས་པའི་ཐང་། རལ་གྲི་ལོ་
མའི་ནགས་ཚལ། ཤལ་མ་ལིའི་རི་བོ་གསུམ་ཚོན་ཆའི་ཆར་གཏོགས་པས་གཅིག་ཏུ་བྱས།
ཐལ་ཚན་གྱི་ཆུ་བོ་རབ་མེད་དང་བཞི་ཕྱོགས་བཞི་ཆར་ཡོད་པ་ལ་ལོ་གྲངས་མང་པོའི་བར་
དུ་སྡུག་བསྔལ་མྱོང་དགོས་པ་ཡིན་ཏེ། དེའང་ཐོག་མར་ཐང་ཆེན་པོ་དམར་ལམ་མེ་བ་ཞིག་
འདུག་སྙམ་སྟེ་ཕྱིན་པས། མེ་མ་མུར་གྱི་འོབས་ལོང་མོ་མན་ནུབ་པ་དང་། པུས་མོ་མན་དང་།
སྐད་པ་མན་དང་། མགྲིན་པ་མན་ནུབ་པ་ལ་ཡུན་རིང་པོའི་བར་དུ་ཕྱིན་པས། ལུས་བཏེག་
པའི་ཚེ་ཤའུ་སོས་ཀྱང་། མེ་དེས་རེག་པའི་ཚེ་རུས་པ་ཁྲོལ་འགྲོ་བ་སྟེ། རེས་འཇོག་གིས་སྡུག་
བསྔལ་ཉམ་ཐག་པའི་སྡུག་བསྔལ་ཡིད་ལ་བསམ་ཏེ་སྐྱོ་ཤས་དྲག་ཏུ་བསྐྱེད། སྐྱབས་འགྲོ་
35



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དང་གསོལ་འདེབས་སྙིང་ཐག་པ་ནས་བྱེད། དེ་ལྟ་བུའི་ལས་དེ་དག་ཟད་ཀྱང་། ཕ་རོལ་ན་
དྲི་ང་ཞིང་བཙོག་པའི་རོ་མྱགས་ཀྱི་འདམ་ལས་ཐར་མི་ནུས་བཞིན་དུ་བརྒལ་དགོས་པ་དང་།
བརྒལ་བའི་ཚེ། དམྱལ་བའི་བྱ་ལུས་སེར་ཞིང་མགོ་ནག་པས་ལུས་ཐལ་བྱུང་དུ་ཕུག་སྟེ་སྡུག་
བསྔལ་བཟོད་བླག་མེད་པ་མྱོང་བ་ལོ་གྲངས་བསམ་གྱིས་མི་ཁྱབ་པར་འབྱུང་བ་དང་། དེ་
ལས་ཐར་ཏེ་ཕྱིན་པས་ནེའུ་གསེང་སྔོན་པོ་ལྟ་བུ་མཐོང་ནས་བསྙགས་པ་ན་སྤུ་གྲིས་གཏམས་
པའི་ཐང་ཆེན་པོ་རྐང་པ་ལ་སོགས་པ་རྦད་རྦད་གཏུབ་ཅིང་། འགྱེལ་བ་ན་ལུས་ཀྱང་དུམ་
བུར་གཏུབ་པའི་སྡུག་བསྔལ་ལོ་གྲངས་མང་པོར་མྱོང་དགོས་པ་དང་། ཡང་ཕྱིན་པ་ན་ལོ་
མའི་ནགས་སྟུག་པོ་ཞིག་མཐོང་ནས་བསྙགས་པ་ན། ལས་ཀྱི་རླུང་ཆེན་པོ་ལངས་ཏེ།
ནགས་ཀྱི་ལོ་མ་རལ་གྲི་སོ་གཉིས་པར་གྱུར་པས་ལུས་དབང་མེད་དུ་གཏུབ་པའི་སྡུག་
བསྔལ་ལོ་མང་པོའི་བར་དུ་མྱོང་དགོས་པ་དང་། ཡང་ཕྱིན་པ་ན་རི་ཆེན་པོ་ཞིག་མཐོང་ནས་
དེར་བསྙགས་པ་ན། རི་དེའི་རྩ་བ་ནས་དམྱལ་བའི་ཁྱི་སྲེ་བོ་འཇིགས་སུ་རུང་བས་ལུས་
གསོན་པོར་ཟ་བའི་སྡུག་བསྔལ་དང་། རི་དེའི་རྩེ་མོ་ནས་རང་ཆགས་ཡུལ་གྱི་སྐྱེས་པ་བུད་
མེད་གང་ཡང་རུང་བས་རང་མིང་ནས་འབོད་པའི་སྐད་ལྷང་ངེ་བ་ཐོས་ནས་འགྲོ་བར་
བརྩམས་པས། ཤལ་མ་ལིའི་ལྕགས་ཀྱི་ཚེར་མ་སོར་བཅུ་དྲུག་པ་དང་བཅུ་གཉིས་པ་སོགས་
རྩེ་མོ་ཐུར་ལ་བསྟན་པས་ལུས་ཚགས་སེ་ལྟར་ཕུག་པའི་སྡུག་བསྔལ་དང་། རྩེར་སླེབས་ཙ་
ན་ཆགས་ཡུལ་དེ་ནི་གར་སོང་མེད་པར་དམྱལ་བའི་བྱ་ཁྲ་མཆུ་རྣོན་གྱིས་མིག་འཚོགས་པ་
དང་། ཀླད་པ་ལྡག་པ་སོགས་ཀྱིས་སྡུག་བསྔལ་བསམ་གྱིས་མི་ཁྱབ་པ་མྱོང་ཞིང་། ཆགས་
ཡུལ་དེ་རྣམས་ཀྱིས་རིའི་རྩ་བ་ནས་འབོད་པའི་སྒྲ་ལྷང་ངེ་ཐོས་ནས་འགྲོ་བར་བརྩམས་པ་ན།
ལྕགས་ཀྱི་ཚེར་མ་རྣམས་རྩེ་གྱེན་ལ་བསྟན་ཏེ། ལུས་ཐམས་ཅད་འབིགས་པའི་སྡུག་བསྔལ་
བཟོད་བླག་མེད་པ་ལོ་གྲངས་མང་པོར་མྱོང་བ་དང༌། མཚོན་ཆའི་རིགས་ཀྱི་སྡུག་བསྔལ་
གསུམ་པོ་དེ་ལས་ཐར་ཏེ་ཕྱིན་པ་ན། ཆུ་ཆེན་པོ་གྱ་གྱུ་འགྲོ་བ་ལ་བརྒལ་བར་བརྩམས་པ་ན།
36



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཐལ་ཚན་ནམ་འགྱུར་བྱེད་ཀྱི་ཆུ་བོ་རབ་མེད་ཅེས་བྱ་བ་ངོ་བོ་ཐལ་བ་ཚ་མོ་ལ་རྣམ་པ་ཆུའི་
རྣམ་པ་ཅན་དེར་ལུས་ཐམས་ཅད་རུས་པའི་བར་དུ་འཚིག་པའི་ངང་ནས་མི་ཐར་བཞིན་
བརྒལ་དགོས་པ་དང་། ཕར་འགྲམ་ཏུ་སླེབ་ཏུ་ཉེ་བ་ན་དམྱལ་སྲུང་མཚོན་ཆ་ཐོགས་པས་
བསྲུངས་ནས་ཕར་ལོག་ཚུལ་ལོག་གི་ངང་ནས། ལུས་སེམས་ལ་ཚོར་བ་སྡུག་བསྔལ་དྲག་
པོས་ནོན་བཞིན་དུ་ལས་དེ་མ་ཟད་བར་དུ་སྡུག་བསྔལ་མྱོང་དགོས་པའི་གནས་ཚུལ་རྣམས་
ཡིད་ལ་བསམ་ཏེ་སྐྱོ་ཤས་དྲག་པོ་སྐྱེ་རུ་གཞུག །དེ་སྐྱེས་ཙ་ན་ཡིད་ལ་བསམ་པ་ཙམ་ལ་སྡུག་
བསྔལ་འདི་ལྟ་བུ་ཡོད་ན། དེ་ཐོག་ཏུ་བབས་ན་ཇི་ཙུག་བྱེད། དེ་ཐོག་ཏུ་མི་འབབས་པའི་
གདེངས་ནི་ཁྱོད་ལ་མེད་དེ། དེའི་རྒྱུ་ཉོན་མོངས་པ་དུག་གསུམ་གྱིས་ཀུན་ནས་བསླངས་
པའི་ལས་ངན་སྣ་ཚོགས་ཁྱོད་ཀྱིས་བསགས་ཟིན་གྱི་སྙམ་དུ་སྙིང་ཐག་པ་ནས་བསམ།
ཡང་གཅིག་བསམ་པ་སྡུག་བསྔལ་དེ་ཐོག་ཏུ་མ་ལྷུང་ཙམ་ལ་འབྲོས་པའི་ཐབས་ཤིག་
མེད་ན་བྱ་བའི་ཐབས་རྡུགས་ཀྱང་། དལ་འབྱོར་གྱི་རྟེན་འདི་ལ་ཆོས་ཟབ་མོ་འདི་ལྟ་བུ་དང་
མཇལ་ཕྱིན། ཉམས་ལེན་རྡོ་རུས་ཐུག་པ་ཞིག་བྱ་སྙམ་དུ་སྐྱབས་འགྲོ་སེམས་བསྐྱེད་དང་།
བླ་མ་ལ་གསོལ་བ་གདབ་པ་ཤུགས་དྲགས་ཏུ་བྱ་ཞིང་། བསམ་པས་གོ་བགོས་ནས་སྦྱོར་
བས་ཉམས་སུ་ཅི་ལོངས་བྱ་ཞིང་། བར་སྐབས་སུ་ཚིག་འདི་དག་ཀྱང་སྨྲ་སྟེ། མི་དགེའི་ལས་
ངན་གཅིག་གིས་བསྒུལ་བསྐྱོད་ལས། །བཟོད་མེད་དམྱལ་བར་ཐར་མེད་སྡུག་བསྔལ་མྱོང་། །
ད་གཟོད་ལས་ངན་གསོག་པ་ཁྱོད་དྲན་ནམ། །ཟབ་ལམ་ཉམས་སུ་ལོངས་ཤིག་སེམས་ཡོད་
རྣམས། །མེ་འོབས་ལྷུང་ནས་རོ་མྱགས་འདམ་དུ་བྱིང་། །སྤུ་གྲིའི་ལོ་མ་ཤལ་མའི་རི་ལ་
འགྱེལ། །ཆུ་བོ་རབ་མེད་བརྒལ་ཡང་ཐར་དུས་མེད། །ཨེ་མ་ལས་ངན་ཆོ་འཕྲུལ་འདི་ལ་
ལྟོས། །མདོ་སྔགས་སྙིང་པོའི་ལམ་བཟང་འདི་འདྲ་དང་། །མཇལ་བའི་མོད་ལ་ཚ་གྲང་
དམྱལ་བའི་སྒོ། །ཧྲུལ་པོར་བཤིག་ལ་དཀའ་བ་མ་མཆིས་ན། །དོན་མེད་ལེ་ལོར་ཉལ་བ་
ཁྱོད་དྲན་ནམ། །ཞེས་ཀྱང་བརྗོད་དོ། །རྗེས་བསྔོ་བ་སོགས་འདྲ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
༈ གཉིས་པ་ཉི་ཚེ་བའི་སྡུག་བསྔལ་བསམ་པ་ནི། སྦྱོར་བ་སྐྱབས་སེམས། དངོས་
གཞི་སྐྱོ་ཤས། རྗེས་བསྔོ་བའོ། །དང་པོ་སྐྱབས་སེམས་ནི་གོང་བཞིན། གཉིས་པ་དངོས་
གཞི་སྐྱོ་ཤས་བསྐྱེད་པ་ནི། རྒྱུ་ཞེ་སྡང་གིས་ཀུན་ནས་བསླངས་པའི་མི་དགེ་བའི་ལས་ཅི་
རིགས་པ་ལ་བརྟེན་ནས། དམྱལ་བའི་སྡུག་བསྔལ་དངོས་གཞི་དང༌། ཉེ་འཁོར་བའི་སྡུག་
བསྔལ་དྲག་པོ་ལྟ་བུ་མ་ཡིན་ཡང་། དམྱལ་བའི་གནས་དེར་དམྱལ་སྲུང་རྣམས་ཀྱིས་དམྱལ་
བའི་ཟངས་མོ་ཆེར་ལུས་འཚེད་པ་དང༌། ལྕགས་ཀྱི་ཐོ་ལུམ་མེ་འབར་བ་དང་། ཁྲོ་ཆུ་ཁོལ་
མ་ཁར་སྙོད་པ་དང་། ལྕགས་བསྲེགས་ཀྱི་ལྟེབ་མོས་ལུས་སྒྲིལ་བ་དང་། ལྕགས་བསྲེགས་
ཀྱི་འཁྱུད་མོས་སྡོམ་པ་དང་། ལྕེ་ལ་ཐོང་གཤོལ་གྱིས་རྨོས་རྨོ་བ་སོགས་སྡུག་བསྔལ་བསམ་
གྱི་མི་ཁྱབ་པ་མྱོང་དགོས་པ་དང་། གཞན་ཡང་། འཛམ་བུའི་གླིང་གི་རྒྱ་མཚོའི་འགྲམ་ན་
གནས་པའི་ཉི་ཚེ་བའི་དམྱལ་བ་ཞེས་བྱ་བ་ཉིན་པར་གནས་ཁང་ཡིད་དུ་འོང་བར་གྲོགས་
མཛེས་པ་དང་། གླུ་གར་སོགས་འདོད་པའི་ལོངས་སྤྱོད་ལ་བདེ་བར་སྤྱོད་ཀྱང་། ཉི་མ་ནུབ་
མཚམས་གནས་ཁང་དང་གྲོགས་ཡིད་འོང་སོགས་མི་སྣང་བར། གནས་ཁང་དྲི་ང་བར་
གྲོགས་རང་ལ་གནོད་པའི་གཤེད་མ་དང་། རང་ཤ་ཟ་བའི་ཁྱི་སོགས་ཀྱིས་གཙེས་ནས་སྡུག་
བསྔལ་བསམ་གྱིས་མི་ཁྱབ་པ་མྱོང་བ་ནི། ཉིན་མོ་སྡོམ་པ་བསྲུངས་ཤིང་མཚན་མོ་བྱི་བྱས་
པའི་རྣམ་སྨིན་དང་། ཉིན་མཚན་དེ་ཉིད་གོ་ཟློག་པའི་སྡུག་བསྔལ་མྱོང་བ་ནི། ཉིན་མོ་སྲོག་
གཅོད་ཀྱི་ཤན་པ་དང༌། མཚན་མོ་སྡོམ་པ་བསྲུངས་ཤིང་དགེ་བ་སྤྱད་པའི་རྣམ་སྨིན་ཡིན་
པས། དེ་ལྟར་ཡིད་ལ་བསམས་ཏེ་སྐྱོ་ཤས་ཀྱིས་ཀུན་ནས་བསླང་། སྐྱབས་འགྲོ་གསོལ་
གདབ་ཞེ་ཐག་པ་དང༌། དེར་སྐྱེ་བའི་འཕྲང་ཁེགས་ངེས་པའི་ལམ་ཟབ་མོ་འདི་ཉམས་སུ་
བླང་སྙམ་དུ་སྙིང་ལ་ཕུར་པ་གདབ། དེ་ལྟ་བུའི་དམྱལ་བའི་སྡུག་བསྔལ་ཇི་ལྟར་ཆུང་ཡང་།
ད་ལྟ་མིའི་ལུས་ཐོག་ཏུ་འབབས་པའི་སྡུག་བསྔལ་ཆེས་ཆེར་ཆེ་བ་ལས་བརྒྱ་འགྱུར་སྟོང་
འགྱུར་གྱིས་ལྷག་པ་ཡིན་ཏེ། བཤེས་སྤྲིང་ལས། འདི་ན་ཉིན་གཅིག་མདུང་ཐུང་སུམ་བརྒྱ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་
ཆུང་ངུ་ཡི། །འོལ་ཡང་མི་བགྱིད་ཆར་ཡང་མི་ཕོད་དོ། །ཞེས་བཤད་པས་སོ། །གཞན་ཡང་
འདི་སྐད་ཅེས། ཐོ་ལུམ་མེ་འབར་ཁྲོ་ཆུ་ཁོལ་མའི་ཟས། །ལུས་སེམས་ཟུག་རྔུར་འབར་བའི་
སྡུག་བསྔལ་དེ། །རབ་དགའ་བདེ་ཆེན་བསྐྱེད་པའི་ཡེ་ཤེས་ཆེ། །གསུང་ངག་ལམ་འདིར་
འབད་ན་མི་ལེགས་སམ། །ཉིན་མོ་རབ་བདེ་མཚན་དུས་ཉམ་ངའི་འཕྲང་། །དགེ་དང་བྱི་
བྱེད་རྣམ་སྨིན་སོ་སོས་འདི། །དཀར་ནག་ལས་འབྲས་བལྟ་བའི་མེ་ལོང་ཡིན། །ཡིད་ཆེས་སྙིང་
ནས་སྒོམས་ཤིག་ཤེས་ལྡན་དག །ཅེས་ཀྱང་བརྗོད་དོ། །རྗེས་འདྲ། །
༈ གཉིས་པ་ཡི་དྭགས་ཀྱི་སྡུག་བསྔལ་བསམ་པ་ནི། རྒྱུ་སེར་སྣས་ཀུན་ནས་
བསླངས་པའི་ལས་ངན་བསགས་པ་ལས་འབྲས་བུ་ཡི་དྭགས་ཀྱི་སྡུག་བསྔལ་མྱོང་བ་
ཡིན་ཏེ། དེའང་གནས་གཙོ་ཆེ་བ་འཛམ་བུ་གླིང་གི་འོག་དཔག་ཚད་ལྔ་བརྒྱ་ན་ཡི་དྭགས་ཀྱི་
གྲོང་ཁྱེར་སེར་སྐྱ་ཞེས་བྱ་བ་ཡོད་ཅིང་། ཁ་འཐོར་བ་ནི་མི་ཡུལ་ནའང་ཡོད་པར་གྲགས་སོ། །
དེའང་རིགས་སུམ་ཅུ་སོ་དྲུག་སོགས་བཤད་ཀྱང་གཙོ་ཆེ་བ་ཕྱིའི་སྒྲིབ་པ་ཅན། ནང་གི་སྒྲིབ་
པ་ཅན། ཟས་སྐོམ་གྱི་སྒྲིབ་པ་ཅན། སྒྲིབ་པ་ཅན་གྱི་སྒྲིབ་པ་ཅན་བཞི་སྟེ། དེའང་ཕྱི་ཡུལ་
རྐྱེན་གྱིས་གེགས་བྱས་ནས་བཟའ་བཏུང་སོགས་ལ་ལོངས་སྤྱོད་དུ་མི་དབང་བ་ནི་ཕྱིའི་སྒྲིབ་
པ་ཅན་སྟེ། གྲོང་ཁྱེར་སེར་སྐྱ་ཞེས་བྱ་བ་ཁང་རུལ་ཞིག་པོ་ལྟ་བུ་ལ། རི་ཀླུང་ཐམས་ཅད་ཆུ་
དང་རྩི་ཤིང་ནགས་ཚལ་ཡིད་དུ་འོང་བའི་དངོས་པོ་ཅིའང་མེད་པ་སེ་ཐང་ངེ་བ། ཡིད་སྐྱོ་བའི་
གནས་དེར། ཟས་སྐོམ་ལ་སོགས་པ་ཅིའང་མི་རྙེད་པར་བཀྲེས་སྐོམ་གྱི་སྡུག་བསྔལ་ཁོ་ན་
མྱོང་བ་ཕྱིའི་སྒྲིབ་པ་ཅན་དང་། ནང་ལུས་ཀྱིས་གེགས་བྱས་ནས་བཟའ་བཏུང་ལ་དབང་བྱ་
མེད་པ་ནི་ནང་གི་སྒྲིབ་པ་ཅན་ཏེ། བཤེས་སྤྲིང་ལས། ཁ་གཅིག་ཁ་ནི་ཁབ་ཀྱི་མིག་ཙམ་ལ། །
ལྟོ་བ་རི་ཡི་གཏོས་ཙམ་བཀྲེས་པས་ཉེན། །མི་གཙང་གྱི་ནར་བོར་བ་ཅུང་ཟད་ཀྱང་། །
འཚལ་བའི་མཐུ་དང་ལྡན་པ་མ་ལགས་སོ། །ཞེས་པ་ལྟར། ཁ་ཁབ་མིག་ཙམ་ལ། མགྲིན་
39



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པ་རྟ་རྔ་ཙམ། ཡན་ལག་འཇག་མ་ཙམ་ལ། ལྟོ་བ་རི་བོའི་གཏོས་ཙམ་པ་སྟེ། བཟའ་བཏུང་
ལ་སོགས་པ་གཏན་ནས་མི་རྙེད་པ་དང་། རྙེད་ཀྱང་ཁར་མི་ཚུད་པ་དང་། ཚུད་ཀྱང་ལྟོ་བ་
ཁེངས་དུས་མེད་པར་བཀྲེས་སྐོམ་གྱི་སྡུག་བསྔལ་འབའ་ཞིག་མྱོང་བ་དང་། ཡང་ཟས་སྐོམ་
ཉིད་ཀྱིས་གེགས་བྱས་ནས་ལོངས་སྤྱད་དབང་མེད་པ་ནི་ཟས་སྐོམ་གྱི་སྒྲིབ་པ་ཅན་ཏེ། ཐག་
རིང་པོ་ནས་ཟས་སྐོམ་སོགས་མཐོང་ཡང་ཕྱིན་པ་ན་ཅིའང་མེད་པ་དང་། ཅུང་ཟད་རྙེད་
པའང་ཁོག་ཏུ་མེར་འབར་ཏེ་བཀྲེས་སྐོམ་མི་སེལ་བའི་ཁར་སྡུག་བསྔལ་འབའ་ཞིག་མྱོང་བ་
དང༌། ཡང་ཚེ་སྔ་མའི་ལས་ངན་གྱིས་བསླད་དེ་ཟས་སྐོམ་ལ་ལོངས་སྤྱད་དབང་མེད་པ་ནི་
སྒྲིབ་པ་ཅན་གྱི་སྒྲིབ་པ་ཅན་ཏེ། ཡི་དྭགས་རྣམས་ལ་སོས་ཀའི་དུས་སུ་ནི། །ཟླ་བའང་ཚ་ལ་
དགུན་ནི་ཉི་མའང་གྲང་། །ལྗོན་ཤིང་འབྲས་བུ་མེད་འགྱུར་དེ་དག་གིས། །བལྟས་པ་ཙམ་
གྱིས་ཀླུང་ཡང་སྐེམ་པར་བྱེད། །ཅེས་པ་ལྟར། སོས་ཀ་ཟླ་བའི་རེག་བྱ་ཚ་ཞིང་དགུན་ཉི་མའི་
འོད་ཀྱིས་རེག་བྱ་གྲང་བར་སྣང་བ་དང་། ལྗོན་ཤིང་འབྲས་བུ་ཅན་ཡོད་ཀྱང་བལྟས་མ་ཐག་
ཏུ་འབྲས་བུ་ཐམས་ཅད་ཅི་མེད་དུ་ཡལ་བ་དང་། ཆུ་ཀླུང་ཆེན་པོ་རྒྱང་ནས་མཐོང་ཡང་ཕྱིན་
པ་ན་ཆུ་ཐམས་ཅད་སྐམས་ཏེ་ངམ་གྲོག་སྐམ་སེང་ངེ་བ་འཆར་བ་སོགས་ལས་ཀྱི་བག་
ཆགས་ངན་པས་བསླད་དེ་སྡུག་བསྔལ་འབའ་ཞིག་མྱོང་དགོས་པ་སྟེ། དེ་དག་ཀྱང་དུས་ཉི་
མ་གཅིག་གཉིས་སོགས་མ་ཡིན་པར། ཟླ་བ་ཉིན་ཞག་གིས་ལྔ་བརྒྱ། །ཞེས་བཤད་པ་ལྟར།
མིའི་ཟླ་བ་རེ་ལ་ཞག་གཅིག་ཏུ་བརྩིས་པའི་ལོ་ལྔ་བརྒྱར་བཀྲེས་སྐོམ་གྱི་སྡུག་བསྔལ་འབའ་
ཞིག་མྱོང་བ་འདི་ག་ཡིད་ལ་བསམ་ཏེ་སྐྱོ་ཤས་ཀྱིས་རྒྱུད་བསྐུལ་ལོ། །སྐྱབས་འགྲོ་གསོལ་
གདབ། ལམ་མཆོག་འདི་ལ་སྙིང་ནས་འབད་པའི་བསམ་པས་གོ་བགོས། སྦྱོར་བས་ཉམས་
སུ་ལོན་ངེས་པར་བྱའོ། །བར་སྐབས་སུ་འདི་སྐད་ཀྱང་སྨྲ་སྟེ། ཡིད་སྐྱོ་གཅིག་ཏུ་སྤུངས་པ་ཡི་
དྭགས་གྲོང་། །ཕྱི་ནང་ཟས་སྐོམ་ལས་ངན་སེར་སྣ་བཞི། །དགྲ་རུ་ལངས་ནས་བསམ་པའི་
རེ་བ་གཅོད། །སྐྱོ་ཤས་ཡིད་འབྱུང་སྒོམས་ཤིག་ཤེས་ལྡན་དག །བཀྲེས་སྐོམ་སྡུག་བསྔལ་ཕྲ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
མོ་མི་བཟོད་པར། །ལྔ་བརྒྱའི་ལོ་བར་དབུལ་ཕོངས་སྡུག་བསྔལ་ཁུར། །ཤུགས་རིངས་ངུ་
བའི་སྨྲེ་སྔགས་སུ་ཡིས་བཟོད། །ཆགས་མེད་སྦྱིན་པ་ཐོང་ཞིག་སེམས་ཡོད་རྣམས། །
ཞེས་སོ། །རྗེས་འདྲའོ། ། །
༈ གསུམ་པ་དུད་འགྲོའི་སྡུག་བསྔལ་བསམ་པ་ལའང་། སྦྱོར་བ་ཐོག་མར་དགེ་བ་
སྐྱབས་སེམས། དངོས་གཞི་བར་དུ་དགེ་བ་རང་རང་གི་དམིགས་པ་ལ་སེམས་གཏད་དེ་སྐྱོ་
ཤས་བསྐྱེད། རྗེས་ཐ་མར་དགེ་བ་བསྔོ་བ་དང་དྲན་འཛིན་ནོ། །དང་པོ་ཐོག་མར་དགེ་བ་
སྐྱབས་སེམས་ནི་གོང་བཞིན། གཉིས་པ་བར་དུ་དགེ་བ་རང་རང་གི་དམིགས་པ་ལ་སེམས་
གཏད་དེ་སྐྱོ་ཤས་བསྐྱེད་པ་ནི། ཉོན་མོངས་པ་གཏི་མུག་གིས་ཀུན་ནས་བསླངས་པའི་ལས་
མི་དགེ་བ་ལས། འབྲས་བུ་དུད་འགྲོའི་སྡུག་བསྔལ་མྱོང་བ་ཡིན་ཏེ། དེའང་དུད་འགྲོ་བྱིངས་
ན་གནས་པ། གླིང་བར་གྱི་མུན་པ་ལ་གནས་པ། ཁ་འཐོར་བ་ལྷ་མིའི་ཡུལ་ན་གནས་པ་
རྣམས་ལས། དང་པོ་བྱིངས་ན་གནས་པ་ནི། རྒྱ་མཚོ་ཆེན་པོ་གནས་པའི་ཆུ་སྲིན་དང་། ཉ་
མིད་དང་། ཉ་ལ་སོགས་པ་རྣམས་ཏེ། དེ་དག་ལའང་གནས་དང་བཟའ་བཏུང་གྲོགས་
སོགས་ལ་ངེས་པ་མེད་པའི་སྡུག་བསྔལ་དང་། ཆེ་བས་ཆུང་བ་དང་། ཆུང་བས་ཆེ་བ་ཟ་བའི་
སྡུག་བསྔལ་དང་། གླིང་བར་གྱི་མུན་པ་ལ་གནས་པ་རྣམས་ནི་རང་གི་ལག་པ་བརྐྱང་བསྐུམ་
ཙམ་ཡང་མི་མཐོང་བའི་སྡུག་བསྔལ་དང་། ཁ་འཐོར་བ་རྣམས་ཀྱི་ནང་ཚན་རི་དྭགས་རྣམས་
རྣམ་པ་ཀུན་ཏུ་འཇིགས་སྐྲག་ཆེ་བ་དང་། མི་དང་ཁྱི་ལ་སོགས་པས་རང་དབང་མེད་པར་
བདས་ཏེ་འཇིགས་སྐྲག་གི་ངང་ནས་སྲོག་ཆད་པའི་སྡུག་བསྔལ་དང་། བདག་ཏུ་གཟུང་བའི་
དུད་འགྲོ་རྣམས་ནི་སྙིང་རྗེ་མེད་པར་བཀོལ་འཚོགས་ལ་སོགས་པ་བྱས་པའི་མཐར་མངོན་
སུམ་དུ་སྲོག་གཅོད་པའི་སྡུག་བསྔལ་དང་། དུད་འགྲོ་སྤྱི་ཁྱབ་ཏུ་གླེན་ཞིང་ལྐུགས་པ་དང་།
ཤ་དང་པགས་པ་ཁྲག་སོགས་ཀྱི་ཆེད་དུ་མྱུར་བ་ཉིད་དུ་སྲོག་གཅོད་པའི་སྡུག་བསྔལ་བསམ་
གྱིས་མི་ཁྱབ་པ་མྱོང་དགོས་ཏེ། ཁ་ཅིག་མུ་ཏིག་རུས་པ་བལ་དང་ཁྲག །ཤ་དང་པགས་པའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ཆེད་དུ་འཆི་བ་འགྱུར། །གཞན་དག་དབང་མེད་ལག་པ་རྡོག་པ་དང་། །ལྕག་དང་ལྕགས་ཀྱུ་
གཏན་པས་བཏབ་སྟེ་བཀོལ། །ཞེས་བཤད་པ་ལྟར་རོ། །ཚེ་ཚད་ཀྱང་། ཀླུའི་རིགས་ཅན་
འགའ་ཞིག་ཚེ་བསྐལ་པར་ཐུབ་ཀྱང་ལུས་ལ་བྱེ་ཆར་འབབ་པ་དང་། མཁའ་ལྡིང་གིས་
གཙེས་པ་སོགས་སྡུག་བསྔལ་དྲག་ཏུ་མྱོང་དགོས་པ་དང༌། སྲོག་ཆགས་ཕྲ་མོ་རྣམས་ནི་
འཕྲལ་རྐྱེན་ཅུང་ཟད་ཀྱིས་སྲོག་ཆད་དེ་ཚད་ཡུན་ཐུང་ངུ་འབའ་ཞིག་ཡོད་དེ། མདོར་ན་སྡུག་
བསྔལ་དེ་དག་ཡིད་ཡུལ་དུ་བསམས་ཏེ་སྐྱོ་ཤས་བསྐྱེད། སྐྱབས་འགྲོ་དང་། གསོལ་གདབ་
ལ་འབད་པར་བྱའོ། །མ་རིག་རྨོངས་པའི་འཐིབས་པོར་གླེན་ཞིང་ལྕུགས། །རང་དབང་མེད་
པར་གཞན་རྐྱེན་ཁོ་ནས་མནར། །ཤ་ཁྲག་པགས་པའི་ཆེད་དུ་འཆི་བར་ཆས། །དུད་འགྲོའི་
སྡུག་བསྔལ་སོམས་ཤིག་གྲོགས་པོ་དག །ཁོང་ངན་སོང་གསུམ་གྱི་སྡུག་བསྔལ་འདིར། །
རང་ཡིད་མི་ཆེས་པར་འཁུ་འཕྲིག་ཟ། །ཡིད་སྡུག་བསྔལ་གྱིས་སྐྱོ་ཤས་མི་སྐྱེ་ན། །ཆོས་སྐལ་
བ་མེད་ཀྱི་ཉོལ་ལ་ཐོང་། །ཞེས་ཀྱང་ངོ༌། །རྗེས་འདྲའོ། །
༈ གཉིས་པ་ཡིད་འབྱུང་བསྐྱེད་ཕྱིར་འགྱུར་བའི་སྡུག་བསྔལ་བསམ་པ་ལ། སྤྱིར་
སྡུག་བསྔལ་རྣམ་གསུམ་ལས། སྡུག་བསྔལ་གྱི་སྡུག་བསྔལ་ནི་ཚོར་བ་སྡུག་བསྔལ་ཏེ། སྐྱེ་
བའང་སྡུག་བསྔལ་དུ་སྐྱེ། གནས་ཀྱང་སྡུག་བསྔལ་དུ་གནས་པའོ། །འགྱུར་བའི་སྡུག་
བསྔལ་ནི་ཟག་བཅས་ཀྱི་ཚོར་བ་བདེ་བ་སྟེ། སྐྱེ་བ་བདེ་བར་སྐྱེའང་། འགག་པའི་ཚེ་ན་སྡུག་
བསྔལ་དུ་འགག་པ་ཡིན་པས་སོ། །དེ་ལྟར་ཡང་བྱམས་པས། ཇི་ལྟར་པདྨ་འདམ་སྐྱེས་དེ། །
མངོན་དུ་གྱུར་ན་ཡིད་དགའ་ལ། །ཕྱི་ནས་དགའ་བ་མེད་འགྱུར་ལྟར། །འདོད་ཆགས་
དགའ་བ་དེ་བཞིན་ནོ། །ཞེས་སོ། །འདུ་བྱེད་ཀྱི་སྡུག་བསྔལ་ནི། མངོན་པ་ལྟར་ན། ཚོར་བ་
བཏང་སྙོམས་ལ་ངོས་འཛིན་ཏེ། མཛོད་ལས། སྡུག་བསྔལ་ཉིད་གསུམ་ལྡན་པའི་ཕྱིར། །ཅི་
རིགས་མ་ལུས་སྡུག་བསྔལ་ལོ། །ཞེས་བཤད་པས་སོ། །ཡང་ཐེག་པ་ཆེ་ཆུང་སྤྱི་ཁྱབ་ལྟར་ན།
ཕྲ་བའི་མི་རྟག་པ། ཟག་བཅས་ཐམས་ཅད་སྐད་ཅིག་གིས་སྐྱེ་འཇིག་བྱེད་པ་འདི་ལ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
འཇོག་སྟེ། འཇུག་འགྲེལ་ལས། མི་རྟག་པའི་སྡུག་བསྔལ་ཐོག་ཏུ་འབབ་པ་དང་ཞེས་དང་།
རྩ་བར། འགྲོ་བ་གཡོ་བ་ཆུ་ཡི་ནང་གི་ཟླ་བ་ལྟར། །གཡོ་དང་ཞེས་དང་། ཆོས་ཀྱི་སྡོམ་བཞི་
ལས་ཀྱང་། ཟག་བཅས་ཐམས་ཅད་སྡུག་བསྔལ་ཞེས་འབྱུང་བས་སོ། །དེས་ན་སྡུག་བསྔལ་
དང་པོ་གཉིས་ཀྱི་སྒོ་ནས་ཡིད་འབྱུང་བ་ཕྱི་རོལ་མུ་སྟེགས་པ་ལའང་ཡོད་མོད། འདུ་བྱེད་ཀྱི་
སྡུག་བསྔལ་གྱི་སྒོ་ནས་ཡིད་འབྱུང་བ་ནི་སངས་རྒྱས་པའི་ཁྱད་ཆོས་ཏེ། དཔལ་ཆོས་ཀྱི་
གྲགས་པས། འདུ་བྱེད་སྡུག་བསྔལ་ལ་དགོངས་ནས། །སྡུག་བསྔལ་བསྒོམ་པར་གསུངས་
པ་ཡིན། །ངེད་ཀྱི་དེ་ཡང་རྐྱེན་ལས་སྐྱེས། །དེ་ཡང་བདག་མེད་ལྟ་རྟེན་ཡིན། །ཞེས་བཤད་
པས་སོ། །འོ་ན་འདུ་བྱེད་ཀྱི་སྡུག་བསྔལ་གྱིས་ཡིད་འབྱུང་བ་ནི་འཕགས་པ་མིན་པ་ལ་མི་
འབྱུང་སྟེ། མཛོད་འགྲེལ་ལས། བྱིས་པ་ལག་མཐིལ་འདྲ་བ་ཡིས། །འདུ་བྱེད་སྡུག་བསྔལ་
སྤུ་མི་རྟོགས། །འཕགས་པ་མིག་དང་འདྲ་བ་རྣམས། །དེ་ཡིས་ཤིན་ཏུ་ཡིད་ཀྱང་འབྱུང་། །
ཞེས་བཤད་པས་སོ་སྙམ་ན། དེ་ནི་སོ་སོ་སྐྱེ་བོ་མཁས་པ་ལ་འཕགས་པ་ཞེས་མིང་བཏགས་
པ་ཡིན་ཏེ། དེ་ལྟ་མིན་ན་སྡོམ་བཞིའི་ནང་ཚན་ཟག་བཅས་ཐམས་ཅད་སྡུག་བསྔལ་དུ་
གཏོགས་པའི་སོ་སྐྱེ་མི་སྲིད་པར་ཐལ་བ་དང་། དཔལ་ཆོས་ཀྱི་གྲགས་པས་ཀྱང་། དེ་ཡང་
བདག་མེད་ལྟ་རྟེན་ཡིན། །སྟོང་ཉིད་ལྟ་བས་གྲོལ་འགྱུར་གྱི། །སྒོམ་པ་ལྷག་མ་དེ་དོན་ཡིན། །
ཞེས་འདུ་བྱེད་ཀྱི་སྡུག་བསྔལ་བསྒོམ་པ་དེ་བདག་མེད་ཀྱི་ལྟ་བ་རྟོགས་པའི་རྟེན་ཙམ་ཡིན་
པར་བཤད་ཀྱི། དེ་རྟོགས་པས་བདག་མེད་ཀྱི་ལྟ་བ་མངོན་སུམ་དུ་རྟོགས་པར་མ་བཤད་
འདུག་པའི་ཕྱིར་རོ། །
དེས་ན་འདི་བསྒོམ་པ་ལ་གསུམ། སྤྱིར་འགྱུར་བའི་སྡུག་བསྔལ་བསམ། བྱེ་བྲག་
མིའི་འགྱུར་བའི་སྡུག་བསྔལ་བསམ། ཞར་བྱུང་ལྷ་དང་ལྷ་མིན་གྱི་སྡུག་བསྔལ་བསམ་པའོ། །
དང་པོ་སྤྱིར་འགྱུར་བའི་སྡུག་བསྔལ་བསམ་པ་ལ། སྦྱོར་བ་སྐྱབས་སེམས་སྔོན་དུ་སོང་ནས།
དངོས་གཞི་ནི། འགྲོ་བ་ངན་སོང་གསུམ་ན་སྡུག་བསྔལ་གྱིས་ཉམ་ཐག་པ་ཁོ་ན་ཡིན་མོད།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
མཐོ་རིས་བདེ་འགྲོ་གསུམ་ན་བདེ་བ་ཁོ་ན་མྱོང་བས་ཆོག་གམ་སྙམ་ན། མ་ཡིན་ཏེ། ལྷ་བརྒྱ་
བྱིན་དུ་སྐྱེས་ཀྱང་མི་ཕན་ཏེ། སླར་ས་སྟེང་དུ་ཡང་ལྷུང་། ཚངས་པ་དང་དབང་ཕྱུག་སོགས་
སུ་སྐྱེས་ཀྱང་མི་ཕན་ཏེ། སླར་དམྱལ་བར་ཡང་སྐྱེ། འཁོར་ལོས་སྒྱུར་བའི་རྒྱལ་པོར་སྐྱེས་
ཀྱང་མི་ཕན་ཏེ། སླར་བྲན་དུའང་སྐྱེ། ཉི་མ་དང་། ཟླ་བར་སྐྱེས་ཀྱང་མི་ཕན་ཏེ། སླར་མུན་
པར་ཡང་འཇུག །དེས་ན་མཐོ་རིས་ཀྱི་བདེ་བ་ཆེ་ཆེན་མོ་ཇི་ལྟར་ཐོབ་ཀྱང་མི་བརྟན་ཞིང་
བསླ་བའི་ཆོས་ཅན་ཁོ་ན་ཡིན་ནོ་སྙམ་དུ་བསམ་ཞིང་། ངག་ཏུ་འདི་ལྟར་བརྗོད་དེ། བརྒྱ་
བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྷུང་། །
འཁོར་ལོས་སྒྱུར་བ་ཉིད་དུ་གྱུར་ནས་ཀྱང་། །འཁོར་བ་དག་ཏུ་ཡང་བྲན་ཉིད་དུ་འགྱུར། །
ཞེས་དང་། ལྷ་ཡུལ་འདོད་བདེ་ཤིན་ཏུ་ཆེན་པོ་དང་། །ཚངས་ཉིད་ཆགས་བྲལ་བདེ་བ་ཐོབ་
ནས་སླར། །མནར་མེད་མེ་ཡི་བུད་ཤིང་གྱུར་པ་ཡི། །སྡུག་བསྔལ་རྒྱུན་མི་འཆད་པར་བརྟེན་
འཚལ་ལོ། །ཉི་མ་ཟླ་བ་ཉིད་ཐོབ་རང་ལུས་ཀྱི། འོད་ཀྱིས་འཇིག་རྟེན་མཐའ་དག་སྣང་བྱས་
ནས། །སླར་ཡང་མུན་ནག་སྨག་ཏུ་ཕྱིན་གྱུར་ནས། །རང་གི་ལག་པ་བརྐྱང་བའང་མི་མཐོང་
འགྱུར། །ཞེས་བརྗོད་དོ། །ཚིག་དེ་དག་བཤེས་སྤྲིང་ལས་སོ། །
ཡང་སྨྲས་པ། རི་རབ་རྩེ་ནས་བརྒྱ་བྱིན་ས་སྟེང་ལྷུང་། །འཁོར་ལོས་སྒྱུར་རྒྱལ་ཡང་
བྲན་ཁོལ་པོར་བབས། །ཉི་ཟླས་རང་ལག་བརྐྱང་བསྐུམ་མི་མཐོང་བ། །འགྱུར་བའི་སྡུག་
བསྔལ་སོམས་ཤིག་སེམས་ཡོད་རྣམས། །ཞེས་སོ། །གཉིས་པ་བྱེ་བྲག་མི་ལ་བསམ་སྟེ། མི་
ཕྱུག་པོ་སྤྲང་པོར་སོང་བ། ཁ་དྲག་པོ་ཞན་པར་སོང་བ། མི་མང་པོ་གཅིག་པུར་སོང་བ་
སོགས། ཡུལ་མི་ཁྱིམ་མཚེས་རྒྱལ་ཁམས་ཀྱི་མི་ལ་ལེགས་པར་བརྟགས་པ་ན། ཐམས་ཅད་
སྔར་གྱི་ས་ན་མི་འདུག་པས། འཁོར་བ་མཐའ་དག་ལ་སྙིང་པོ་མེད་པ་དང་བསླུ་བའི་ཆོས་
ཅན་ཡིན་ནོ་སྙམ་དུ་མཉམ་པར་གཞག །ཁ་དྲག་དབང་གིས་ཕྱུག་པའི་དྲེགས་ལྡན་རྣམས། །
བརྣབ་སེམས་འདོད་ལ་རྔམས་པའི་ལེ་ལན་གྱིས། །ཁ་ཞན་དབུལ་ཕོངས་མྱོང་ཚེ་འཁོར་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
བ་ཡི། །ཕུན་ཚོགས་འབད་ནས་སྒྲུབ་རྣམས་མ་འཁྲུལ་ལམ། །དེང་སང་རྒྱལ་ཁམས་འདི་ན་
སྐྱེ་བོ་ཀུན། །སྙིང་གི་སྙིང་སླུ་རང་གིས་རང་ཕབ་ནས། །འགྱུར་བའི་སྡུག་བསྔལ་ཆོ་འཕྲུལ་
འདི་སྟོན་ཀྱང་། །དམ་ཆོས་མི་དྲན་བླུན་པོ་ཁྱོད་འཁྲུལ་ལོ། །ཞེས་སོ། །
གཞན་ཡང་མིའི་སྡུག་བསྔལ་འདི་ལ་སྐྱེ་རྒ་ན་འཆི་བཞི་ངེས་པར་བསམ་དགོས་ཏེ།
མི་འདི་དབང་པོ་རྣོ་བ་ཡིན་པས་དགེ་སྡིག་གང་བྱས་ཀྱི་ལས་སྟོབས་ཆེ་ཞིང་། ལུས་སེམས་
ཀྱི་སྟེང་དུ་ཚོར་བ་བདེ་སྡུག་ཀྱང་གཞན་བས་ལྷག་པར་ཆེ་བ་ཡིན་པས་དེ་བཞི་རེ་རེ་ནས་
བསམ་ཏེ་སྐྱོ་ཤས་དང་ཡིད་འབྱུང་བསྐྱེད། ད་རྒ་ནད་འཆི་གསུམ་གྱི་སྡུག་བསྔལ་གྱིས་མ་
ཟིན་ཙམ་འདི་ལ་དམ་ཆོས་ཟབ་མོ་འདི་ཉམས་སུ་བླང་ཅི་ཐུབ་བྱ་སྙམ་དུ་ཞེ་ཐག་པ་ནས་
བསམ། ལུས་སེམས་མི་གསལ་ཕྱི་ནང་ཀུན་གྱིས་བརྙས། །སྐྲ་དཀར་གཉེར་མ་ངོམ་བཞིན་
གཞན་གྱིས་ཁྲེལ། །རྒས་པའི་སྡུག་བསྔལ་སྙིང་ལ་བཟོད་དམ་ཅི། །དམ་ཆོས་སྙིང་ནས་
མཛོད་ཅིག་ཤེས་ལྡན་དག །ཉིན་མཚན་མི་འཁྱོལ་ནད་གཡོག་སྨན་པ་སུན། །ལུས་སེམས་
ཟུག་རྔུ་སྙིང་གི་དཀྱིལ་ན་འཚེར། །ན་བའི་སྡུག་བསྔལ་མེད་པའི་ལུས་བདེ་ལ། །དམ་ཆོས་
མི་དྲན་རྨོངས་པ་ཁྱོད་མིན་སུ། །ཁང་ཞིང་ནོར་རྫས་མཛའ་བའི་གཉེན་དང་གྲོགས། །ཀུན་
དང་བྲལ་ནས་བཤེས་མེད་གཅིག་པུ་བར། །འཆི་བའི་སྡུག་བསྔལ་གནམ་ལྕགས་མགོ་ལ་
འབབ། །སྙིང་ནས་ཆོས་ལ་འབུངས་ཤིག་ཤེས་ལྡན་དག །ཅེས་ཚིག་ཏུ་བརྗོད་ཅིང་དོན་ཡིད་
ལ་བསམ་མོ། ། །
གསུམ་པ་ཞར་བྱུང་ལྷ་དང་ལྷ་མིན་གྱི་སྡུག་བསྔལ་བསམ་པ་ནི། འོ་ན་མི་ལ་སྡུག་
བསྔལ་དེ་ལྟ་བུ་ཡོད་མོད། ལྷ་དང་ལྷ་མིན་ལ་སྡུག་བསྔལ་མེད་དམ་སྙམ་ན་དེ་མེད་པ་མ་
ཡིན་ཏེ། ལྷ་མིན་ལ་ལྷའི་དཔལ་ལ་ཕྲག་དོག་པས་ཀུན་ནས་བསླངས་ཏེ་འཐབ་རྩོད་ཀྱི་སྡུག་
བསྔལ་བསམ་གྱིས་མི་ཁྱབ་སྟེ། ལྷ་མིན་དག་ནའང་རང་བཞིན་གྱིས་ལྷ་ཡི། །དཔལ་ལ་སྡང་
ཕྱིར་ཡིད་ཀྱི་སྡུག་བསྔལ་ཆེ། །ཞེས་བཤད་པས་སོ། །ལྷ་རྣམས་ལའང་ལྷ་མིན་དང་འཐབ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པའི་སྡུག་བསྔལ་ཡང་ཡོད་མོད། །གཙོ་བོར་རྩ་བའི་འཆི་ལྟས་ལྔ་དང་། ཉེ་བའི་འཆི་ལྟས་ལྔ་
ཤར་བའི་ཚེ་ན་ཡིད་ཀྱི་སྒོ་ནས་དམྱལ་བའི་སྡུག་བསྔལ་ལས་ཀྱང་ཆེས་ལྷག་པར་མྱོང་
དགོས་པ་ཡོད་དེ། དྲན་པ་ཉེར་གཞག་ལས། ལྷ་རྣམས་འཆི་བར་འགྱུར་པའི་ཚེ། །སྡུག་
བསྔལ་འབྱུང་བ་ཇི་སྙེད་པ། །མནར་མེད་སེམས་ཅན་དམྱལ་བ་ཡིས། །བཅུ་དྲུག་ཆར་ཡང་
མི་ཕོད་དོ། །ཅེས་བཤད་པས་སོ། །དེ་ཡང་རྩ་བའི་འཆི་ལྟས་ལྔ་ནི། ལུས་ཀྱི་ཁ་དོག་མི་སྡུག་
འགྱུར་བ་དང་། །སྟན་ལ་མི་དགའ་མེ་ཏོག་ཕྲེང་རྙིང་དང་། །གོས་ལ་དྲི་མ་ཆགས་དང་ལུས་
ལ་ནི། །སྔོན་ཆད་མེད་པའི་རྔུལ་འབྱུང་སྙམ་བགྱིད་པ། །མཐོ་རིས་འཆི་འཕོ་སྤྲོན་བྱེད་སྔ་
ལྟས་ལྔ། །ཞེས་བཤད་པ་ལྟར་ཡིན་ལ། ཉེ་བའི་མཆི་ལྟས་ལྔ་ནི། ལུས་ཀྱི་འོད་ཆུང་ངུ་སོང་
བ་དང་། ཁྲུས་ཀྱི་ཆུ་ལུས་ལ་ཆགས་པ་དང་། གོས་དང་རྒྱན་ལས་སྒྲ་མི་སྙན་པ་འབྱུང་བ་དང་།
མིག་གི་རྫི་མ་འཁྲབ་པ་དང་། ཡུལ་གཅིག་ལ་ཆགས་པ་དང་ལྔའོ། །དེས་ན་ལྷ་རྣམས་
ལའང་འཆི་ལྟས་མ་བྱུང་གི་བར་དུ་འདོད་པས་གཡེངས་ནས་ཆོས་ཀྱི་སྐལ་བ་མེད་ཅིང་བདེ་
སྐྱིད་ཆེར་མི་ཚོར་བ་ལ། ལྟས་ཤར་བའི་ཚེ་དམྱལ་བའི་སྡུག་བསྔལ་ལྟ་བུ་མྱོང་དགོས་པས།
དེ་དག་ཏུ་སྐྱེ་བ་ལའང་ཞེན་པ་མི་བྱ་བར་མིའི་རྟེན་འདི་ལ་ཆོས་ཟབ་མོ་ཉམས་སུ་བླངས་པ་
ལ་འབད་སྙམ་པའི་ཡིད་དམ་འཆའོ། །འདོད་ལ་རྩེ་དགའི་འཕྱར་གཡེང་སླུ་ཁྲིད་ཀྱིས། །
དམ་ཆོས་བདུད་རྩི་འཐུང་བའི་སྐལ་བ་ཆད། །འཆི་ཚེ་དམྱལ་བའི་སྡུག་བསྔལ་ལས་ལྷག་
པའི། །འཆི་མེད་གནས་ལ་སུ་ཞིག་ཡིད་སྨོན་བྱེད། །ཅེས་སོ། ། །
༈ གསུམ་པ་འདུ་བྱེད་ཀྱི་སྡུག་བསྔལ་བསམ་པ་ལ། སྦྱོར་བ་སྐྱབས་སེམས། དངོས་
གཞི་ངེས་འབྱུང་བསྐྱེད་པ། རྗེས་བསྔོ་བའོ། །དང་པོ་སྐྱབས་སེམས་ནི་འདྲ། གཉིས་པ་
དངོས་གཞི་ངེས་འབྱུང་བསྐྱེད་པ་ལ། འོ་ན་ཆོས་སྙིང་ནས་བྱེད་པ་ལ། སྡུག་བསྔལ་གྱི་སྡུག་
བསྔལ་དང་། འགྱུར་བའི་སྡུག་བསྔལ་གྱི་སྒོ་ནས་ཡིད་འབྱུང་དྲག་པོ་སྐྱེས་པ་ཙམ་ཞིག་གིས་
ཆོག་གམ་སྙམ་ན་དེ་ལྟར་མིན་ཏེ། དེ་ཙམ་ཕྱི་རོལ་པ་ལའང་ཡོད་པས། ཁྱབ་པ་འདུ་བྱེད་ཀྱི་
46



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
སྡུག་བསྔལ་བསམ་པའི་སྒོ་ནས་འཁོར་བ་ལ་ངེས་འབྱུང་རྣམ་དག་ཅིག་སྐྱེ་དགོས་ལ། དེ་
བསྐྱེད་པའི་ཚུལ་ཡང་། དཔལ་ཆོས་ཀྱི་གྲགས་པས། འཁོར་བ་སྡུག་བསྔལ་ཅན་ཕུང་པོ། །
ཞེས་བཤད་པ་ལྟར། སྐྱེས་བུ་རང་རྒྱུད་ཀྱི་ཟག་བཅས་ཉེར་ལེན་གྱི་ཕུང་པོ་ལྔ་ནི་སྡུག་
བསྔལ་གྱི་བདེན་པའམ། འདུ་བྱེད་ཀྱི་སྡུག་བསྔལ་ཡིན་ལ། དེ་ལ་སྡུག་བསྔལ་དུ་ཤེས་པར་
བྱས་ནས། དེའི་རྒྱུ་ཀུན་འབྱུང་གི་ཉོན་མོངས་སྤོང་བྱེད་ཐབས་ལམ་ཟབ་མོ་འདི་ཉམས་སུ་
བླང་སྟེ། སྡུག་བསྔལ་སྤངས་པའི་ཐར་པའི་བདེ་བ་ཐོབ་པར་བྱ་སྙམ་དུ་ཡིད་ལ་བསམ་ཏེ།
སྐྱབས་འགྲོ་དང་གསོལ་འདེབས་ལ་འབད། ཡང་བསམ་པ། ཁོ་བོ་ཅག་ནི་འབྲས་བུ་སྡུག་
བསྔལ་གྱི་རྒྱུ་ལས་དང་ཉོན་མོངས་པའི་ཀུན་འབྱུང་སྤོང་པའི་ཐབས་ལ་མི་འབད་པར། དེའི་
རྒྱུ་ལས་ཉོན་གསོག་པ་ལ་འབད་པ་འདི་ནི་ཐ་ཆད་པ་ཡིན་ཏེ། རྒས་རྒས་ཤི་ཤི་ལས་བྱས་
ཀྱང་ལས་ལ་ཟིན་མེད་ཆུའི་གཉེར་མ་ལྟ་བུ་དང་། ཤི་འཕོས་ནས་ཀྱང་གྲབས་ལ་ཟིན་པ་
མེད་པ། འཁོར་བའི་བྱ་བ་ལ་ཡིད་འབྱུང་ནས། ལམ་བཟང་འདི་ལ་འབད་རྩོལ་གྱིས་
སེམས་དྭངས་སིང་ངེ་བ་ཞིག་བྱ་སྟེ། བཞི་བརྒྱ་པ་ལས། ལས་ནི་འབད་པས་བྱེད་འགྱུར་
ཞིང་། །བྱས་ཟིན་འབད་པ་མེད་པར་འཛད། །དེ་ལྟ་ན་ཡང་ཁྱོད་ལ་ཀོ །ལས་ལ་ཆགས་
བྲལ་ཡོད་མ་ཡིན། །ཞེས་བཤད་པས་སོ། །གཞན་ཡང་། རྐྱེན་ལུས་སེམས་ཀྱི་ཚོར་བ་སྡུག་
བསྔལ་འདིས། །ཁོང་དུད་འགྲོ་ཡང་ཡིད་འབྱུང་མཆི་མ་ལྷུང་། །དུས་རགས་པ་འགྱུར་བའི་
སྡུག་བསྔལ་འདིས། །མི་ཕལ་ཆེར་ལ་སྐྱོ་བ་སྐྱེ་ཡིན་འདུག །ཆོས་ཟག་བཅས་ཀུན་སྡུག་
བསྔལ་དུ་ཐག་བཅད་ནས། །དུས་སྐད་ཅིག་འགྱུར་བས་ཡིད་འབྱུང་མཁན། །སེམས་ཁོ་
ཐག་ཆོད་པའི་རྣལ་འབྱོར་པ། །བློ་ཆོས་དང་འདྲེས་པ་ཞིག་དེ་ནས་འབྱུང་། །ཞེས་བརྗོད་དོ། །
དེ་ལྟར་སྡུག་བསྔལ་རྣམ་གསུམ་གྱི་ཉེས་དམིགས་དྲན་ནས་འཁོར་བ་སྤངས་འདོད་དང༌།
ཐར་པ་ཐོབ་འདོད་ཀྱི་བློ་གཤའ་མ་ཞིག་སྐྱེས་ན་བློ་ཆོས་སུ་སོང་ཞིང་། ལས་ཅི་བྱས་ལམ་དུ་
འགྲོ་བ་ཞིག་འོང་སྟེ། ཇོ་ལྕགས་མ་ལས། དེ་ལྟར་ཁམས་གསུམ་འཁོར་བ་གང་དུ་སྐྱེས་ཀྱང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
སྐྱིད་མེད་པའི་བསམ་མནོ་ཐོང་ན་ཅི་བྱས་ཆོས་སུ་འགྲོ་བ་ཡིན་ནོ། །ཞེས་བཤད་པ་ཡིན་ནོ། །
ཁྲིད་དེའི་སྙིང་པོ་བསྡུས་པ་ནི། ཁམས་གསུམ་འཁོར་བར་སྡུག་བསྔལ་རྣམ་
གསུམ་གྱི། །ཉེས་དམིགས་དྲན་ནས་རང་སེམས་ཆོས་དང་འདྲེས། །སྲིད་པའི་བདེ་ལ་སྙིང་
པོ་མེད་མཐོང་ནས། །ངེས་འབྱུང་གཏིང་ནས་སྐྱེ་བར་བྱིན་གྱིས་རློབས། །ཞེས་སྨྲས་པ་ལྟར་
སྙིང་ནས་གསོལ་བ་འདེབས་སོ། །སྲིད་པའི་སྡུག་བསྔལ་སོས་དུས་མེད་པའི་ནད། །ཐར་
མེད་བཙོན་ར་སླེབ་མེད་འཁྱམ་པོའི་མགྲོན། །སྡུག་བསྔལ་གནས་དང་སྡུག་བསྔལ་ལོངས་
སྤྱོད་ལ། །ཆགས་ཤིང་ཞེན་པ་བླུན་པོ་ཁྱོད་རང་འཁྲུལ། །ཞེས་རང་ལ་སྨྲས་སོ། །རྗེས་འདྲ།
དེས་ན་འཁོར་བའི་ཉེས་དམིགས་བསྒོམ་པ་དེ་དག་གི་སྐབས་སུ་སྐྱབས་བླ་མ་མཆོག་
གསུམ་ལ་བློ་གཏད། འཁོར་བའི་སྡུག་བསྔལ་གྱིས་ཡིད་བསྐུལ། ཐར་བའི་ལམ་སྣ་ཟིན་
ངེས་པའི་ཆོས་རྡོ་རུས་ཐུག་པ་ཞིག་བྱ་སྙམ་དུ་སྐྱབས་འགྲོ་དང་གསོལ་འདེབས་ཀྱི་སྒོ་ནས་
མིག་ནས་མཆི་མ་འཁྲུགས་པ་དང་། ངག་གི་ཅ་ཅོ་དང་། ལུས་ཀྱི་བ་སྤུ་གཡོ་བ་དང་། ཡིད་
ལ་ཉམས་ཅི་སྐྱེས་སྐྱེས་སུ་འབད་པ་ནི་གནད་ཀྱི་གཙོ་བོ་ཡིན་ནོ། ། །
༈ གཉིས་པ་བརྩོན་པ་བསྐྱེད་ཕྱིར་དལ་འབྱོར་རྙེད་དཀའ་བསམ་པ་ལ། དལ་འབྱོར་
རྙེད་དཀའ་དངོས། དེ་ཕན་འདོགས་ཆེ་བར་བསམ་པ། ཐོབ་པའི་དལ་བ་ཡུན་རིང་དུ་མི་
གནས་པར་བསམ་པའོ། །དང་པོ་དལ་འབྱོར་རྙེད་དཀའ་དངོས་ནི། སྦྱོར་བ་སྐྱབས་སེམས།
དངོས་གཞི་དམིགས་པ་ལ་སེམས་གཏད་དེ་བརྩོན་འགྲུས་རྩོམ་པ། རྗེས་བསྔོ་བའོ། །དང་
པོ་སྐྱབས་སེམས་ནི་གོང་བཞིན། གཉིས་པ་དངོས་གཞི་དམིགས་པ་ལ་སེམས་གཏད་དེ་
བརྩོན་འགྲུས་རྩོམ་པ་ལ། དེ་ལྟར་འཁོར་བའི་ཉེས་དམིགས་མཐོང་ཡང་བརྩོན་པས་ཉམས་
སུ་མ་བླངས་ན་འཁོར་བ་སྤོང་མི་ནུས་པས། མགོའམ་གོས་ལ་མེ་ཤོར་བ་སེལ་བ་ལྟ་བུའི་
བརྩོན་འགྲུས་བརྩམ་པ་ལ། རང་གིས་ཐོབ་པའི་དལ་འབྱོར་གྱི་རྟེན་ལ་རྙེད་དཀའ་བའི་
ངེས་པ་འདྲོངས་པ་ཞིག་དགོས་ཏེ། ཞི་བ་ལྷས། དལ་འབྱོར་འདི་ནི་ཤིན་ཏུ་རྙེད་པ་དཀའ། །



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
སྐྱེས་བུའི་དོན་གྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་
འདི་ཡང་དག་འབྱོར་བ་ག་ལ་འགྱུར། །ཞེས་བཤད་པས་སོ། །དེས་ན་འདི་བསམ་པ་ལ་
བཞི། རྒྱུའི་སྒོ་ནས་རྙེད་པར་དཀའ་བ། ངོ་བོའི་སྒོ་ནས་རྙེད་པར་དཀའ་བ། གྲངས་ཀྱི་སྒོ་
ནས་རྙེད་པར་དཀའ་བ། དཔེའི་སྒོ་ནས་རྙེད་པར་དཀའ་བ་བསམ་པའོ། །དང་པོ་རྒྱུའི་སྒོ་
ནས་རྙེད་པར་དཀའ་བ་བསམ་པ་ནི། རང་ཉིད་དལ་འབྱོར་གྱི་ལུས་ཐོབ་པའི་རྟེན་འདི་ལ་
ཆོས་རྣམ་དག་ཅིག་བྱ་དགོས་ཏེ། དལ་འབྱོར་གྱི་རྟེན་ཐོབ་པ་ནི་ཉིན་མོའི་སྐར་མ་ལྟ་བུ་
ཡིན་གྱི། འདི་ཡང་དང་ཡང་དུ་རྙེད་པ་ནི་དཀའ་བའི་ཕྱིར་རོ། །དེ་ཅི་སྙམ་ན། དེ་ཡི་རྒྱུ་
མཚན་བསམ་པར་བྱ་སྟེ། རྒྱུ་ཉོན་མོངས་པས་ཀུན་ནས་བསླངས་པའི་ལས་མི་དགེ་བ་
བསགས་པ་ལས་འབྲས་བུ་ངན་སོང་གསུམ་དང་། རྒྱུ་དགེ་བའི་ལས་བསགས་པ་ལས་
འབྲས་བུ་མཐོ་རིས་རྣམ་གསུམ་འབྱུང་བ་ལས། རྒྱུ་མི་དགེ་བ་གསོག་པ་ནི་མང་དུ་ཡོད་ལ།
རྒྱུ་དགེ་བ་བྱེད་པ་ནི་ཆེས་ཉུང་བའི་ཕྱིར་དང་། ཁྱད་པར་དགེ་བའི་ནང་ནས་ཀྱང་རྒྱུ་ཚུལ་
ཁྲིམས་བསྲུངས་པ་ལས་འབྲས་བུ་དལ་འབྱོར་གྱི་རྟེན་འདི་ཐོབ་པ་ཡིན་པ་ལ། རྒྱུ་ཚུལ་
ཁྲིམས་བསྲུང་བ་ནི་ཤིན་ཏུ་དཀོན་པ་ཡིན་སྙམ་དུ་བསམ་པར་བྱ་སྟེ། ཞི་ལྷས། དགེ་བ་དག་
ཀྱང་མ་བྱས་ཤིང་། །སྡིག་པ་དག་ཀྱང་ཉེར་བསགས་ན། །བསྐལ་པ་བྱེ་བ་དུ་མར་ཡང་། །
བདེ་འགྲོའི་སྒྲ་ཡང་ཐོས་མི་འགྱུར། །ཞེས་དང་། འཇུག་པ་ལས། སྐྱེ་བོ་ཚུལ་ཁྲིམས་རྐང་པ་
ཆག་གྱུར་ན། །སྦྱིན་པས་ལོངས་སྤྱོད་ལྡན་ཡང་ངན་འགྲོར་འགྲོ། །ཞེས་བཤད་དོ། །
གཉིས་པ་ངོ་བོའི་སྒོ་ནས་རྙེད་པར་དཀའ་བ་ནི། ངོ་བོའི་སྒོ་ནས་ཀྱང་དལ་འབྱོར་གྱི་
མི་ལུས་ཐོབ་པ་ནི་དཀའ་བ་ཡིན་ཏེ། མི་ལུས་ཙམ་ཐོབ་པ་བསམ་གྱིས་མི་ཁྱབ་ཀྱང་། ཆོས་
བཅོ་བརྒྱད་ཚང་བའི་མི་ལུས་ནི་སྲིད་པ་ཙམ་ཡིན་པས་སོ། །དེའི་རྒྱུ་མཚན་ཡང་། དལ་བ་
བརྒྱད་ནི། དམྱལ་བ་ཡི་དྭགས་དུད་འགྲོ་དང༌། །ཚེ་རིང་ལྷ་དང་ཀླ་ཀློ་དང་། །ལོག་ལྟ་
སངས་རྒྱས་ཀྱིས་སྟོངས་པ། །ལྐུགས་པ་འདི་དག་མི་ཁོམ་བརྒྱད། །ཅེས་པ་ལྟར། དམྱལ་བ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཡི་དྭགས། དུད་འགྲོ། ལྷ་ཚེ་རིང་པོ་སྟེ་བསམ་གཏན་བཞི་པའི་ནང་ཚན་འདུ་ཤེས་མེད་
པའི་ལྷ། ཡང་ན་ཚངས་པ་ཆེན་པོ་ནི་འཇིག་རྟེན་གྱི་བྱེད་པ་པོ་ཡིན་སྙམ་པའི་ལྟ་བ་ངན་པའི་
གནས་ཡིན་པ་དང་གཙོ་བོ་གཅིག་ཏུ་ཟད་པས་ཚངས་པ་ཆེན་པོའི་ལྷའོ། །ཀླ་ཀློ་སྟེ་མ་བག་
མར་ལེན་པ་སོགས་ལོག་པའི་སྤྱོད་པ་བྱེད་པ་དང་། ལས་འབྲས་སོགས་མེད་པར་ལྟ་བ།
སངས་རྒྱས་མི་བཞུགས་པའི་འཇིག་རྟེན་དུ་སྐྱེས་པ་དང་། གང་ཟག་ལྐུགས་པ་དང་བརྒྱད་
ནི་དམ་པའི་ཆོས་བྱེད་པ་ལ་མི་ཁོམ་པའི་གང་ཟག་ཡིན་ལ། དེང་སང་གི་འགྲོ་བ་ཕལ་ཆེར་
ནི་མི་ཁོམ་པ་བརྒྱད་པོའི་ནང་དུ་འདུག་པར་ངེས་པ་དྲངས་ནས་བསམ་པའོ། །འབྱོར་བ་
བཅུ་ལས། རང་འབྱོར་ལྔ་ནི། ཡུལ་གྱི་དབུས་སུ་མིར་སྐྱེ་དང་། །དབང་པོ་ཚང་ཞིང་གནས་
ལ་དད། །དེ་བཞིན་ལས་མཐའ་མ་ལོག་པ། །འདི་ལྔ་རང་གི་འབྱོར་པ་ཡིན། །ཞེས་པ་ལྟར།
མིར་སྐྱེ་བ་དང་། དེའི་ནང་ནས་ཀྱང་། ཡུལ་དབུས་ཞེས་པ་འཁོར་རྣམ་བཞི་ཚང་བའི་ཡུལ་
དུ་སྐྱེས་པ་དང་། དབང་པོ་ལྔ་ཚང་བ་དང་། གནས་ལ་དད་པ་སྟེ་ཆོས་འདུལ་བ་ལ་དད་པ། །
མཚམས་མེད་དང་ཉེ་བའི་མཚམས་མེད་སོགས་གང་ཡང་མ་བྱས་པའི་ལས་མཐའ་མ་ལོག་
པ་སྟེ་ལྔ་ཡིན་ལ། གཞན་འབྱོར་ལྔ་ནི། སངས་རྒྱས་རྣམས་བྱོན་ཆོས་གསུངས་དང༌། །
བསྟན་གནས་བསྟན་པའི་རྗེས་འཇུག་ཕྱིར། །གཞན་གྱི་དོན་དུ་སྙིང་བརྩེ་བ། །འདི་ལྔ་
གཞན་གྱི་འབྱོར་པ་ཡིན། །ཞེས་པ་ལྟར། སངས་རྒྱས་འཇིག་རྟེན་དུ་བྱོན་པ། བྱོན་ནས་
ཆོས་གསུངས་པ། གསུངས་པའི་བསྟན་པ་གནས་པ། བསྟན་པ་དེའི་རྗེས་སུ་རང་ཉིད་
ཞུགས་པ། གཞན་ཕྱིར་དུ་སྙིང་བརྩེ་བ་སྟེ་དད་ལྡན་གྱི་སྦྱིན་བདག་ཡོད་པ་དང་ལྔ་ཡིན་ཞིང་།
དེས་ན་ད་ལྟ་རང་ཉིད་ལ་འདི་རྣམས་ཚང་བ་དང་། གཞན་འགྲོ་བ་ཕལ་ཆེར་ལ་འདི་རྣམས་
མ་ཚང་བའི་གནས་ཚུལ་ལ་ངེས་པ་དྲངས་ནས་ཆོས་ལ་བརྩོན་པ་ཆེས་ཆེར་བྱ་བ་ཡིན་ཏེ།
བཅོ་བརྒྱད་ཡོན་ཏན་ཚང་བའི་དལ་འབྱོར་ལུས། །རྙེད་དཀའ་དོན་ཡོད་རིན་ཆེན་འདི་རྙེད་
ཀྱང་། །རང་ངོ་མ་ཤེས་རང་ཡིད་མ་ཆེས་པར། །དལ་འབྱོར་སྟོང་ལོག་བྱས་སོ་སྙིང་རུལ་པོ། །



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཞེས་བརྗོད་ཅིང་བརྩོན་འགྲུས་ཀྱིས་ལྕག་བྱའོ། །
གསུམ་པ་གྲངས་ཀྱི་སྒོ་ནས་རྙེད་པར་དཀའ་བ་ནི། མིའི་ལུས་འདི་རྙེད་པར་དཀའ་
བ་ནི་མི་བདེན་ཏེ། ཕྱོགས་མཐའ་དག་ན་མི་བསམ་གྱིས་མི་ཁྱབ་པ་འདུག་པའི་ཕྱིར་རོ་
སྙམ་ན། དེ་ནི་བསམ་གཞིག་མ་ཆུད་པ་ཡིན་ཏེ། སྤྱིར་ལུས་མ་ཐོབ་པ་བར་དོའི་སྲིད་པ་ནི་
བསམ་གྱིས་མི་ཁྱབ་ལ། ལུས་ཐོབ་པ་རིགས་དྲུག་གི་སེམས་ཅན་དེ་བས་ཉུང་དུ་ཟིན་ཀྱང་།
འགྲོ་བ་གཞན་གྱི་ལུས་རྟེན་ནི་མི་ལུས་ལ་ལྟོས་ན་བགྲང་གིས་མི་ལང་བ་ལྟ་བུ་ཡོད་དེ།
དམྱལ་བ་ནི་ས་ཆེན་པོའི་རྡུལ་ཙམ། ཡི་དྭགས་ནི་ཁ་བ་བུ་ཡུག་འཚུབས་པ་ཙམ། དུད་འགྲོ་
བྱིངས་ན་གནས་པ་ནི་ཆང་ངར་མའི་སྦང་མ་ཙམ་ཞེས་གྲགས་པ་ལྟར་ཡིན་ལ། དུད་འགྲོ་ཁ་
འཐོར་བ་ས་གཞི་རི་ཀླུང་གི་རྩའི་ཕུང་པོ་གཅིག་ཙམ་དང་། ས་ལག་མཐིལ་ཙམ་ལ་གནས་
པའི་དུད་འགྲོའི་གྲངས་ལ་ལྟོས་དང་། མིའི་ལུས་འདི་སྲིད་པ་ཙམ་མ་ཡིན་ནམ་སྙམ་དུ་ཞེ་
ཐག་པ་ནས་བསམ་ཏེ། རི་ཀླུང་དུད་འགྲོའི་གོ་སྐབས་ཀྱིས་ཕྲོགས་ཚེ། །ངན་འགྲོ་རྣམ་
གསུམ་ཕྱོགས་མཐར་ཤོང་ངམ་ཅི། །ཀྱེ་མ་ད་ལམ་ཡུད་ཙམ་དལ་འབྱོར་འདི། །ཚེ་ལ་སྟོང་
ལོག་བྱེད་པ་ཁྱོད་དྲན་ནམ། །ཞེས་སོ། །བཞི་པ་དཔེའི་སྒོ་ནས་ཀྱང་རྙེད་པར་དཀའ་བར་
བསམ་པ་ནི། དཔེར་ན་རྒྱ་མཚོ་ཆེན་པོར་གཉའ་ཤིང་བུག་པ་གཅིག་པ་རླུང་གིས་བསྐྱོད་
ནས་ཕྱོགས་ཀུན་ཏུ་འཁྱམས་པའི་ཚེ། རྒྱ་མཚོ་དེ་ན་རུས་སྦལ་ལོང་བ་ཞིག་ལོ་བརྒྱ་བརྒྱ་
ནས་ཆུའི་སྟེང་དུ་འཐོན་པ་དང་གཉའ་ཤིང་གི་བུག་པ་དེར་མགྲིན་པ་ཚུད་པ་ཞིག་རྐྱེན་དབང་
གིས་སྲིད་པ་ཙམ་ཡིན་གྱི། ཕལ་ཆེར་ལ་མི་སྲིད་པ་དང་ཆོས་མཚུངས་པ་ཡིན་ཏེ། ཞི་ལྷས།
རྒྱ་མཚོ་ཆེར་ཡངས་གཉའ་ཤིང་གི །བུ་གར་རུས་སྦལ་མགྲིན་ཆུད་ལྟར། །མི་ཉིད་ཤིན་ཏུ་
རྙེད་དཀའ་གསུངས། །ཞེས་བཤད་པས་སོ། །
དེས་ན་རྒྱུ། ངོ་བོ། གྲངས། དཔེ་བཞིའི་སྒོ་ནས་དལ་འབྱོར་གྱི་ལུས་འདི་རྙེད་པར་
དཀའ་བ་ལ་ངེས་ཤེས་དྲངས། ད་ལན་རྙེད་དཀའི་དལ་འབྱོར་གྱི་ལུས་རྟེན་ནི་རྙེད། སངས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྒྱས་ཀྱི་བསྟན་པ་དང་ནི་ཕྲད། དགེ་བའི་བཤེས་གཉེན་གྱི་མགོན་གྱིས་ནི་ཟིན་པའི་དུས་
འདིར། དལ་འབྱོར་སྟོང་ལོག་ཏུ་མ་སོང་བའི་ཆོས་རྣམ་དག་ཅིག་མ་བྱས་ན། ཁྱོད་ལས་བླུན་
པ་མེད་དོ་སྙམ་དུ་སྙིང་ལ་ཕུར་པ་བཏབ་སྟེ་སྐྱབས་འགྲོ་དང་གསོལ་འདེབས་ལ་རིག་པ་ཧུར་
ཕྱུང་སྟེ། སྐབས་སུ་རིག་པ་འཛིན་མེད་དུ་ཅི་གནས་ཀྱང་མཉམ་པར་བཞག་གོ །དེ་ལྟར་ཡང་
ཞི་ལྷས། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱི་ནས་
རྙེད་དཀའ་བས། །རྨོངས་པ་དུས་སུ་གཉིད་མ་ལོག །ཅེས་གསུངས་སོ། །ཡང་སྨྲས་པ།
ལུས་རྙེད་དཀའི་དལ་འབྱོར་རིན་ཆེན་འདི། །རང་དཀོན་པའི་ངེས་པ་མ་འདྲོངས་པར། །ཚེ་
འདིར་སྣང་ཤས་ཀྱི་ཤོམས་ར་མཁན། །ཕྱིས་འཆི་ཚེ་འགྱོད་དམ་མི་འགྱོད་བལྟའོ། །ཞེས་
ཀྱང་རང་ལ་བསྐུལ་ལོ། །
གཉིས་པ་ཕན་འདོགས་ཆེ་བར་བསམ་པ་ནི། འོ་ན་དལ་འབྱོར་གྱི་ལུས་འདི་རྙེད་
པར་དཀའ་མོད། རྙེད་ཀྱང་འགྲོ་བ་གཞན་ལས་ཕན་ཡོན་ཆེ་རྒྱུ་རང་མེད་དམ་སྙམ་ན། ཕན་
ཡོན་འདི་ལྟར་བསམ་སྟེ། དཔེར་ན་མི་དབུལ་ཕོངས་ཞིག་གིས་གསོལ་བ་བཏབ་ན་དགོས་
འདོད་སྣ་ཚོགས་འབྱུང་བའི་ཡིད་བཞིན་གྱི་ནོར་བུ་ཞིག་རྙེད་ན། དེ་ལ་ཕན་ཡོན་ཆེ་བར་མྱོང་
བས་གྲུབ་ལ། དེ་བས་ཀྱང་འདི་ཕན་ཡོན་ལྷག་པར་ཆེ་སྟེ། ལུས་འདིས་ཚེ་འདིའི་བདེ་སྐྱིད་
སྙན་གསུམ་གྱི་ཕུན་ཚོགས་ཐམས་ཅད་སྒྲུབ་ནུས་པར་མ་ཟད། ཕྱི་མར་ལྷ་མིའི་གོ་འཕང་
སྒྲུབ་ནུས་པ་དང་། ཐེག་པ་འོག་མའི་མྱང་འདས་ཀྱང་སྒྲུབ་ནུས་པ་དང་། རྣམ་པ་ཐམས་ཅད་
མཁྱེན་པ་སངས་རྒྱས་ཀྱི་གོ་འཕང་སྒྲུབ་ནུས་པའི་ཕྱིར་སྙམ་དུ་ཡིད་ཆེས་པར་བྱ་སྟེ། སློབ་
སྤྲིང་ལས། གང་ཞིག་ཐོབ་ན་སྐྱེ་བའི་རྒྱ་མཚོ་མཐར་ཕྱིན་ཅིང་། །བྱང་ཆུབ་མཆོག་གི་ས་བོན་
དགེ་བའང་འདེབས་བྱེད་པ། །ཡིད་བཞིན་ནོར་བུ་བས་ཀྱང་ཡོན་ཏན་ཆེས་ལྷག་པའི། །མི་
ཉིད་ཐོབ་ནས་སུ་ཞིག་འབྲས་བུ་མེད་པར་བྱེད། །ཅེས་བཤད་པས་སོ། །འོ་ན་འགྲོ་བ་
གཞན་ལ་ཕན་ཡོན་འདི་ལྟ་བུ་མེད་པ་ཅི་སྙམ་ན། མེད་དེ་དེའང་འདི་ལྟར་ཡིད་ཆེས་པར་བྱ་སྟེ།
52



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
འགྲོ་བ་ངན་སོང་གསུམ་ནི་མི་དགེ་བའི་ལས་ཀྱི་རྣམ་སྨིན་ལ་ལོངས་སྤྱོད་པ་གཙོ་ཆེ་བ་
ཡིན་གྱི། དེའི་རྟེན་ལ་རྒྱུ་ལས་གསོག་པའི་ནུས་པ་ཆེ་བ་མ་ཡིན་ཞིང་། བདེ་འགྲོ་ལྷ་སོགས་
ཀྱང་རྒྱུ་དགེ་བའི་ལས་ཀྱི་རྣམ་སྨིན་ལ་ལོངས་སྤྱོད་པ་གཙོ་ཆེ་བ་ཡིན་ཀྱང་། རྒྱུ་ལས་གསོག་
པའི་ནུས་པ་ཆེ་རྒྱུ་མེད་ལ། དེ་བས་གླིང་བཞིའི་མི་རྣམས་ནི་རྣམ་སྨིན་འབྲས་བུ་ལ་ལོངས་
སྤྱོད་པར་མ་ཟད། རྒྱུ་ལས་དགེ་སྡིག་གི་ནུས་པ་ཤིན་ཏུ་སྟོབས་ཆེ་ཞིང་། དེའི་ནང་ནས་ཀྱང་
གླིང་གཞན་གསུམ་པོ་ལོངས་སྤྱོད་ཀྱི་ས་པ་ཙམ་ཡིན་པས་ལས་ཀྱི་ནུས་པ་སྟོབས་ཆུང་ལ།
འཛམ་བུ་གླིང་པ་ནི་ལས་ཀྱི་ས་པ་ཡིན་པས་དགེ་མི་དགེའི་ལས་གང་བྱས་སྟོབས་ཆེ་བ་
ཡིན་ཏེ། སློབ་སྤྲིང་ལས། བདེ་གཤེགས་ལམ་རྟེན་འགྲོ་བ་འདྲེན་པར་ཆས་གྱུར་པའི། །
སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པའི། །ལམ་དེ་ལྷ་དང་ཀླུ་ཡིས་མི་རྙེད་
གནོད་སྦྱིན་དང་། །མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །ཞེས་བཤད་པ་
ལྟར་ཡིན་སྙམ་དུ་བསམ་པ་ཐག་ཆོད་པར་བྱས་ལ། སླར་ཡང་འདི་སྐད་ཅེས། འགྲོ་གཞན་
རྟེན་ལ་ནམ་དུའང་མི་རྙེད་པའི། །འདི་ཕྱི་གཏན་གྱི་བདེ་འབྲས་ཡིད་བཞིན་ནོར། །དལ་
འབྱོར་ལུས་འདིའི་ལག་མཐིལ་དབུས་ན་འདུག །འབྲས་མེད་ཡལ་བར་འདོར་བར་ཁྱོད་
རིགས་སམ། །ཞེས་བརྗོད་ཅིང་དོན་དྲན་པར་བྱའོ། ། །
༈ གསུམ་པ་ཐོབ་པའི་དལ་བ་ཡུན་རིང་དུ་མི་གནས་པར་བསམ་པ་ལ་གསུམ། ངེས་
པར་འཆི་བར་བསམ་པ། ནམ་འཆི་ཆ་མེད་བསམ་པ། འཆི་བ་ལ་གཞན་ཅིས་ཀྱང་མི་ཕན་
པར་བསམ་པའོ། །དང་པོ་ངེས་པར་འཆི་བར་བསམ་པ་ལའང་གསུམ། སྐྱེས་པའི་ཕྱིར་ན་
ངེས་པར་འཇིག་པར་བསམ། ལུས་ལ་རྟག་པ་མེད་པས་ངེས་པར་འཆི་བར་བསམ། ཚེ་ལ་
རང་དབང་མེད་པས་ངེས་པར་འཆི་བར་བསམ་པའོ། །དང་པོ་སྐྱེས་པའི་ཕྱིར་ན་ངེས་པར་
འཇིག་པར་བསམ་པ་ལ། སྦྱོར་བ་ཐོག་མར་དགེ་བ་སྐྱབས་སེམས་སྔོན་དུ་སོང་ནས།
དངོས་གཞི་བར་དུ་དགེ་བ་དམིགས་པ་ལ་སེམས་གཏད་དེ་བརྩོན་འགྲུས་ཀྱིས་ལྕག་བྱ་བ་ནི།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དེ་ལྟར་ཐོབ་པའི་དལ་འབྱོར་གྱི་ལུས་རྙེད་པར་དཀའ་བ་དང་། ཕན་འདོགས་ཆེ་བ་ལ་ངེས་
པ་རྙེད་ཀྱང་། བླུན་པོ་འགའ་ཞིག་རྟེན་འདི་ལ་འཆི་བ་ཞེས་བྱ་བ་ཞིག་གཏན་ནས་མི་འོང་
ངམ་སྙམ་པ་དང་། ཕལ་ཆེ་བ་ཞིག་འཆི་བ་འོང་མི་འོང་གི་རྟོག་དཔྱོད་ཙམ་ཡང་མི་གཏོང་
བར་དལ་འབྱོར་ཆུད་ཟོས་ལ་གཏོང་བ་ཤ་སྟག་སྣང་བས། དེ་ལ་འདི་ལྟར་བསམ་པར་བྱ་སྟེ།
ད་ལན་གྱི་རྟེན་འདི་ལ་ཐར་པའི་བཙན་ས་ཟིན་པའི་ཆོས་རྣམ་དག་ཅིག་བྱ་སྟེ། སྤྱིར་འདུས་
བྱས་ཐམས་ཅད་སྐྱེས་ནས་འཇིག་ཅིང་མི་རྟག་པ་ཁོ་ན་ཡིན་པ་དང་། ཁྱད་པར་ལས་དང་
ཉོན་མོངས་པས་གྲུབ་པའི་ལུས་འདི་ཐམས་ཅད་མཐར་འཆི་བ་མི་རྟག་པ་ཞེས་གྲགས་པའི་
ལམ་པོ་ཆེ་དེ་ལ་འགྲོ་ངེས་པ་ཡིན་ཏེ། ལས་ཉོན་གྱིས་སྐྱེས་ནས་མ་ཤི་བར་བསྡད་པ་ནི་
ཕྱོགས་གང་ནའང་ཡོད་པ་མ་ཐོས་ན། རང་ཉིད་ནི་ལྟ་སྨོས་ཀྱང་ཅི་དགོས། དེ་བས་ན་ད་ལྟ་
ཉིད་དུ་ཆོས་རྣམ་དག་ཡིད་ལ་མི་དྲན་པར་ཉིན་མཚན་མི་དགེ་བའི་ངང་དུ་འདའ་བ་ཁྱོད་ནི།
དཔྱོད་ལྡན་དམ་པ་རྣམས་ཀྱིས་ཐུགས་གཏིང་ནས་ཁྲེལ་བའི་གནས་ཡིན་ནོ་སྙམ་དུ་བསམ་
ཞིང་། སྐྱབས་འགྲོ་གསོལ་གདབ་དྲག་ཏུ་བྱ། བཀའ་བསྟན་བཅོས་དྲི་མ་མེད་པའི་ཚིག་འདི་
དག་ཀྱང་ངག་ཏུ་བརྗོད་ནས་ཡིད་ལ་བསམ་པར་བྱ་སྟེ། མྱ་ངན་བསལ་བ་ནས། འདི་ལྟར་
སྐྱེ་བ་ཐམས་ཅད་ཀྱི། །མདུན་ན་གནས་པ་འཆི་བ་སྟེ། །སའམ་འོན་ཏེ་བར་སྣང་ན། །སྐྱེས་
ནས་ལ་ལ་མ་ཤི་བ། །འགའ་ཞིག་ཁྱོད་ཀྱིས་མཐོང་པའམ། །ཐོས་སམ་འོན་ཏེ་ཐེ་ཚོམ་ཟ། །
ཞེས་དང་། སྐྱེས་རབས་ལས། དང་པོ་མངལ་དུ་ཞུགས་པའི་ནུབ་མོ་ནས། །དེ་ནས་བཟུང་
སྟེ་འཇིག་རྟེན་འདི་དག་ནི། །ལམ་དེར་ཞུགས་ནས་ལམ་གཞན་མ་གོལ་བར། །འཆི་བདག་
དྲུང་དུ་དེ་ནི་མྱུར་མགྱོགས་འགྲོ། །ཞེས་དང་། ཡང་མྱ་ངན་བསལ་བ་ལས། ཅི་སྟེ་རྒྱལ་སྲས་
རང་རྒྱལ་དང་། །སངས་རྒྱས་རྣམས་དང་ཉན་ཐོས་ཀྱང་། །སྐུ་ལུས་འདི་ནི་སྤོང་མཛད་ན། །
ཐ་མལ་སྐྱེ་བོ་སྨོས་ཅི་དགོས། །ཞེས་དང༌། དྲང་སྲོང་ཆེན་པོ་ལྔ་མངོན་ཤེས། །མཁའ་ལ་རྒྱང་
རིང་འགྲོ་བ་ཡང་། །གང་དུ་འཆི་མེད་སྤྱོད་ཡུལ་བའི། །ས་དེར་ཕྱིན་པར་མ་ནུས་སོ། །ཞེས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
དང༌། མདོ་དང་བསྟན་བཅོས་འགའ་ཞིག་ཚིག་མཐུན་པར། ཀྱེ་མ་འདུས་བྱས་རྣམས་མི་
རྟག །སྐྱེ་ཞིང་འཇིག་པའི་ཆོས་ཅན་ཡིན། །ཞེས་སོགས་དང་། སྐྱེས་རབས་ལས། གང་དུ་
གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་གང་ནའང་ཡོད་མ་ཡིན། །ནམ་
མཁའ་ན་མེད་རྒྱ་མཚོའི་གཏིང་ན་མེད། །རི་བོ་ཀུན་གྱི་ཕྲག་ཏུ་ཞུགས་ཀྱང་མེད། །ཅེས་སོ། །
འདིར་སྨྲས་པ། སྐྱེ་བའི་སྒོར་ཞུགས་འཆི་བའི་བཙོན་ར་ཆེར། །མགོན་མེད་སྡུག་
བསྔལ་མྱོང་བར་ཤེས་བཞིན་དུ། །འཆི་བའི་ཟུག་རྔུ་སེལ་བའི་སྨན་གཅིག་པུ། །དམ་ཆོས་
སྙིང་ནས་མི་དྲན་ཁྱོད་རིགས་སམ། །འཆི་བ་སྙིང་ཟུག་གི་རྣལ་འབྱོར་པ། །འདུ་འཛིས་
དབེན་པའི་རི་ཁྲོད་དུ། །ཆོས་བརྒྱད་ཀྱི་ངང་དུ་མ་ཤོར་བར། །སེམས་རང་མལ་ཕེབས་པར་
བྱིན་གྱིས་རློབས། །ཞེས་སོ། ། །
༈ གཉིས་པ་ལུས་ལ་རྟག་པ་མེད་པས་ངེས་པར་འཆི་བར་བསམ་པ་ནི། ད་ལྟར་གྱི་
ལུས་འདི་ནི་མི་འཆི་བར་གནས་སྙམ་པ་བླུན་པོ་ཁྱོད་འཁྲུལ་ཏེ། འཆི་མེད་རྡོ་རྗེ་ལྟ་བུའི་སྐུ་
བརྙེས་པའི་རྒྱལ་བ་རྣམས་ཀྱང་མྱ་ངན་ལས་འདའ་བའི་ཚུལ་སྟོན་པ་དང་། ཟག་པ་མེད་
པའི་ཡིད་ལུས་ལ་མངའ་བརྙེས་པའི་ཉན་རང་དང་། ས་ཆེན་པོ་ལ་གནས་པའི་འཕགས་
མཆོག་རྣམས་ཀྱང་བསམ་གྱིས་མི་ཁྱབ་པར་སྒྱུར་བའི་འཆི་འཕོ་མཛད་ན། ཟག་བཅས་
ལས་ཉོན་གྱིས་གྲུབ་པའི་སྐྱེ་བ་འདི་ནི་རྒ་ནད་འཆི་གསུམ་གྱི་དབང་གིས་མྱུར་བ་ཉིད་དུ་
འཇིག་པར་འགྱུར་བ་ལ་སོམ་ཉི་ག་ལ་ཡོད། དེ་བས་ན་ལུས་འདི་མེས་བསྲེགས་ཏེ་ཐལ་
བར་སོང་བའམ། ཉི་རླུང་གིས་བདས་ཏེ་རུས་པ་སེར་པོར་མ་སོང་ཙམ་འདི་ལ། ལམ་བཟང་
འདི་ལ་ཉམས་ལེན་ཁ་ཆོས་མིན་པ་ཞིག་བྱ་སྙམ་དུ་སྔ་མ་བཞིན་བསམ་པར་བྱ་སྟེ། བཤེས་
སྤྲིང་ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབད་པས་བསྲེགས་པའི་ལུས་ཅན་འདི་
དག་ཀྱང་། །ཐལ་བ་ཡང་ནི་ལུས་པར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །
ཞེས་དང་མྱ་ངན་བསལ་བ་ལས། མཚན་དང་དཔེ་བྱད་ཀྱིས་བརྒྱན་པའི། །རྡོ་རྗེའི་སྐུ་ཡང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མི་རྟག་ན། །ཆུ་ཤིང་སྙིང་པོ་མེད་འདྲ་བའི། །ཆུ་བུར་ལུས་ལ་སྨོས་ཅི་དགོས། །ཅེས་སོ། །
འདིར་སྨྲས་པ། ང་ཞེས་གཅེས་པར་གཟུང་བའི་ཕུང་པོ་ཁྱོད། །མེས་སྲེག་ཆུར་སྐྱུར་ས་འོག་
དོང་དུ་སྦེད། །མི་རྟག་འཆི་བ་མི་དྲན་སྙིང་རུལ་པོ། །སྙིང་མུན་དྲན་པ་གསོས་པར་བྱིན་གྱིས་
རློབས། །ཞེས་སོ། །
གསུམ་པ་ཚེ་ལ་རང་དབང་མེད་པས་འཆི་བར་བསམ་པ་ནི། སྐྱེས་བུ་གང་ཞིག་སྐྱེས་
ནས་རྟག་པར་གནས་པའི་ནུས་པ་ནི་མེད་དེ། སྐྱེས་བུ་གང་གི་ཚེ་དེ་ནི་སྐྱེ་བ་སྔ་མའི་ཚེ་
འཕེན་པའི་ལས་ཀྱི་ནུས་པ་ནམ་ཞིག་ཟད་པ་ན། མདའ་འཕེན་པའི་ཤུགས་ཆད་ནས་ས་ལ་
ལྷུང་བ་ལྟར་འཆི་བར་འགྱུར་བ་ཁོ་ན་ཡིན་པའི་ཕྱིར་ཏེ། སྐྱེས་ནས་ཉི་མ། ཞག །ཟླ་བ། ལོ་
རྣམས་སོང་གིན་ཚེ་རྣམས་བྲི་བ་ཁོ་ནར་འགྱུར་གྱི་ཚེ་མང་དུ་སྣོན་པའི་ནུས་པ་ནི་སུ་ལའང་
མ་མཐོང་བའི་ཕྱིར་ཏེ། ཞི་ལྷས། ཉིན་མཚན་སྡོད་པ་ཡོང་མེད་པར། །ཚེ་འདི་རྟག་ཏུ་གོད་
འགྱུར་ཞིང་། །སྣོན་པ་གུད་ནས་ཡོང་མེད་ན། །བདག་ལྟ་འཆི་བར་ཅིས་མི་འགྱུར། །
ཞེས་སོ། །འདིར་སྨྲས་པ། ཀཱ་ར་ཝཱི་རའི་མེ་ཏོག་ཕྲེང་བས་ཕྱག་སྦལ་ནང་དུ་ཁྲིད་པ་བཞིན། །
སྐད་ཅིག་རེ་རེས་འཆི་ལ་ཉེ་ཞིང་ཤི་ནས་ངན་འགྲོའི་གཡང་ལ་ལྷུང་། །ལོ་ཟླ་ཞག་གི་སྐྱེལ་མ་
རེམ་ཞིང་འཆི་བདག་དྲུང་ན་འཛུར་མེད་སྒུག །ངེས་འབྱུང་དྲག་པོ་སྙིང་ནས་སྐྱེ་བར་མཆོག་
གསུམ་བླ་མས་བྱིན་གྱིས་རློབས། །ཞེས་སོ། །དེས་ན་ཚེ་སྒྲུབ་སོགས་ཀྱིས་ཚེ་ཅུང་ཟད་
བསྲིང་བ་ཙམ་ལས་ཚེ་ཐུག་མེད་དུ་སྲིང་མི་ནུས་ཤིང་། འཆི་མེད་ཚེའི་དྲང་སྲོང་ཞེས་པའང་
ཚེ་རིང་བ་ཙམ་ལ་དགོངས་ཀྱི་གཏན་དུ་འཆི་མེད་བརྙེས་པ་ནི་མ་ཡིན་ནོ། །
གཉིས་པ་ནམ་འཆི་ཆ་མེད་བསམ་པ་ལ་གསུམ། ཚེ་ཚད་ངེས་པ་མེད་པར། འཆི་
རྐྱེན་མང་དུ་གནས་པར། གསོན་རྐྱེན་ཤིན་ཏུ་དཀོན་པར་བསམ་པའོ། །དང་པོ་ཚེ་ཚད་ངེས་
པ་མེད་པར་བསམ་པ་ནི། ཁ་ཅིག་མཐར་འཆི་བ་ལས་མ་འདས་མོད། ཆོས་བྱེད་པའི་མཐུན་
རྐྱེན་ཡོ་བྱད་སྔོན་དུ་བསྒྲུབས་ནས། ད་གཟོད་ཆོས་རྣམ་དག་ཅིག་བྱས་པས་ཆོག་གོ་སྙམ་ན།
56



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
དེ་ལྟར་བྱ་བའི་བསམ་པ་ཐོག་ཏུ་ཁེལ་བར་དཀའ་སྟེ། འགྲོ་བ་ཐ་དད་ལ་ཚེའི་ཚད་རེ་བཤད་
ཀྱང་། སྒྲ་མི་སྙན་མ་གཏོགས་པར་འཆི། །ཞེས། བྱང་སྒྲ་མི་སྙན་པའི་ཚེ་ལོ་སྟོང་དུ་ངེས་པའི་
ལུགས་དང་། གླིང་གཞན་གསུམ་དང་། འདོད་ལྷ་རིགས་དྲུག །ངན་སོང་གསུམ་སོགས་ཀྱི་
ནི་རང་རང་གི་ཚེ་ཚད་དེ་གནས་དེར་གནས་པའི་ངེས་པ་མེད་པར་བར་སྐབས་སུ་རང་གི་
ལས་ཟད་པ་དང་། བསོད་ནམས་ཟད་པ་སོགས་གློ་བུར་རྐྱེན་དབང་གིས་འཆི་བཤས་ཆེ་བ་
ཡིན་པས་སོ། །དེས་ན་སང་ཕོད་ལྟ་བུ་ཆོས་བྱ་སྙམ་པས་ཐོག་ཏུ་མི་ཁེལ་ཏེ། སང་ཕོད་དང་།
སྐྱེ་བ་ཕྱི་མ་གང་སྔ་མི་ཤེས། དེ་བཞིན་དུ་ཟླ་བ་ཕྱི་མ་དང་། ཞག་ཕྱི་མ་སོགས་དང་། སྐྱེ་བ་ཕྱི་
མ་གང་སྔ་མི་ཤེས་པའི་ཕྱིར་ཏེ། ཞི་ལྷས། དེ་རིང་ཁོ་ན་མི་འཆི་ཞེས། །བདེ་བར་འདུག་པ་
རིགས་མ་ཡིན། །བདག་ནི་མེད་པར་འགྱུར་བའི་དུས། །དེ་ནི་གདོན་མི་ཟ་བར་ཡོང་། །
ཞེས་དང་། ཚོམས་ལས། སང་དང་འཇིག་རྟེན་ཕྱི་མ་གཉིས། །སྔོན་དུ་གང་ཡོང་གཏོལ་མེད་
པས། །སང་གི་ཆོས་ལ་མི་འབད་པར། །ཕྱི་མའི་དོན་ལ་འབད་པར་རིགས། །ཞེས་སོ། །
འདུལ་བ་ལུང་ལས། སང་དག་འཆིའམ་སུས་ཤེས་ཀྱི། །དེ་རིང་ཉིད་དུ་བརྟུན་ཏེ་བྱ། །འཆི་
བདག་སྡེ་ཆེན་དེ་དང་ནི། །བདག་ཅག་བཤེས་པ་མ་ཡིན་ནོ། །ཞེས་བཤད་པ་ངག་ཏུ་བརྗོད་
ཅིང་དོན་བསམ་པར་བྱའོ། །ཡང་སྨྲས་པ། ཁོང་འཆི་བདག་དེ་ནམ་ཡོང་མི་གདའ་ཡི། །
ཆོས་ཟབ་མོ་ལ་ཕྱི་བཤོལ་མི་བྱ་བར། །དུས་ད་ལྟ་རང་ཉམས་ལེན་ལ་འབད་པ་ཡི། །བློ་
ཆོས་ལ་འཁུལ་བར་བྱིན་གྱིས་རློབས། །ཞེས་སོ། ། །
གཉིས་པ་འཆི་རྐྱེན་ཤིན་ཏུ་མང་བ་ནི། འདི་ལྟར་བསམ་སྟེ། རང་ཉིད་ལ་ཚེ་ལོ་མང་
དུ་གནས་པའི་འཕེན་པ་ཞིག་ཡོད་དུ་ཆུག་ནའང་། ཚེའི་འཕེན་པ་མ་རྫོགས་བར་དུ་མི་འཆི་
བའི་ངེས་པ་མེད་དེ། དཔེར་ན་མར་མེའི་སྡོང་བུ་དང་མར་ཁུ་སོགས་མར་མེ་རིང་དུ་གནས་
པའི་རྐྱེན་ཚང་ཡང་། འགལ་རྐྱེན་རླུང་གིས་བསྐྱོད་པ་སོགས་གློ་བུར་རྐྱེན་དབང་གིས་མར་
ཁུ་དང་སྡོང་བུ་མ་ཟད་གོང་དུ་འཆི་བ་མངོན་དུ་མཐོང་བ་བཞིན་དུ། ཚེ་གནས་པའི་འགལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྐྱེན་ཕྱི་ནང་གི་འབྱུང་བ་འཁྲུགས་པའི་རྐྱེན། དུས་རྟག་ཏུ་བར་དུ་གཅོད་པ་ལོག་འདྲེན་གྱི་
བགེགས་རིགས་སྟོང་ཕྲག་བརྒྱད་ཅུ་འཁྲུགས་པའི་རྐྱེན། ཕན་གནོད་རེས་འཇོག་ཏུ་བྱེད་པ་
ཕོ་གདོན་སོགས་གདོན་རིགས་སུམ་བརྒྱ་དྲུག་ཅུ་འཁྲུགས་པའི་རྐྱེན་སོགས་འགལ་རྐྱེན་གློ་
བུར་བ་ཆེས་མང་དུ་གནས་པའི་དབང་གིས། ཚེ་ལ་བར་ཆད་གློ་བུར་ནམ་འོང་ངེས་པ་མེད་
པས་སོ། །དེ་ལྟར་ཡིད་ལ་བསམས་ནས་ད་ལྟ་ཉིད་ནས་བརྩོན་པ་ཆེན་པོས་དམ་ཆོས་ཟབ་
མོ་འདི་ལ་འབད་པ་རིགས་ཏེ། སློབ་སྤྲིང་ལས། མར་མེ་མེ་ལྕེ་ཤུགས་དྲག་རླུང་གིས་བསྐྱོད་
པ་ལྟའི། །ཚེ་འདི་སྐད་ཅིག་གནས་པའི་གདེང་ཡང་ཡོད་མ་ཡིན། །ཞེས་དང་། བཤེས་སྤྲིང་
ལས། ཚེ་འདི་གནོད་མང་རླུང་ནང་མར་མེ་བཞིན། །ཆུ་ཡི་ཆུ་བུར་བས་ཀྱང་མི་རྟག་ན། །
དབུགས་འབྱུང་དབུགས་རྔུབ་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་ནི་ངོ་
མཚར་ཆེ། །ཞེས་དང་། ཞི་ལྷས། ཡིད་བརྟན་མི་རུང་འཆི་བདག་འདི། །བྱས་དང་མ་བྱས་
མི་སྡོད་པས། །ན་དང་མི་ན་ཀུན་གྱིས་ཀྱང་། །གློ་བུར་ཚེ་ལ་ཡིད་མི་བརྟན། །ཞེས་དང་།
སྐྱེས་རབས་དཔག་བསམ་འཁྲི་ཤིང་ལས། ལུས་ཅན་ཚེ་ནི་རྒྱུག་ཆུ་བཞིན། །གཡོ་བ་རྣམས་
ཀྱི་སྙིང་སྡུག་གྲོགས། །པདྨ་གཡོ་བའི་འདབ་རྩེ་ན། །སྒྲེང་བའི་ཆུ་ཐིགས་ལྟ་བུ་ཡིན། །ཞེས་
བཤད་པས་སོ། །ཡང་སྨྲས་པ། ཚེ་འདི་མི་རྟག་རླུང་ནང་མར་མེའི་རྩེ། །པད་སྡོང་འདར་
བའི་འདབ་རྩེར་ཆུ་ཐིགས་བཞིན། །རྣམ་གཡེང་ལེ་ལོར་ཉལ་བ་ཁྱོད་དྲན་ནམ། །སྙིང་ནས་
བརྩོན་འགྲུས་རྩོམ་པར་བྱིན་གྱིས་རློབས། །ཞེས་སོ། །
གསུམ་པ་གསོན་པའི་རྐྱེན་དཀོན་པ་ནི། གང་དག་འདི་སྙམ་དུ། འཆི་བའི་རྐྱེན་ཡང་
ཤིན་ཏུ་མང་བ་བདེན་མོད། གསོན་པའི་རྐྱེན་ཟས་སྨན་རིམ་གྲོ་སོགས་ཀྱང་ཤིན་ཏུ་མང་
བས་འཆི་བ་ལ་དེ་ཙམ་གྱིས་བྱེད་པ་རང་མི་དགོས་སམ་སྙམ་ན་དེའང་བསམ་གཞིག་
ལེགས་པར་མ་ཆུད་པ་ཡིན་ཏེ། སྤྱིར་ཆོས་མངོན་པ་ལས། འཆི་བ་ལ་ཚེ་ཟད་ནས་འཆི་བ།
ལས་ཟད་ནས་འཆི་བ་གཉིས་སམ། གོང་མ་ལས་དེ་གཉིས་ཀྱི་སྟེང་དུ་བསོད་ནམས་ཟད་
8



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ནས་འཆི་བ་དང་གསུམ་བཤད་ཅིང་། དེ་དག་ལས་ཚེ་ཟད་ནས་འཆི་བ་ལ་གསོ་ཐབས་གང་
ཡང་མེད་པར་བཤད། ཡོང་དགོངས་གསལ་ལས། དེ་ལྟར་གཉིས་ཟད་གསུམ་དང་། རྐྱང་
ཟད་གསུམ་དང་། གསུམ་ཟད་གཅིག་སྟེ་འཆི་བ་ལ་བདུན་བཤད་པའི། གསུམ་ཀ་ཟད་པ་
ལ་གསོ་ཐབས་མེད་ཅིང་། ། རེ་རེ་ཟད་པ་ལ་གསོ་ཐབས་ཡོད་པར་བཤད་མོད། གང་ལྟར་
ཡང་། རྒྱལ་བས་ལུང་བསྟན་པ་དང་། རྒྱལ་པོའི་ཕོ་ཉ་ལྟ་བུ་འདོད་བྱའི་དོན་ནམ། ཚེ་ཚད་
མ་རྫོགས་ཀྱི་བར་དུ་གློ་བུར་རྐྱེན་དབང་གིས་གཏན་ནས་མི་འཆི་བ་གཅིག་དང་། རང་གི་ཚེ་
ཚད་མ་རྫོགས་བར་དུ་ཚེ་གནས་པའི་མཐུན་རྐྱེན་ཚང་ཞིང་འགལ་རྐྱེན་མེད་ན། དེ་བར་མི་
འཆི་བ་དང་། མཐུན་རྐྱེན་མ་ཚང་ཞིང་འགལ་རྐྱེན་བྱུང་ན་གློ་བུར་འཆི་དགོས་པའི་རིགས་
རྣམས་ཡོད་པ་ལས། ཚེ་གནས་པའི་མཐུན་རྐྱེན་དུ་བསམ་པའི་ཟས་དང་སྨན་ལ་སོགས་
པའང་ཚེའི་འགལ་རྐྱེན་དུ་སོང་བ་མང་དུ་སྣང་སྟེ། དཔེར་ན་ཁ་ཟས་མི་འཕྲོད་པ་དང་། སྨན་
ལོག་པར་སོང་བ་ལ་བརྟེན་ནས་ཚེ་གློ་བུར་དུ་ཆད་པ་མང་དུ་སྣང་བ་བཞིན་ནོ། །དེས་ན་
འགལ་རྐྱེན་མང་ཞིང་མཐུན་རྐྱེན་ཉུང་ལ། མཐུན་རྐྱེན་འགའ་ཞིག་ཀྱང་འགལ་རྐྱེན་ཁོ་ནར་
འགྲོ་བའི་ཚེ་འདི་ལ་རྟག་ཆོས་ཀྱི་རེ་ཚོད་མི་བྱ་བར་ཟབ་དོན་ཉམས་ལེན་ལ་འབད་པ་ཁོ་
ནར་རིགས་ཏེ། རིན་ཆེན་ཕྲེང་བ་ལས། འཆི་བའི་རྐྱེན་ནི་མང་བ་སྟེ། །གསོན་པའི་རྐྱེན་ནི་
ཅུང་ཟད་ཙམ། །དེ་དག་ཉིད་ཀྱང་འཆི་རྐྱེན་ཏེ། །དེ་བས་རྟག་ཏུ་ཆོས་མཛོད་ཅིག །ཅེས་
གདམས་པ་བཞིན་ནོ། །ཡང་སྨྲས་པ། ཟས་དང་སྨན་སོགས་མཐུན་པའི་ཆོས་རྣམས་ཀྱང་། །
སྲོག་གཅོད་བདུད་དུ་བབ་པའི་ཚེ་འདི་ལ། །ཞེན་པར་མ་བྱེད་འཆི་གྲབས་དམ་པའི་ཆོས། །
དྲན་ནས་ཉམས་ལེན་བྱེད་པར་བྱིན་གྱིས་རློབས། །ཞེས་སོ། །
གསུམ་པ་འཆི་བ་ལ་གཞན་ཅིས་ཀྱང་མི་ཕན་པར་བསམ་པ་ནི། སྦྱོར་བ་སྐྱབས་
སེམས་སྔོན་དུ་བཏང་ནས། དངོས་གཞི་འདི་ལྟར་བསམ་པར་བྱ་སྟེ། རང་ཉིད་འཆི་བར་ནི་
ངེས། ནམ་འཆི་ལ་ངེས་པ་ནི་མི་འདུག །འཆི་བའི་ཚེ་ན་ཆོས་རྣམ་དག་ཅིག་མ་གཏོགས་པ་
59



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གཞན་གང་གིས་ཀྱང་ཕན་པ་མི་འདུག་ན། ད་ལམ་འཆི་ཆོས་རྣམ་དག་ཅིག་བྱ་སྙམ་དུ་
བསམ། དེའང་ངེས་པར་འཆི་བའི་དུས་ལ་བབ་པའི་ཚེ། ཕྱུག་ཀྱང་ནོར་གྱིས་ཕན་པ་མེད་དེ།
འཆི་བདག་ཁོ་ལ་ནོར་གྱིས་བསླུ་བ་ནི་མེད། ཤི་ནས་རང་ལ་ཁུར་དབང་ནི་མེད། རྒས་རྒས་
ཤི་ཤི་བསགས་པའི་ཟས་ནོར་ཐམས་ཅད་ཤུལ་དུ་བཞག་ནས། རང་ཉིད་གཅིག་པུར་ཆ་མེད་
ཀྱི་རྒྱལ་ཁམས་སྟོང་པར་ཡུད་ཀྱིས་འགྲོ་ཡིན་འདུག་སྙམ་བསམ། ཡང་གཉེན་དང་འཁོར་
གཡོག་མང་ཡང་ཕན་པ་མེད་དེ། དེ་རྣམས་ཀྱིས་འཐབ་ཀྱང་མི་ཟློག །ངོ་ཆེན་བྱས་ཀྱང་མི་
ཟློག །འཆི་ཚེ་འགྲོགས་ནས་འགྲོ་རྒྱུ་ནི་མེད། མཛའ་བས་འགྲོགས་ཤིང་བྱམས་པས་
བསྐྱངས་པའི་འཁོར་ཐམས་ཅད་ཤུལ་དུ་བཞག་ནས་རང་ཉིད་གཅིག་པུར་གྲོགས་མེད་དུ་
འཁྱམས། གཞན་གྱིས་གསོད་ཅིང་བསྡིགས་ཀྱང་སྐྱོབ་མཁན་གཅིག་ཀྱང་མེད་པར་རང་
སྡུག་རང་གིས་ཁུར་བ་ཞིག་འོང་གི་སྙམ་དུ་བསམ། ཡང་རང་ཉིད་ཁ་དྲག་དབང་ཆེ་སྟོབས་
རྩལ་དང་ལྡན་ཡང་ཕན་པ་མེད་དེ། ད་ལྟ་རང་ལ་ངན་དབང་ཅུང་ཟད་ཐོབ་ན་གཞན་ལ་ཕན་
གནོད་དང་། རིགས་པ་དང་མི་རིགས་པའི་སྤྱོད་པ་བོར་ནས། སེམས་ལ་དྲན་ཚད་ལག་ལ་
ལེན་པའི་བྱ་བ་སྣ་ཚོགས་བྱེད་པ་གཅིག་འདུག་སྟེ། འཆི་བདག་ཁོ་སླེབ་དུས་རང་དབང་
གཞན་ལ་ཤོར། རང་གཉའ་བདུད་ཀྱིས་གཅོག །ཅི་བྱས་ཀྱང་ཟློག་དུས་མེད་པར་གནམ་
ལྕགས་མགོ་ལ་བབ་པ་འདྲ་བ་ཞིག་བྱུང་དུས་ཁ་དྲག་དབང་ཆེའི་སྤྱོད་པ་དེ་ད་གཟོད་ཀྱིས་
དང་སྙམ་དུ་བསམ་ཞིང་གསོལ་བ་དྲག་ཏུ་གདབ། མདོར་ན་གློ་བུར་གྱི་རྐྱེན་ཙམ་མ་
གཏོགས་ངེས་པར་འཆི་བའི་དུས་ལ་བབ་པའི་ཚེ་ན་རྫས་ཀྱིས་མི་བཟློག་སྔགས་ཀྱིས་མི་
བཟློག་རྟེན་འབྲེལ་གྱིས་མི་ཟློག །ཕྱུག་ཀྱང་ནོར་གྱིས་མི་བསླུ། ཁ་དྲག་ཀྱང་དབང་ཆེས་མི་
ཟློག །ཕོ་རྒོད་ཀྱང་མཚོན་གྱིས་མི་ཟློག །སྨྲ་མཁས་ཀྱང་གཏམ་གྱིས་མི་ཟློག །མགྱོགས་
ཀྱང་བྲོས་པས་མི་ཐར་བའི་དུས་དེར་ཕན་པ་ཆོས་ལས་མེད་པས། ད་ལྟ་ཉིད་ནས་ཤེས་ལྡན་
ཡོད་ན་དམ་པའི་ཆོས་འདི་ལ་སྙིང་ཐག་པ་ནས་འབད་པར་བྱའོ། །དེ་ལྟར་ཞི་ལྷས། རྙེད་པ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
མང་པོ་ཐོབ་གྱུར་ནས། །ཡུན་རིང་དུས་སུ་བདེ་སྤྱད་ཀྱང་། །ཆོམ་པོས་འཕྲོགས་པ་ཇི་
བཞིན་དུ། །སྒྲེན་མོ་ལག་པ་སྟོང་པར་འགྲོ། །ཞེས་དང་། བདག་ནི་མལ་ན་འདུག་
བཞིན་དུ། །གཉེན་བཤེས་ཀུན་གྱིས་མཐའ་བསྐོར་ཡང་། །སྲོག་ཆད་པ་ཡི་ཚོར་བ་དག །
བདག་ཉིད་གཅིག་པུས་མྱོང་བར་འགྱུར། །གཤིན་རྗེའི་ཕོ་ཉས་ཟིན་པ་ན། །གཉེན་གྱིས་ཅི་
ཕན་བཤེས་ཅི་ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་
བསྟེན་ཏོ། །ཞེས་སོགས་ངག་ཏུ་བརྗོད་ཅིང་དོན་ཡིད་ལ་དྲན་པར་བྱ། །
ཡང་སྨྲས་པ། བདུད་འཆི་བདག་གི་ཞགས་པས་ཟིན་ཙ་ན། །རྫས་གཉེན་འཁོར་དང་
ཁ་དྲག་གིས་ཕན་པ་མེད། །བློ་གདེང་ཐོབ་ཆོས་ཀྱི་ཉམས་ལེན་འདིས། །ཁོང་འཆི་བ་ཀུན་
ལམ་དུ་ལོངས་པར་ཤོག །ཅེས་སོ། །ཡང་གལ་ཏེ་འདི་སྙམ་དུ། ཆོས་རྣམ་དག་བྱས་ཀྱང་
འཆི་དགོས་པ་མ་ཡིན་ནམ། ཇི་ལྟར་ན་འཆི་བ་ལ་ཆོས་ཀྱིས་ཅི་ཕན་སྙམ་ན་དེའང་བློ་ཆུང་
བས་ལན་ཏེ། ཆོས་རྣམ་དག་བྱས་པས་འཆི་མི་དགོས་པར་འཇའ་ལུས་སུ་འགྲོ་བའང་སྲིད་ལ།
གལ་ཏེ་འཆི་དགོས་ཀྱང་འཆི་ལུགས་མི་གཅིག་སྟེ། ཆོས་པ་རབ་འཆི་བ་ལ་བྲོད། འབྲིང་མི་
འཚེར། ཐ་མའང་མི་འགྱོད་བྱ་བ་ཡིན་པས། བླ་མེད་རྡོ་རྗེ་ཐེག་པའི་ཉམས་ལེན་གྱིས་ཟིན་
པའི་ཚེ་ན་འཕོ་བ་ཟབ་མོའི་གནད་ཀྱིས་འཆི་བ་ཆོས་སྐུ་ངོས་ཟིན་པའམ། མིན་ནའང་རང་
གང་སྐྱེར་རྣམ་ཤེས་འཕོ་ཆོག་པས་བྲོད། ཕར་ཕྱིན་ལམ་གྱི་ཉམས་ལེན་བྱེད་པ་ཞིག་ཡིན་
ནའང་ཆོས་ཐམས་ཅད་བདེན་མེད་སྒྱུ་མ་ལྟ་བུར་རྟོགས་པའི་ལྟ་བ་དང༌། ཀུན་སློང་བྱང་
སེམས་ལ་རང་བྱན་ཆུད་པའི་སྒོ་ནས། སྐྱེད་ཚལ་རྙིང་པ་ནས་སྐྱེད་ཚལ་གསར་པར་འགྲོ་བ་
ལྟ་བུའི་དགའ་བ་དང་བདེ་བ་སྐྱེའི། ཞེ་འཚེར་བ་དང་འགྱོད་པ་སོགས་མི་འབྱུང་སྟེ། མདོ་སྡེ་
རྒྱན་ལས། དེ་ཡིས་ཆོས་ཀུན་སྒྱུ་མ་ལྟ་བུ་དང་། །སྐྱེ་བ་སྐྱེད་མོས་ཚལ་འགྲོ་ལྟར་རྟོགས་
ནས། །འབྱོར་པའི་དུས་དང་རྒུད་པའི་དུས་ནའང་འདི། །ཉོན་མོངས་སྡུག་བསྔལ་དག་གིས་
གནོད་པ་མེད། །ཅེས་དང་། ཞི་ལྷས། དེ་བས་སྐྱོ་བ་ཀུན་སེལ་བའི། །བྱང་ཆུབ་སེམས་ཀྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྟ་ཞོན་ནས། །བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུག་འགྱུར། །
ཞེས་བཤད་པས་སོ། །ཡང་སྨྲས་པ། འཆི་ཁར་བྲང་ལག་འཐབ་རྩོད་མི་དགོས་པར། །འོད་
གསལ་མ་བུ་འཕྲོད་པའི་དགའ་བདེ་ཡིས། །འཆི་བདག་བདུད་པོ་ཡིད་སྐྱེངས་ས་འོག་ཐིམ། །
ཆོས་སྐུའི་ཞིང་དུ་སྐྱེ་བར་བྱིན་གྱིས་རློབས། །ཞེས་སོ། །དེས་ན་ཁྲིད་དེའི་གནད་བསྡུས་པ་ནི།
རྙེད་དཀའ་འཇིག་སླ་རྙེད་ན་དོན་ཡོད་ལུས། །ངེས་པར་འཆི་དང་ནམ་འཆི་ཆ་མེད་སོགས། །
སྙིང་ནས་དྲན་ཚེ་ཉིན་མཚན་གཡེང་མེད་པར། །དལ་འབྱོར་སྙིང་པོ་ལོངས་པར་བྱིན་གྱིས་
རློབས། །ཞེས་པ་ལྟར་གསོལ་བ་འདེབས་སོ། །
༈ གསུམ་པ་སྤང་བླང་ཤེས་ཕྱིར་དཀར་ནག་ལས་འབྲས་བསྒོམ་པ་ལ། དེ་ལྟར་
འཁོར་བའི་ཉེས་དམིགས་མཐོང་བས་འཁོར་བ་སྤོང་འདོད་དང་མྱང་འདས་ཐོབ་འདོད་ཀྱི་
བློ་གཤའ་མ་སྐྱེས་པས་བློ་ཆོས་སུ་སོང་། དལ་འབྱོར་རྙེད་དཀའ་དང་འཆི་བ་མི་རྟག་པ་དྲན་
པས་ཆོས་བྱེད་འདོད་ཀྱི་བསམ་པ་ལྷང་ངེ་བ་ཆོས་བྱ་ལོའི་སྦྱོར་བ་ཚབ་ཚུབ་ཡོད་ཀྱང་།
གནད་མ་ཤེས་ན་ཆོས་ལམ་དུ་མི་འགྲོ་བ་མང་དུ་སྣང་སྟེ། ཆོས་ཀྱི་མཐུན་རྐྱེན་ཟས་གོས་
ལོངས་སྤྱོད་ཀྱིས་ཆོག་མི་ཤེས་པ་དང་། དེའི་ཕྱིར་དུ་སྡིག་གསོག་པ་དང་། ལོག་པའི་འཚོ་བ་
ལ་སྤྱད་པས། འདོད་པ་བསོད་ཉམས་ཀྱི་མཐར་ལྷུང་ནས་ངན་སོང་དུ་ལྟུང་བའི་རྒྱུ་བྱེད་ཀྱི།
ཐར་པའི་ལམ་དུ་གཏན་ནས་མི་ཚུད་པ་དང་། ཡང་འགའ་ཞིག །ལྟོ་གོས་གཏམ་གསུམ་ལ་
གྱོང་བསྐུར་བའི་དཀའ་སྤྱད་དྲག་པོ་བྱས་ཀྱང༌། གནད་མ་ཟིན་པར་ངལ་ཞིང་དུབ་པའི་
མཐར་ལྷུང་སྟེ། བཟང་ན་མཐོ་རིས་ཙམ་ལས་ཐར་པའི་ལམ་སྟེགས་སུ་མ་སོང་བས་དལ་
འབྱོར་ཆུད་ཟོས་སུ་འགྲོ་བ་མང་དུ་མཐོང་། དེ་བས་ན་ཆོས་ལམ་དུ་འགྲོ་བ་ལ་ཐོག་མར་
ལས་འབྲས་ལ་ཡིད་ཆེས་པ་ཞིག་གནད་དུ་ཆེ་སྟེ། རང་འདི་ནས་ཕྱི་མར་འགྲོ་བའི་ཚེ་ཟས་
གོས་ལོངས་སྤྱོད་ཉེ་འབྲེལ་འཁོར་གཡོག་ཀུན་ཤུལ་དུ་བཞག་ནས་རང་ཉིད་གཅིག་པུར་
འགྲོ་དགོས་ཀྱང་། ལས་དགེ་སྡིག་གི་རྣམ་སྨིན་འདི་ལུས་དང་གྲིབ་མ་བཞིན་དུ་རྗེས་སུ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
འབྲང་བ་ཡིན་ཏེ། རྒྱལ་པོ་ལ་གདམས་པའི་མདོ་ལས། དུས་ཀྱིས་ཉེན་ཏེ་རྒྱལ་པོ་འཆི་
བའི་ཚེ། །ལོངས་སྤྱོད་མཛའ་དང་གཉེན་བཤེས་རྗེས་མི་འབྲང་། །སྐྱེས་བུ་དེ་ནི་གང་དང་
གར་འགྲོ་བར། །ལས་ནི་གྲིབ་མ་བཞིན་དུ་རྗེས་སུ་འབྲང་། །ཞེས་དང་། མདོ་དང་འདུལ་
བའི་སྡེ་སྣོད་ཚིག་མཐུན་པར། སྐྱེ་བོ་འདི་དག་ཐམས་ཅད་ནི་ལས་ཀྱི་སྐྱེ་གནས་པ། ལས་ཀྱི་
བགོ་སྐལ་ལ་སྤྱོད་པ། ལས་བདག་གིར་བྱེད་པ་ཡིན་ཞེས་དང༌། ལས་མ་བྱས་པ་དང་མི་
འཕྲད། བྱས་པ་ཆུད་མི་ཟ་བ་ཡིན། ཞེས་སོགས་གསུངས་ལ། དེའི་དོན་ཡང་ངན་འགྲོ་བ་
རྣམས་ནི་མི་དགེ་བའི་ལས་ལས་སྐྱེས་པས་མི་དགེ་བའི་ལས་ཀྱི་སྐྱེ་གནས་པ། བདེ་འགྲོ་པ་
རྣམས་ནི་དགེ་བའི་ལས་ལས་སྐྱེས་པས་དགེ་བའི་ལས་ཀྱི་སྐྱེ་གནས་པ་ཡིན། ཞེས་སོགས་
དང་། འགྲོ་བ་སོ་སོར་སྡུག་བསྔལ་མྱོང་བ་ནི་མི་དགེ་བའི་བགོ་སྐལ། བདེ་བ་མྱོང་བ་ནི་དགེ་
བའི་ལས་ཀྱི་བགོ་སྐལ་ལ་སྤྱོད་པ་ཡིན། ཞེས་དང་། རང་གི་ལས་བྱས་པའི་རྣམ་སྨིན་ནི་རང་
གིས་མྱོང་དགོས་ཀྱི། གཞན་གྱིས་མི་མྱོང་བས་ལས་བདག་གིར་བྱེད་པ་ཡིན་ཞེས་དང་།
རང་གི་མ་བྱས་པར་གཞན་གྱིས་བྱས་པའི་རྣམ་སྨིན་རང་གིས་མི་མྱོང་བས་ལས་མ་བྱས་པ་
དང་མི་འཕྲད། རང་གིས་བྱས་པའི་ངེས་པའི་ལས་དེས། རང་དུས་ནམ་ཡང་མི་གཏོང་བར་
རྣམ་སྨིན་མྱོང་དགོས་པས་ལས་བྱས་པ་ཆུད་མི་ཟ་ཞེས་པའི་དོན་ཡིན་ཏེ། མདོ་ལས། ལུས་
ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་
བབས་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་དང་། བཤེས་སྤྲིང་ལས། ཁྱོད་
ཀྱིས་བྲམ་ཟེ་དགེ་སློང་ལྷ་དང་ནི། །འགྲོན་དང་ཡབ་ཡུམ་སྲས་དང་བཙུན་མོ་དང་། །འཁོར་
གྱི་སླད་དུ་སྡིག་པ་མི་བགྱི་སྟེ། །དམྱལ་བའི་རྣམ་སྨིན་སྐལ་ནོད་འགའ་མ་མཆིས། །ཞེས་
དང༌། སྤྱོད་འཇུག་ལས། རེ་ཞིག་གསོན་ཚེ་འདི་ཉིད་ལའང་། །མཛའ་དང་མི་མཛའ་དུ་མ་
འདས། །དེ་དག་དོན་དུ་བྱས་པའི་སྡིག །མི་བཟད་གང་ཡིན་མདུན་ན་གནས། །ཞེས་སོ། །
གཞན་མང་པོའི་ཆེད་དུ་རང་གིས་སྡིག་བྱས་པ་དེ་གཞན་དག་གིས་རྣམ་སྨིན་དེ་ལ་
སa-



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བགོ་བཤའ་བྱས་ནས་མྱོང་བའི་གྲོགས་བྱེད་པ་མ་ཡིན་གྱི། རང་གིས་མྱོང་དགོས་པ་སོགས་
ལས་འབྲས་ཀྱི་གནད་ལ་ངེས་པ་འདྲེན་པ་གལ་ཆེ་བ་ཡིན། འོ་ན་བློ་ཆོས་སུ་འགྲོ་བ་ལ་ལས་
འབྲས་ལ་ངེས་པ་རྙེད་པའི་སྤང་བླང་དེ་ཙམ་གྱིས་ཆོག་གམ་སྙམ་ན། དེ་ཙམ་གྱིས་ཀྱང་མི་
ཆོག་སྟེ། དཀར་པོ་དགེ་བ་སྤྱད་པའི་ལམ་དེ་ལའང་བདེ་འགྲོ་ཙམ་དུ་འགྲོ་བ་དང་། ཐར་པ་
མྱང་འདས་སུ་འགྲོ་བའི་ལམ་གཉིས་ཡོད་པས། དེ་གཉིས་སོ་སོར་ཕྱེ། གོང་དུ་བཤད་པའི་
ངེས་འབྱུང་གི་བསམ་པས་ཟིན་པའི་དགེ་བའི་ལས་ལ་འབད་དགོས་པ་ཡིན་ནོ། ། །
དེ་ལྟར་ལས་འབྲས་ལ་ངེས་གནས་རྙེད་པའི་སྙིང་གཏམ་སེམས་ལ་བཅངས་ནས། རྡོ་
རྗེའི་ཚིག་རྐང་ལས། སེམས་ཅན་ལ་ཉོན་མོངས་པ་ལ་མ་དག་པའི་སྣང་བ་ཞེས་པའི་མ་དག་
པའི་སྣང་བ་ལ་ལས་ཀྱི་སྣང་བ་དང་། འཁྲུལ་པའི་སྣང་བ་གཉིས་སུ་ཕྱེ་ནས། འཁྲུལ་པའི་
སྣང་བ་ནི་འཕྲལ་གྱི་འཁྲུལ་རྒྱུས་བསླད་པའི་སྣང་བ་ཙམ་ཡིན་ལ། སྔ་མ་ནི་སེམས་ཅན་སྤྱི་
མཐུན་དང་། སོ་སོས་ལས་དཀར་ནག་སྤྱད་པའི་ལས་སྣང་ལ་ཤར་བའི་རླན་གཤེར་སྣོད་
གང་ལ་ལྷ་ལ་བདུད་རྩི། ཡི་དྭགས་ལ་རྣག་ཁྲག་ཏུ་སྣང་བ་སོགས་སྣོད་བཟང་ངན་དང་།
བཅུད་ལ་བདེ་སྡུག་སྣ་ཚོགས་སུ་སྣང་བ་འདི་ཡིན་ལ། དེ་ལྟ་བུའི་ལས་དེ་ལའང་གསུམ་
ཡོད་པས། ཐོག་མར་མི་དགེ་བའི་ལས་དེ་ལའང་མི་དགེ་བའི་ལས་བསམ་པ། དེའི་འབྲས་
བུ་བསམ་པ། དེ་སྤོང་བར་བསམ་པའོ། །
དང་པོ་མི་དགེ་བའི་ལས་བསམ་པ་ནི། འོ་ན་འབྲས་བུ་སྡུག་བསྔལ་སྐྱེད་པའི་ལས་
མི་དགེ་བ་དེ་ཇི་ལྟ་བུ་སྙམ་ན། སློབ་དཔོན་དབྱིག་གཉེན་གྱིས། དེ་ལས་ཆེ་ལོང་བསྡུས་
ནས་ནི། །དགེ་དང་མི་དགེ་བཅུར་གསུངས་སོ། །ཞེས་མི་དགེ་བའི་ལས་བསམ་གྱིས་མི་
ཁྱབ་པ་ཡོད་ཀྱང་། རགས་པ་ཙམ་ཞིག་བསྡུས་ན་སྲོག་བཅོད། མ་བྱིན་ལེན། ལོག་གཡེམ་
སྟེ་ལུས་ཀྱི་ལས་གསུམ། རྫུན། ཕྲ་མ། ཚིག་རྩུབ། ངག་འཁྱལ་ཏེ་ངག་གི་ལས་བཞི།
བརྣབ་སེམས། གནོད་སེམས། ལོག་ལྟ་སྟེ་ཡིད་ཀྱི་ལས་ལམ་གསུམ་སྟེ་བཅུའོ། །དེའང་རེ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
རེ་ནས་ངོ་སྤྲད་ན། དང་པོ་སྲོག་གཅོད་པ་ནི། ཕ་རོལ་པོ་སྲོག་གཅོད་འདོད་ཀྱི་བསམ་པས་
ཀུན་ནས་བསླངས་ཏེ་མཚོན་ལ་སོགས་པ་བསྣུན། མ་ནོར་བར་ཕོག་སྟེ་ཕ་རོལ་པོ་སྲོག་ཆད་
པའི་ལས་དེ་ནི། སྲོག་གཅོད་པ་ནི་བསམ་བཞིན་དུ། །མ་ནོར་བ་ནི་གཞན་གསོད་པའོ། །
ཞེས་སོ། །གཉིས་པ་མ་བྱིན་ལེན་པ་ནི། མ་བྱིན་ལེན་པ་གཞན་གྱི་ནོར། །མཐུ་དང་འཇབ་
བུས་བདག་གིར་བྱེད། །ཅེས་པ་ལྟར། རང་མི་དབང་ཞིང་གཞན་གྱིས་བདག་གིར་བཟུང་
བའི་ཡོ་བྱད་ཕྲོགས་པའམ། བརྐུས་ཏེ་རང་གིས་བདག་གིར་བྱས་པའོ། །གསུམ་པ་ལོག་
གཡེམ་ནི། བགྲོད་མིན་བགྲོད་པར་འདོད་པ་ཡིས། །ལོག་པར་གཡེམ་པ་རྣམ་པ་བཞི། །
ཞེས་པ་ལྟར། གཞན་གྱིས་བདག་ཏུ་བཟུང་བ་དང་། རང་གི་ཉེ་དུ་སོགས་བགྲོད་བྱ་མ་ཡིན་
པ་དང་། བགྲོད་བྱ་ཡིན་ཀྱང་སྣང་བ་དང་རྟེན་གྱི་དྲུང་སོགས་གནས་མ་ཡིན་པ་དང་། སྦྲུམ་
མ་དང་ཞོ་འཐུང་སོགས་དུས་མ་ཡིན་པ་དང་། ཁ་དང་བཤང་ལམ་སོགས་ཡན་ལག་མ་ཡིན་
པར་བགྲོད་པ་སྟེ་བཞིའོ། །བཞི་པ་རྫུན་ནི། རྫུན་ཚིག་འདུ་ཤེས་གཞན་བསྒྱུར་བའི། །ཚིག་
དོན་མངོན་པར་གོ་བའོ། །ཞེས་པ་ལྟར། བསམ་པ་ཉོན་མོངས་པ་ཅན་གྱིས་འདུ་ཤེས་མ་
འཁྲུལ་བར་གནས་ཚུལ་ལས་གཞན་དུ་བསྒྱུར་སྟེ། ཕ་རོལ་པོ་ཡོད་ཀྱང་མེད་དོ་ཅེས་པ་ལྟ་
བུ་ཚིག་དོན་གོ་བའི་ཚིག་གོ །ཚིག་དོན་མ་གོ་ན་ངག་འཁྱལ་ཙམ་ཡིན། ལྔ་པ་ཕྲ་མ་ནི། ཕྲ་
མ་ཕ་རོལ་དབྱེ་བའི་ཚིག །ཅེས་པ་ལྟར། བསམ་པ་སྔར་བཞིན་འདུ་ཤེས་མ་འཁྲུལ་བས་ཕ་
རོལ་པོ་མཐུན་པ་འབྱེད་པའི་ཚིག་དོན་གོ་བའོ། །དྲུག་པ་ཚིག་རྩུབ་ནི། ཚིག་རྩུབ་པོ་ནི་མི་
སྙན་པ། །ཞེས་པ་ལྟར། ཕ་རོལ་པོའི་སྙིང་ལ་བསྣུན་པ་མི་སྙན་པའི་ཚིག་དོན་གོ་བའོ། །
བདུན་པ་ངག་འཁྱལ་ནི། ཉོན་མོངས་ཅན་ཀུན་བཀྱལ་པ་ཉིད། །ཅེས་པ་ལྟར། ཉོན་མོངས་
པས་ཀུན་ནས་བསླངས་པའི་ཚིག་ཀུན་ངག་འཁྱལ་ཡིན་ལ། འདི་ལྟར་ན་སྔ་མ་གསུམ་ཡང་
ངག་འཁྱལ་བའི་བྱེ་བྲག་ཡིན་ལ། ཡང་ན། གཞན་ནི་དེ་ལས་གཞན་ཉོན་མོངས། །ཁ་
གསག་གླུ་དང་ཟློས་གར་དང་། །བསྟན་བཅོས་ངན་བཞིན་ཞེས་པ་ལྟར། ཚིག་སྔ་མ་གསུམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལས་གཞན་པའི་དགེ་སྦྱོང་དག་རྙེད་པ་ཚོལ་བའི་ཕྱིར་གཞན་ལ་སྙན་པར་སྨྲ་བ་ཁ་གསག་
གི་ཚིག་དང་། ཆགས་སེམས་ཀྱིས་གླུ་དང་ཟློས་གར་གྱི་ཚིག་དང་། བསྟན་བཅོས་ངན་པ་
འདོན་པའི་ཚིག་གོ །བརྒྱད་པ་བརྣབ་སེམས་ནི། ལོག་པས་གཞན་གྱི་ནོར་ལ་ཆགས། །
ཞེས་པ་ལྟར། མི་རིགས་བཞིན་དུ་གཞན་ནོར་ལ་བདག་གིར་བྱེད་འདོད་པའི་རློམ་སེམས་
སོགས་སོ། །དགུ་པ་གནོད་སེམས་ནི། གནོད་སེམས་སེམས་ཅན་ལ་སྡང་བ། །ཞེས་པ་
ལྟར། གཞན་ལ་ཞེ་སྡང་བས་གནོད་པའི་རྣམ་པར་ཞུགས་པའོ། །བཅུ་པ་ལོག་ལྟ་ནི། དགེ་
དང་མི་དགེ་མེད་ལྟ་བ། །ཞེས་པ་ལྟར། རྒྱུ་ལས་དགེ་སྡིག་དང་། འབྲས་བུ་རྣམ་སྨིན་བདེ་
སྡུག་དང་། འཇིག་རྟེན་སྐྱེ་བ་སྔ་ཕྱི་སོགས་མེད་པར་ལྟ་བའོ། །མདོར་ན་ཉོན་མོངས་པ་
འདོད་ཆགས། ཞེ་སྡང་། ལས་འབྲས་ལ་རྨོངས་པའི་མ་རིག་པ་གསུམ་གྱིས་ཀུན་ནས་
བསླངས་པའི་ལུས་ངག་ཡིད་གསུམ་གྱི་ལས་རྣམས་ནི་རྩ་བ་དུག་ལས་སྐྱེས་པའི་ལོ་མ་དང་
འབྲས་བུའང་དུག་ལྟར་མི་དགེ་བ་ཡིན་ནོ་ཞེས་སྤྱིར་བཏང་བའི་ཚུལ་གྱིས་ཤེས་དགོས་སོ། །
གཉིས་པ་དེའི་འབྲས་བུ་བསམ་པ་ནི། འོ་ན་དེ་དག་གི་འབྲས་བུ་ཇི་ལྟ་བུ་སྙམ་ན། མི་
དགེ་བ་བཅུ་པོ་དེས་ཀྱང་རྣམ་སྨིན་རྒྱུ་མཐུན། བདག་པོའི་འབྲས་བུ་དང་གསུམ་གསུམ་
འབྱིན་ཏེ། དཔེར་ན་སྲོག་གཅོད་ལྟ་བུ་ལ་མཚོན་ན། སྡུག་བསྔལ་ཕྱིར་དང་གསད་ཕྱིར་
དང༌། །གཟི་བྱིན་མེད་ཕྱིར་འབྲས་རྣམ་གསུམ། །ཞེས་པ་ལྟར། ཕ་རོལ་པོ་སྡུག་བསྔལ་
བར་བྱས་པའི་རྣམ་སྨིན་གྱི་འབྲས་བུ་རང་ལ་ཚོར་བ་སྡུག་བསྔལ་མྱོང་བ་དང་། རྒྱུ་མཐུན་ལ་
གཉིས་ལས། ཕ་རོལ་པོའི་ཚེའི་རྒྱུན་བཅད་པས་རང་བདེ་འགྲོར་སྐྱེས་ཀྱང་མྱོང་བ་རྒྱུ་
མཐུན་ཚེ་ཐུང་བ་དང་། བྱེད་པ་རྒྱུ་མཐུན་ཚེ་རབས་ཀུན་ཏུ་སྲོག་གཅོད་པ་ལ་རྔམ་པ་དང་།
བདག་པོའི་འབྲས་བུ་ཕ་རོལ་པོའི་གཟི་བྱིན་ཉམས་པར་བྱས་པས་རང་གང་དུ་སྐྱེས་པའི་
སྣོད་ཀྱི་འཇིག་རྟེན་ཡང་གཟི་མདངས་ཆུང་བ་སྟེ། རྣམ་སྨིན་དང་རྒྱུ་མཐུན་གྱི་འབྲས་བུ་རང་
གི་རྟེན་ལ་སྨིན། བདག་འབྲས་ནི་རང་གི་སྣོད་ཀྱི་འཇིག་རྟེན་ས་ཕྱོགས་དེ་ཉིད་ལ་སྨིན་པའོ། །



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
དེས་ན་ཀུན་སློང་ཞེ་སྡང་། འདོད་ཆགས། མ་རིག་པས་ཀུན་ནས་བསླངས་པའི་མི་དགེ་བའི་
རྣམ་སྨིན། རིམ་བཞིན་དམྱལ་བ། ཡི་དྭགས། དུད་འགྲོ་གསུམ་གྱི་རྟེན་ལ་སྡུག་བསྔལ་མྱོང་
བ་གཙོ་ཆེ་སྟེ། རིན་ཆེན་ཕྲེང་བར། ཞེ་སྡང་གིས་ནི་དམྱལ་བར་འགྲོ། །ཆགས་པས་ཡི་
དྭགས་འགྲོ་བར་འགྲོ། །རྨོངས་པ་ཕལ་ཆེར་དུད་འགྲོར་འགྲོ། །ཞེས་སོ། །དེས་ན་མི་དགེ་
བ་བཅུའི་མྱོང་བ་རྒྱུ་མཐུན་ནི། བསད་པས་ཚེ་ཐུང་ནད་མང་དང༌། །མ་བྱིན་ལེན་གྱིས་
ལོངས་སྤྱོད་དབུལ། །ལོག་གཡེམ་ཆུང་མ་དགྲ་དང་བཅས། །རྫུན་གྱིས་སྐུར་འདེབས་མི་ཁ་
སྡང་། །ཕྲ་མས་བཤེས་ཉུང་མཛའ་དང་བྲལ། །ཚིག་རྩུབ་ཀྱིས་ནི་མི་སྙན་ཐོས། །ངག་
འཁྱལ་རང་གི་ཚིག་མི་བཙན། །བརྣབ་སེམས་ཡིད་ལ་རེ་བ་འཇོམས། །གནོད་སེམས་
འཇིགས་ཤིང་སྐྲག་པས་བཅིངས། །ལོག་ལྟས་ལྟ་ངན་ཟིང་ཟིང་པོ། །ཞེས་པ་ལྟར་ཡིན་ལ།
དེ་བཅུའི་བདག་འབྲས་ཀྱང་རིམ་བཞིན། ཕྱི་རོལ་གཟི་ཆུང་སེར་ཆར་མང་། །རྡུལ་འཁྲིགས་
དྲི་ང་མཐོ་དམན་ཅན། །ཚྭ་སྒོ་ཅན་སོགས་དུས་ལོག་དང༌། །འབྲས་བུ་ཕྲ་ཁ་ཆུང་བའམ་
མེད། །ཅེས་པ་ལྟར་རོ། །འོ་ན་འབྲས་བུ་དེ་དག་སྨིན་པ་ཁོ་ནར་ངེས་སམ་སྙམ་ན། དེའང་
མ་ངེས་ཏེ། སྤྱིར་ལས་དེ་ལ་ངེས་པའི་ལས་དང་། མ་ངེས་པའི་ལས་གཉིས་ཡོད་པའི། དང་
པོ་ངེས་པའི་ལས་དེ་ལ། དབྱིག་གཉེན་གྱིས། མཐོང་བའི་ཆོས་ལ་སོགས་པ་ལ། །མྱོང་གྱུར་
ལ་སོགས་ངེས་རྣམ་གསུམ། །ཞེས་པ་ལྟར། མཐོང་ཆོས་ཚེ་འདི་ཉིད་ལ་རྣམ་སྨིན་མྱོང་བར་
ངེས་པ། ཚེ་ཕྱི་མ་ལ་མྱོང་བ། སྐྱེས་ནས་མྱོང་འགྱུར། ཚེ་ཕྱི་མ་ཕན་ཆད་ལ་མྱོང་བ་ལན་
གྲངས་གཞན་ལ་མྱོང་འགྱུར་ཡིན་པས་དེ་གསུམ་པོ་རྣམ་སྨིན་མྱོང་ངེས་དང་། ལས་གང་
ཞིག་རྐྱེན་དང་འཕྲད་ན་རྣམ་སྨིན་འབྱིན་ལ། མ་འཕྲད་ན་མི་འབྱིན་པ་དེ་ལ་མ་ངེས་པའི་
ལས་ཞེས་བཤད་ཅིང་། དེ་ལའང་ཞིབ་ཏུ་ཕྱེ་ན། རྣམ་སྨིན་གཏན་ནས་མི་མྱོང་བ་གཅིག་དང་།
རྣམ་སྨིན་མྱོང་ཡང་མཐོང་ཆོས་སོགས་གསུམ་པོ་འདི་ཁོ་ན་ལ་མྱོང་བའི་ངེས་པ་མེད་པ་
གཅིག་དང་གཉིས་སུ་འབྱེད་དགོས་ཏེ། མཛོད་ལས། ཁ་ཅིག་ལས་རྣམས་ལྔ་ཞེས་ཟེར། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གཞན་དག་མུ་ནི་བཞི་ཞེས་ཟེར། །ཞེས་བཤད་པ་ཡིན་ནོ། །འོ་ན་ངེས་པའི་ལས་ནི་ཇི་ལྟ་བུ།
དེའི་ནང་ནས་མཐོང་ཆོས་ལ་མྱོང་གྱུར་གྱི་ལས་ནི་ཇི་ལྟར་སྙམ་ན། ལས་འབྲས་ལ་ངེས་པ་
རྙེད་པ་ལ་འདི་གནད་དུ་ཆེ་བས། འདི་ལྟར་བསམ་དགོས་ཏེ། མཛོད་ལས། ཉོན་མོངས་
རབ་དང་དྲག་པོ་དང་། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་པ་དང་། །
ཕ་མ་གསོད་གང་དེ་ངེས་སོ། །ཞེས་པ་ལྟར། ཡོན་ཏན་གྱི་ཞིང་དང་། དགེ་མི་དགེ་རྒྱུན་
ཆགས་སུ་བྱས་པ་དང༌། རྒྱུན་ཆགས་སུ་མ་བྱས་པ་དེ་ལྟ་བུ་མ་ཡིན་ཀྱང་ཉོན་མོངས་པ་
ཆགས་སོགས་གསུམ་གང་ཡང་རུང་བ་དྲག་པོས་ཀུན་ནས་བསླངས་པའི་མི་དགེ་བའི་ལས་
སམ། རབ་ཏུ་དང་བ་དྲག་པོས་ཀུན་ནས་བསླངས་ཏེ་ཕྱག་མཆོད་སྦྱིན་པ་སོགས་དགེ་བའི་
ལས་བྱེད་པ་ནི་ངེས་པའི་ལས་ཡིན་ལ། ཡང་ཀུན་བསླངས་དྲག་པོ་དང་། རྒྱུན་ཆགས་སུ་
བྱས་པ་མ་ཡིན་ཀྱང་དཀོན་མཆོག་གསུམ་སོགས་ཞིང་བཟང་པོ་ལ་ཕན་གནོད་ཀྱི་ལས་
བསགས་པ་ནི་ཞིང་དེའི་ནུས་པས་ངེས་པའི་ལས་སུ་འགྱུར་བ་དང་། ཡང་ཀུན་སློང་དྲག་པོ་
དང་ཞིང་བཟང་བ་སོགས་མ་ཡིན་ཀྱང་དགེ་མི་དགེ་རྒྱུན་ཆགས་སུ་བྱེད་པ་ནི་རྒྱུན་དེའི་ནུས་
པས་ངེས་པའི་ལས་སུ་འགྱུར་བ་དང་། པར་སིག་པ་སོགས་ཡུལ་འགའ་ཞིག་ན་ཕ་མ་རྒས་
ནས་བསད་ན་བསོད་ནམས་སུ་འགྱུར་ཟེར་བ་ཡོད་པས་རང་གི་ཕ་མ་ལྟ་བུ་ནི་ཕན་སེམས་
ཀྱིས་བསད་ཀྱང་ངེས་པའི་ལས་སུ་འགྱུར་བ་ཡིན་པས་གནད་འདི་ལེགས་པར་བསམ་
དགོས་སོ། །དེའི་ནང་ནས་མཐོང་ཆོས་ལ་མྱོང་འགྱུར་ནི། ཞིང་དང་བསམ་པའི་ཁྱད་པར་
ལས། །མཐོང་ཆོས་འབྲས་བུ་ཅན་གྱི་ལས། །ཞེས་དང༌། ཞིང་དེའང་། གང་དག་འགོག་
བྱམས་ཉོན་མོངས་མེད། །མཐོང་དང་དགྲ་བཅོམ་འབྲས་ལངས་པ། །དེ་ལ་ཕན་གནོད་
བྱས་པ་ཡི། །འབྲས་བུ་འཕྲལ་དུ་མྱོང་བར་འགྱུར། །ཞེས་ཞིང་དང་བསམ་པའི་ནུས་པ་ལས་
མཐོང་ཆོས་ཚེ་འདི་ལ་འབྲས་བུ་འབྱིན་ཏེ། སངས་རྒྱས་མང་པོའི་རྟོགས་བརྗོད་ལས། དེ་
ནས་སངས་རྒྱས་མ་ཕམ་པ། །སྔོན་བྱུང་སྡེ་སྣོད་གསུམ་པར་གྱུར། །དགེ་སློང་དགེ་འདུན་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
རྩོད་པ་ན། །དགེ་འདུན་བུད་མེད་ཅེས་བརྗོད་པའི། །ངག་གི་ཉེས་པ་སྤྱད་བྱས་པས། །བུད་
མེད་ཉིད་དུ་ཉེ་བར་སོང་། །ཞེས་པ་ལྟར། དགེ་འདུན་ལ་བུད་མེད་ཅེས་ཚིག་སྨྲས་པས་ཚེ་དེ་
ལ་བུད་མེད་དུ་མཚན་གྱུར་པ་མཐོང་ཆོས་ལ་མྱོང་འགྱུར་དང་། སྐྱེ་བ་ལྔ་བརྒྱར་བུད་མེད་དུ་
གྱུར་པ་སྐྱེས་ནས་དང་། ལན་གྲངས་གཞན་ལ་མྱོང་འགྱུར་སུམ་ཆར་ཚང་བ་དང་། དེ་བཞིན་
དུ་འགོག་སྙོམས་ལས་ལངས་མ་ཐག་པ་ནི་མྱ་ངན་ལས་འདས་ནས་སླར་ལོག་པ་དང་འདྲ་
བ་དང་། བྱམས་པའི་ཏིང་ངེ་འཛིན་དང་། ཉོན་མོངས་མེད་པའི་ཏིང་ངེ་འཛིན་ལས་ལངས་
པའང་ལྷག་བསམ་རྣམ་དག་གིས་རྒྱུད་གང་བའི་ཞིང་ཡིན་པ་དང་། མཐོང་ལམ་ལས་ལངས་
པ་ནི་མཐོང་སྤངས་ཀྱི་དྲི་མ་དག་པའི་གནས་གྱུར་གསར་པ་རྙེད་པ་དང་། དགྲ་བཅོམ་ལས་
ལངས་མ་ཐག་པ་ནི་སྒོམ་སྤངས་ཉོན་མོངས་སྤངས་པའི་གནས་གྱུར་གསར་བ་རྙེད་པའི་
ཞིང་ཡིན་པས། དེ་དག་ལ་ཕན་གནོད་བྱས་པ་ནི་ཞིང་དེའི་ནུས་པས་མཐོང་ཆོས་ཚེ་འདི་ལ་
འབྲས་བུ་སྨིན་པ་དང་། བསམ་པའི་ཁྱད་པར་ནི་སྔོན་ཀ་ནི་ཀའི་ཉུག་རུམ་པ་ཞེས་པ་འབྲས་
བུ་ཕྱུང་བའི་མི་ལོང་བ་ཞིག་གིས་སྙིང་རྗེས་ཀུན་ནས་བསླངས་ཏེ་གླང་ལྔ་བརྒྱ་འབྲས་བུ་
འབྱིན་པ་ལས་ཐར་བར་བྱས་པས་ཚེ་དེ་ལ་སྐྱེས་པའི་དབང་པོ་དང་ལྡན་པར་གྱུར་པ་སོགས་
བསམ་གྱིས་མི་ཁྱབ་བོ། །དེར་མ་ཟད། མངོན་པ་ལས། ས་དེའི་འདོད་ཆགས་གཏན་བྲལ་
ཕྱིར། །རྣམ་སྨིན་ངེས་པ་གང་ཡིན་པའོ། །ཞེས་པ་ལྟར། འདོད་ཁམས་ལྟ་བུར་རྣམ་སྨིན་
མྱོང་འགྱུར་གྱི་ལས་ཤིག་བསགས། ལས་དེའང་སྐྱེས་ནས་དང་། ལན་གྲངས་གཞན་ལ་མྱོང་
འགྱུར་མ་ཡིན་ན་རྟེན་གང་ཟག་དེས་ལམ་ལ་བརྩོན་པར་བྱས་ཏེ་འདོད་པ་ལ་གཏན་ནས་
ཆགས་བྲལ་ཐོབ་པའི་ཚེ་སྔར་གྱི་རྣམ་སྨིན་དེ་མཐོང་ཆོས་འདི་ཉིད་ལ་མྱོང་འགྱུར་དུ་འདྲེན་
དགོས་ཏེ། ལས་དེའི་རྣམ་སྨིན་མྱོང་བར་ནི་ངེས། སྐྱེས་ནས་མྱོང་འགྱུར་སོགས་སུ་མི་
རིགས་ཏེ། གང་ཟག་དེ་འདོད་པའི་ཁམས་སུ་སླར་སྐྱེ་མི་དགོས་པའི་ཕྱིར་རོ། །སྙིང་པོའི་
གནད་ནི་རང་རྒྱུད་ལ་ངན་སོང་དུ་སྐྱེ་ངེས་ཀྱི་ལས་ཡོད་ན། ཚེ་འདི་ལ་སྦྱོར་ལམ་བཟོད་པ་
69



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཙམ་ཡང་ཐོབ་པའི་ནུས་པ་མེད། འདོད་ཁམས་སུ་སྐྱེ་ངེས་པའི་ལས་ཡོད་ན་འདོད་པ་ལས་
ཆགས་པ་དང་བྲལ་བའི་འབྲས་བུ་ཐོབ་པའི་ནུས་པ་མེད་ཅིང་། སྤྱིར་ཁམས་གསུམ་གང་
རུང་དུ་སྐྱེ་ངེས་ཀྱི་ལས་བསགས་ཡོད་ན་ཚེ་འདི་ལ་འཁོར་བའི་འབྲོག་དགོན་པ་ལས་ཐར་
བའི་ནུས་པ་མེད་པས་ལས་ངན་པ་ཕྱིན་ཆད་མི་བྱེད་པར་བསྡམ་པ་དང་། སྔར་བྱས་པ་ལ་
འགྱོད་ཚངས་དྲག་པོས་བཤགས་པར་རིགས་ཏེ། བཟོད་དང་ཕྱིར་མི་འོང་དགྲ་བཅོམ། །
ཐོབ་པ་ལ་གེགས་ཤིན་ཏུ་བྱེད། །ཅེས་མངོན་པ་ལས་བཤད་པས་སོ། །
གསུམ་པ་དེ་སྤོང་བར་བསམ་པ་ནི། གལ་ཏེ་འདི་སྙམ་དུ། ཚེ་རབས་ཐོག་མ་མེད་པ་
ནས་མཐོང་ཆོས་ལ་མྱོང་འགྱུར་སོགས་ངེས་པའི་ལས་ནི་ཇི་སྙེད་ཅིག་བསགས། ད་ཅི་ཚུག་
བྱས་ཀྱང་འཁོར་བ་ལས་ཐར་བའི་ཐབས་ཤིག་མི་འདུག་སྙམ་དུ་སེམས་ཞུམ་པར་གྱུར་ན།
དེ་ལྟ་བུའི་ཞུམ་པ་མི་དགོས་ཏེ། རང་རེའི་སྟོན་པས་བཀའ་སྡེ་སྣོད་མང་པོར་ངེས་པའི་ལས་
གསུམ་སོགས་རྣམ་གྲངས་མཐའ་ཡས་པ་ཞིག་གསུངས་པ་དེ། ཐེག་པ་འོག་མ་དག་གིས་སྒྲ་
ཇི་བཞིན་པར་ཁས་ལེན་ཀྱང་། ཐེག་པ་ཆེན་པོའི་སྐབས་འདིར་དེ་དག་གཙོ་ཆེ་བའམ་སྤྱིར་
གཏང་གི་སྐབས་ཡིན་གྱི། དམིགས་བསལ་ལ་དེ་དག་མཐའ་གཅིག་ཏུ་ངེས་པར་བྱ་མི་
དགོས་པས། ངེས་པའི་ལས་སུ་བགྲང་བ་མཚམས་མེད་སོགས་ལས་དྲག་པོ་བསགས་ཚར་
ཡང་སྙིང་སྟོབས་ཆེན་པོས་བཤགས་སྡོམ་དང་། གཉེན་པོ་དམ་ཆོས་ཟབ་མོ་ལ་འབད་ན་
ལས་ཉོན་དེ་དག་འདག་པར་བྱེད་ནུས་ཏེ། བཤེས་སྤྲིང་ལས། གང་ཞིག་སྔོན་ཆད་བག་མེད་
གྱུར་པ་ལ། །ཕྱིས་ནས་བག་དང་ལྡན་པར་གྱུར་དེ་ཡང་། །ཟླ་བ་སྤྲིན་བྲལ་ལྟ་བུར་རྣམ་
མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་པ་ལྟར། བཅོམ་ལྡན་
འདས་ཀྱིས་གཅུང་དགའ་བོ་རབ་ཏུ་བྱུང་ཡང་རང་གི་ཆུང་མ་ལ་ཆགས་ཏེ་དེ་ཁོ་ན་རྟོག་ཅིང་
ཆོས་ཡིད་ལ་མི་སེམས་པ་ན། སྟོན་པས་ལྷ་དང་དམྱལ་བའི་འཇིག་རྟེན་མངོན་སུམ་དུ་
བསྟན་པས་རིམ་གྱིས་འཁོར་བའི་ཉེས་དམིགས་དྲན། ཆོས་བསྟན་པས་དགྲ་བཅོམ་པ་ཐོབ་
70)



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
པ་དང་། སོར་ཕྲེང་ཅན་ནི་བྲམ་ཟེ་བླུན་པོ་ཞིག་སྟེ་མཁན་པོས་བསླུས་ཏེ་མི་སྟོང་བསད་ནས་
སོར་མོའི་ཕྲེང་བ་བྱས་ན་ཆོས་སུ་འགྱུར་ཞེས་པའི་ངག་བདེན་པར་བཟུང་ནས། མི་སྟོང་དུ་
གཅིག་གིས་མ་ཚང་བ་བསད་པ་ན་བཅོམ་ལྡན་འདས་དང་མཇལ་ཏེ་ཉེས་པ་བཤགས་སྡོམ་
བྱས། རབ་ཏུ་བྱུང་སྟེ་དགྲ་བཅོམ་པའི་འབྲས་བུ་ཐོབ་པ་དང་། མཐོང་ལྡན་ཏེ་རྒྱལ་པོ་མ་
སྐྱེས་དགྲས་ཡབ་རྒྱལ་པོ་གཟུགས་ཅན་སྙིང་པོ་བཀྲོངས་པའི་མཚམས་མེད་ཀྱི་ལས་བྱས་
ཀྱང་། ཕྱིས་སྟོན་པ་ལ་མི་འཕྲོགས་པའི་དད་པ་ཐོབ། བཤགས་སྡོམ་ཚུལ་བཞིན་བྱས་པས་
ཆེ་དེ་ཉིད་ལ་བདེན་པ་མཐོང་བ་དང་། བདེ་བྱེད་འདོད་པས་ལོག་གཡེམ་བྱེད་པ་མས་ཟློག་
པས་མ་བསད་པའི་མཚམས་མེད་བྱས། ཕྱིས་རབ་ཏུ་བྱུང་བ་ན་གནས་ཚུལ་དགེ་འདུན་གྱིས་
ཤེས་ཏེ་གནས་ནས་ཕྱུང་བ་ན་ལོགས་ཤིག་ཏུ་གཙུག་ལག་ཁང་བརྩིགས། དགེ་འདུན་འདུས་
ནས་གནས་བརྟན་ཚུལ་བཞིན་བྱས་པས་དམྱལ་བར་ཕོ་ལོང་བརྡབ་པ་ཙམ་གྱི་སྡུག་བསྔལ་
མྱོང་སྟེ་ལྷར་སྐྱེས། བཅོམ་ལྡན་འདས་ཀྱི་དྲུང་དུ་རྒྱུན་ཞུགས་ཀྱི་འབྲས་བུ་ཐོབ་པར་བཤད་
པའི་ཕྱིར། དེས་ན་ཐོགས་མར་དགེ་བ་སྐྱབས་འགྲོ་སེམས་བསྐྱེད་ལ་སྙིང་ཕུར་བཙུགས།
འཁོར་བའི་ཉེས་དམིགས་དྲན་པའི་ངེས་འབྱུང་གིས་རྒྱུད་བསྐུལ། ལས་འབྲས་ལ་ཡིད་ཆེས་
རྙེད་པའི་ངེས་པ་གསལ་བཏབ་སྟེ། ཚེ་རབས་ཐོག་མེད་ནས་བསགས་པའི་ལས་ངན་ལ་
འགྱོད་སེམས་དྲག་པོས་སྐྱབས་ཡུལ་ཁྱེད་རྣམས་ཀྱི་སྤྱན་སྔར་མཐོལ་ཞིང་བཤགས་སོ། །
སླན་ཆད་སྲོག་ལ་ཐུག་ཀྱང་མི་བགྱིད་པར་སྡོམ་ལགས་སོ། །ཞེས་དྲག་ཏུ་བརྗོད་ཅིང་། སྔོན་
ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ནས། །ཁྱེད་ལ་སྐྱབས་སུ་
མཆི་ལགས་ཀྱི། །འཇིགས་པ་མྱུར་དུ་བསལ་དུ་གསོལ། །ཞེས་དྲག་ཏུ་བརྗོད། ཡང་སྨྲས་པ།
ལས་ཀྱི་རྣམ་སྨིན་ལུས་དང་གྲིབ་མ་བཞིན། །ཚེ་རབས་གཞན་དུ་བྲོས་ཀྱང་རྗེས་སུ་
འབྲང་། །ངན་སོང་གཡང་དུ་སྒྱུར་ལ་ཚིམ་པ་མེད། །ཨེ་མ་སྐྱོབས་ཤིག་སྐྱོབས་ཤིག་ཐུགས་
རྗེ་ཅན། །ཅེས་ཀྱང་བརྗོད་དོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
གཉིས་པ་དགེ་བའི་ལས་ལའང་དགེ་བའི་ལས་བསམ་པ། དེའི་འབྲས་བུ་བསམ་པ།
དེ་བསྒྲུབ་པར་བསམ་པ་གསུམ། དང་པོ་དགེ་བའི་ལས་བསམ་པ་ནི། རིན་ཆེན་ཕྲེང་བར།
མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་པ་ལྟར། མ་
ཆགས། ཞེ་སྡང་། གཏི་མུག་མེད་པའི་དགེ་རྩ་གསུམ་གྱིས་ཀུན་སློང་བྱས་པའི་ལུས་ངག་
ཡིད་གསུམ་གྱི་ལས་རྣམས་ནི་རྩ་བ་སྨན་ལས་སྐྱེས་པའི་སྡོང་པོའང་སྨན་ལྟར་དགེ་བའི་
ལས་ཡིན་ལ། དེ་ལའང་ལུས་ཀྱི་ལས་དགེ་བ་ལ་སོགས་པ་བཅུ་སྟེ། མི་དགེ་བ་བཅུ་ཡིད་
ཀྱིས་སྤངས་ཤིང་ལུས་ངག་ཡིད་གསུམ་གྱིས་བསྡོམས་པའི་སེམས་པ་མཚུངས་ལྡན་དང་
བཅས་པ་ནི་དགེ་བ་བཅུ་སྟེ། དེ་བཞིན་དུ་སྦྱིན་སོགས་བཅུ་ལའང་ཞིབ་ཏུ་བསམ་མོ། །
གཉིས་པ་དེའི་འབྲས་བུའང་རྣམ་སྨིན། རྒྱུ་མཐུན། བདག་འབྲས་གསུམ་འབྱུང་བ་སྔ་མ་
ལས་བཟློག་པ་སྟེ། རྣམ་སྨིན་ནི་སྤྱིར་ཚོར་བ་བདེ་བ། བྱེ་བྲག་བདེ་འགྲོ་གསུམ་གྱི་རྟེན་ལ་
བདེ་བ་མྱོང་བའོ། །མྱོང་བ་རྒྱུ་མཐུན་ནི་སྲོག་གཅོད་སྤངས་པས་ཚེ་རིང་བ་དང་། མ་བྱིན་
ལེན་སྤངས་པས་ལོངས་སྤྱོད་འཕེལ་བ་སོགས་དང་། བྱེད་པ་རྒྱུ་མཐུན་ནི་ཚེ་རབས་ཀུན་ཏུ་
སྲོག་ཆགས་ཕྲ་མོ་ཙམ་གྱི་སྲོག་གཅོད་པ་ལའང་ཡ་ང་བས་མི་གཅོད། མི་རིགས་པའི་ཟས་
ནོར་ཕྲ་མོ་ཙམ་ཡང་རང་དབང་དུ་བདག་གིར་མི་བྱེད་པ་སོགས་དང་། བདག་འབྲས་ས་
ཕྱོགས་ཉམས་དགའ་བ་དང་། སད་སེར་སོགས་ཀྱི་འཚེ་བ་མེད་པར་ལོ་ཏོག་དུས་སུ་སྨིན་པ་
སོགས་སོ། །དེ་དག་ལའང་ངེས་མ་ངེས་གཉིས་དང་། ངེས་པ་ལའང་མཐོང་ཆོས་ལ་མྱོང་
འགྱུར་སོགས་གསུམ་ཡོད་པ་སྔ་མ་བཞིན་ཡིད་ཆེས་པར་བྱས་ལ། གནད་དུ་ཆེ་བ་ནི་མདོ་སྡེ་
དང་མངོན་པ་གོང་མ་སོགས་ལས་བཤད་པ་བཞིན། རབ་དབྱེ་ལས། གཞན་ཡང་གཅིག་ཏུ་
དཀར་བ་དང་། །གཅིག་ཏུ་གནག་དང་འདྲེས་མའི་ལས། །རྣམ་པ་གསུམ་དུ་ཐུབ་པས་
གསུངས། །གཅིག་ཏུ་དཀར་བས་བདེ་བ་བསྐྱེད། །གཅིག་ཏུ་གནག་པས་སྡུག་བསྔལ་
བསྐྱེད། །འདྲེས་མའི་ལས་ཀྱིས་བདེ་བ་དང་། །སྡུག་བསྔལ་འདྲེས་མ་བསྐྱེད་པར་གསུངས། །



ཟླ་
གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་བའི་ཁ་འབྱེད། །
ཞེས་གསུངས་པ་འདི་ངོས་ཟིན་དགོས་ཏེ། གཅིག་ཏུ་དཀར་བ་ནི་ལས་ལམ་ཚར་གཅིག་གི་
སྦྱོར་དངོས་སམ། བསམ་སྦྱོར་རམ། རྒྱུ་དུས་དང་། དེ་དུས་ཀྱི་ཀུན་སློང་གི་ཁུལ་ནའང་དགེ་
བའི་བསམ་པ་ཁོ་ནས་ཟིན་པ་སྟེ། སྙིང་རྗེས་ཀུན་ནས་བསླངས་ཏེ་སྦྱིན་པ་གཏོང་བའི་ལས་
ལྟ་བུའོ། །གཅིག་ཏུ་གནག་པ་ནི་སྔ་མ་ལས་བཟློག་པ་སྟེ། རང་དོན་ཁོ་ནའི་ཆེད་དུ་ཞེ་སྡང་
གིས་སྲོག་གཅོད་པའི་ལས་ལྟ་བུའོ། །འདྲེས་མ་ནི་ལས་ལམ་ཚར་གཅིག་གི་སྦྱོར་དངོས་
སོགས་ཀྱི་ཁུལ་ན་བསམ་པ་དགེ་མི་དགེ་གཉིས་ཆར་ཚང་བ་སྟེ། དཔེར་ན་མང་པོ་སྐྱོབ་པའི་
ཆེད་དུ་གཅིག་གི་སྲོག་གཅོད་པའི་ཚེ་ཐོག་མ་རྒྱུ་དུས་ཀྱི་བསམ་པ་དགེ་བ་ཁོ་ན་ཡིན་ལ།
སྦྱོར་བ་དེ་དུས་སྲོག་གཅོད་པའི་ཚེ་ཞེ་སྡང་ཅུང་ཟད་སྐྱེས་ན་དེ་ནི་མི་དགེ་བ་ཡིན་པས་ལས་
དེ་ལ་ཀུན་སློང་དཀར་ནག་གཉིས་ཆར་རེས་འཇོག་ཏུ་ཚང་བས་འདྲེས་མའི་ལས་ཞེས་བྱ་
ཞིང་། དེ་ལྟ་བུའི་སྲོག་གཅོད་ཀྱི་ལས་དེ་འདྲེས་མའི་ནང་ཚན་མི་དགེ་བ་ཡིན་པས་ཁོ་རང་
གིས་རྣམ་སྨིན་སྡུག་བསྔལ་ཞིག་བསྐྱེད་ཀྱང་། ལས་དེའི་རྒྱུ་དུས་ཀྱི་ཀུན་སློང་སེམས་ཅན་
མང་པོ་ལ་སྙིང་རྗེ་རྒྱས་པའི་ཆ་ཡིན་པས་ཀུན་སློང་དེའི་རྣམ་སྨིན་བདེ་བ་དང་། སེམས་ཅན་
མང་པོ་ཕན་བདེ་ལ་འགོད་པའི་བདག་འབྲས་སོགས་ཀྱི་ནུས་པ་སྟོབས་ཆེ་བ་ཡིན་པས།
འདྲེས་མའི་ལས་ཀྱིས་བདེ་བ་དང་
། །སྡུག་བསྔལ་འདྲེས་མ་བསྐྱེད་པར་གསུངས། །ཞེས་
པའི་དོན་ཡང་ཚང་ལ། ལས་གནག་རྣམ་སྨིན་དཀར་ན་བྱ། །ཞེས་ལས་ནག་པོ་ཡིན་ཀྱང་
བླང་བྱར་བཤད་པའི་གནད་ཀྱང་ཚང་བས་དེ་ལྟར་བསམ་དགོས་པ་ཡིན་ནོ། །ཡང་མང་པོ་
ཞིག་གསོད་པའི་བསམ་པས་མ་ཆགས་པའི་སྦྱིན་པ་གཏོང་བ་ལྟ་བུ་ནི་འདྲེས་མའི་ནང་ཚན་
དགེ་བ་ཡིན་པས་ཁོ་རང་གི་རྣམ་སྨིན་བདེ་བ་ཅུང་ཟད་དང་། རྒྱུ་མཐུན་ལོངས་སྤྱོད་ཅུང་ཟད་
འབྱུང་སྲིད་ཀྱང་། རྒྱུ་དུས་ཀྱི་ཀུན་སློང་ནག་པོ་དེ་ཤུགས་ཆེ་ཞིང་ཀུན་སློང་དེའི་རྣམ་སྨིན་
སྡུག་བསྔལ་དང་། རྒྱུ་མཐུན་བདག་འབྲས་སོགས་འབྲས་བུ་ངན་པ་ཁོ་ན་ཡིན་པས་སྤོང་
དགོས་ཏེ། ལས་དཀར་རྣམ་སྨིན་གནག་པ་སྤང་། །ཞེས་བཤད་པ་བཞིན་ནོ། །དེར་མ་ཟད།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བསམ་སྦྱོར་གཉིས་ཆར་དུ་དགེ་བ་ཁོ་ན་ཡིན་ཡང་། རྒྱུ་མཐུན་བདག་འབྲས་བྱེད་འབྲས་
སོགས་ཀྱི་སྒོ་ནས་འཕྲལ་ཕུགས་སུ་གནོད་ཚབས་ཆེ་ན་སྤང་དགོས་པའང་བསམ་པར་བྱ་སྟེ།
ནད་པ་དགའ་བའི་ཁ་ཟས་སྟེར། །ངན་པར་སྤྱོད་པ་ཚར་མི་གཅོད། །དབང་བསྐུར་མེད་པར་
གསང་སྔགས་སྟོན། །སྣོད་མིན་པ་ལ་ཆོས་འཆད་སོགས། །འཕྲལ་དུ་ཕན་པ་ལྟར་སྣང་
ཡང་། །ཕྱི་ནས་གནོད་པ་ཆེར་འགྱུར་བས། །སྙིང་རྗེའི་དབང་གིས་བྱེད་ན་ཡང་། །མ་དག་
པ་ཡི་སྙིང་རྗེ་ཡིན། །ཞེས་བཤད་པས་སོ། །དེ་བཞིན་དུ་མ་དག་པའི་སྦྱིན་པ་ཚུལ་ཁྲིམས་
བཟོད་པ་བརྩོན་འགྲུས་བསམ་གཏན་ཤེས་རབ་སོགས་རབ་དབྱེ་ལས་བཤད་པ་དེ་དག་
ལེགས་པར་བསམ་དགོས་ཏེ། འཕྲལ་དགེ་བ་ཡིན་ཀྱང་འབྲས་བུ་འཕྲལ་ཕུགས་སུ་ཕན་
གནོད་གང་ཆེའི་རྣམ་དབྱེ་ཕྱེད་དགོས་པས་སོ། །དེའི་གནད་ཀས། མདོ་ལས་ཀྱང་། སྒྲིབ་པ་
གང་ཞེ་ན་སྦྱིན་པ་ནི་སྒྲིབ་པའོ། །ཚུལ་ཁྲིམས་ནི་སྒྲིབ་པའོ། །ཞེས་སོགས་བཤད་པ་ཡིན་ནོ། །
ཡང་རབ་དབྱེ་ལས། གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་
དང་རྫོགས་བྱེད་ལས། །ཞེས་པ་ལྟར། འཕེན་བྱེད་ཀྱི་ལས་ཀྱི་རྣམ་དབྱེའང་བསམ་དགོས་ཏེ།
ལས་འབྲས་གསལ་བའི་མེ་ལོང་ལས། རྟག་པར་རྒྱུན་དུ་སྡིག་བསགས་ཀྱང་། །འཆི་ཚེ་
དགེ་བས་མཚམས་སྦྱར་ན། །འཕེན་བྱེད་དགེ་བས་འཕངས་པའི་ཕྱིར། །བདེ་འགྲོར་སྐྱེས་
ཀྱང་རྫོགས་བྱེད་ལས། །སྡིག་པས་ནད་ཅན་དབུལ་པོ་སོགས། །རྟག་པར་སྡུག་བསྔལ་
གྱིས་གཟིར་འགྱུར། །ཞེས་བཤད་པ་ལྟར། ཚེ་སྟོད་ལ་མི་དགེ་བ་སྟོབས་ལྡན་བསགས་ཀྱང་།
ཚེ་སྨད་དང་འཆི་བ་ལ་ཉེ་བའི་ཚེ་དགེ་བའི་བཤེས་གཉེན་གྱིས་ཟིན་པའི་འཕོ་བའམ། མིན་
ནའང་མཚམས་སྦྱོར་དགེ་བའི་བསམ་པས་རྒྱུད་འཁུལ་བ་གནད་དུ་ཆེ་སྟེ། དེ་ལྟ་བུའི་
མཚམས་སྦྱོར་དེས་འཕེན་བྱེད་བྱས་ནས་བདེ་འགྲོའི་རྟེན་ལོངས་པར་འགྱུར་བས་སོ། །འོན་
ཀྱང་རྟེན་དེ་ལ་ནད་དང་། དབུལ་བ་དང་། ཚེ་ཐུང་བ་སོགས་འབྱུང་སྲིད་དེ། དེ་ནི་ཚེ་སྔ་མ་
ལ་མི་དགེ་བ་སྤྱད་པའི་རྒྱུ་མཐུན་དང་བདག་འབྲས་སོགས་སྐྱེས་ནས་མྱོང་འགྱུར་གྱི་ལས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
ཀྱིས་རྫོགས་པར་བྱས་པའི་རྟེན་འབྲེལ་གྱི་གནད་ཀྱིས་སོ། །དེས་ན་དེ་ལྟ་བུའི་མཚམས་
སྦྱོར་དེ་འཕེན་རྫོགས་གཉིས་ཀྱིས་ལས་ཕྱེ་བའི་འཕེན་བྱེད་ཡིན་མོད། འཕེན་སྒྲུབ་གཉིས་
ཀྱི་འགྲུབ་བྱེད་དུ་ཁས་བླངས་ཀྱང་མི་བདེ་བ་ཆེར་མེད་བསམ་མོད་ཀྱི། འོན་ཀྱང་འཕེན་
འགྲུབ་ཀྱི་འགྲུབ་བྱེད་ལས་གསུམ་ནི་གཙོ་བོར་བར་སྲིད་ནས་སྐྱེ་སྲིད་དུ་འཕོ་བའི་ཚེ་འབྱུང་
བའི་གནད་གོ་དགོས་སོ། །
གསུམ་པ་དེ་བསྒྲུབ་པར་བསམ་པ་ནི། སྤྱིར་ལས་གསོག་པ་ལ་འདོད་ཁམས་ལྷ་མི་
སྟོབས་ཆེ། དེའི་ནང་ནས་གླིང་གཞན་རྣམས་ལོངས་སྤྱོད་ཀྱི་ས་པ་ཙམ་དང་། འཛམ་བུ་གླིང་
བ་ལས་ཀྱི་ས་པ་ཡིན་པས་འཛམ་གླིང་སྐྱེས་ཕོ་མོས་ལས་བསགས་པ་འདི་མཐུ་ནུས་ཆེ།
དེའི་ནང་ནས་ཀྱང་བསམ་པ་དྲག་པ། ཞིང་བཟང་བ། དུས་བཟང་བ་། གྲོགས་བཟང་བ་
རྣམས་དགེ་བའི་ལས་འགྱུར་ཁྱད་ཆེ་བས་དགེ་བ་ཆུང་ངུ་ལའང་མི་བརྙས་པར་སྦྱིན་དང་
ཚུལ་ཁྲིམས་སོགས་དགེ་བའི་ལས་ཅི་འགྲུབ་བྱ། དེ་བས་ན་བདག་གཞན་གྱི་དུས་གསུམ་གྱི་
དགེ་བ་ཐམས་ཅད་ཡིད་ཡུལ་དུ་བསམ་ཞིང་སྤུངས། བླ་མ་དཀོན་མཆོག་ལ་དད་པ། འགྲོ་
དྲུག་ལ་སྙིང་རྗེ། འཁོར་བ་ལ་ངེས་འབྱུང་། སྣང་བ་འདི་ཀུན་ལས་ཀྱིས་བསླད་པའི་འཁྲུལ་
སྣང་ཁོ་ན་ཡིན། རྨི་ལམ་སྒྱུ་མ་ལྟ་བུ་དང་འདྲ་སྙམ་པའི་ལྟ་བའི་ངང་ནས་དགེ་བའི་རྩ་བ་འདི་
ཀུན་ཕ་མ་སེམས་ཅན་གྱི་དོན་དུ་བདག་གིས་སངས་རྒྱས་ཐོབ་པའི་རྒྱུར་གྱུར་ཅིག་སྙམ་པས་
སྐྱབས་འགྲོ། སེམས་བསྐྱེད། གསོལ་འདེབས་ཡིད་སྤྲོ་སིང་ངེ་བའི་ངང་ནས་བྱ། ཡང་སྨྲས་པ། །
ཡུལ་སྣང་གྲག་བདེན་པར་མི་འདུག་ཀྱང་། །ལས་རྒྱུ་འབྲས་བདེན་པས་བསླུ་བ་མེད། །ཁོང་
ལྟ་བ་ཡངས་ཀྱང་ལས་ཀྱིས་བཅིངས། །ཆོས་ལས་འབྲས་སོམས་ཤིག་གཅེས་པའི་གཏམ། །
ཞེས་ཀྱང་བྱའོ། ། །
གསུམ་པ་ལུང་དུ་མ་བསྟན་པ་ལའང་གསུམ་ལས། དང་པོ་ལས་བསམ་པ་ནི། ཀུན་
སློང་དགེ་མི་དགེ་གང་གིས་ཀྱང་མ་ཟིན་པའི་ཟས་ཟ་བ། གོས་གྱོན་པ། གཉིད་ལོག་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
སོགས་བྱ་བའི་ལས་ཕལ་ཆེར་རོ། །གཉིས་པ་འབྲས་བུ་ནི། དེ་ལྟ་བུ་ནི་ས་བོན་རུལ་བ་དང་
འདྲ་བས་རྣམ་སྨིན་བདེ་སྡུག་གང་ཡང་མི་འབྱིན་ཏེ། བཏང་སྙོམས་གཉིས་ཀ་མ་ཡིན་པས། །
རྣམ་པར་སྨིན་པའང་གཉིས་ཀ་མིན། །ཞེས་བཤད་པ་ལྟར་རོ། །གསུམ་པ། ཁར་བསྒྱུར་
བ་ནི། དེ་ལྟར་རང་རྒྱུད་ལ་ལེགས་པར་བརྟགས་པས་མི་དགེ་བ་དང་ལུང་མ་བསྟན་གྱི་ལས་
ཁོ་ནས་དུས་འདའ་བ་འདི་ལ་རང་ལ་རང་གིས་ཁྲེལ་བསམ་པར་རིགས་ཏེ། བཤེས་སྤྲིང་
ལས། གང་ཞིག་གསེར་སྣོད་རིན་ཆེན་སྤྲས་པ་དེར། །ངན་སྐྱུགས་འཕྱག་པར་བྱེད་ན་དེ་
བས་ནི། །གང་ཞིག་མི་རུ་སྐྱེས་ནས་སྡིག་པ་དག །བྱེད་པ་དེ་དག་ཆེས་རབ་བླུན་པ་ལགས། །
ཞེས་དང་། ཞི་ལྷས། འདི་འདྲའི་དལ་བ་ཐོབ་གྱུར་ནས། །བདག་གིས་དགེ་གོམས་མ་
བྱས་ན། །དེ་ལས་བླུན་པ་གཞན་མེད་ཅིང་། །དེ་ལས་རྨོངས་པའང་གཞན་མེད་དོ། །ཞེས་
དང་། བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །མི་ལུས་ཐོབ་
པར་མ་གྱུར་ནའང་། །སྡིག་པ་འབའ་ཞིག་དགེ་བ་མེད། །ཅེས་སོགས་བཤད་པས་སོ། །
དེས་ན་ད་ཕྱིན་ཆད་ཀྱི་འགྲོ་འཆག་ཉལ་འདུག་སོགས་བྱ་བ་ཅི་བྱེད་མི་དགེ་བ་དང་ལུང་མ་
བསྟན་དུ་མ་ཤོར་བར་བྱ་བྱེད་ཐམས་ཅད་དགེ་བར་འགྲོ་ངེས་པ་ཞིག་བྱ་སྟེ། དེའང་སྦྱོར་བ་
སྐྱབས་སེམས། དངོས་གཞི་ངེས་འབྱུང་དང་། འོག་ནས་འཆད་པའི་བྱམས་སྙིང་རྗེ་བྱང་
ཆུབ་སེམས་ཀྱིས་ཟིན་པར་བྱས་ན། བྱ་ལས་ཐམས་ཅད་དགེ་བར་འགྱུར་བས། མཉམ་
གཞག་ཏུའང་དེ་ལྟར་དྲག་ཏུ་བསམ། རྗེས་ཐོབ་ཐམས་ཅད་དུའང་དེ་ལྟ་བུའི་དྲན་འདུན་མ་
ཉམས་པར་སྤྱོད་ལམ་ལ་འཇུག་པར་བྱ་སྟེ། འཕགས་པ་ལྷས། བསམ་པས་བྱང་ཆུབ་
སེམས་དཔའ་ཡིས། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ། །
གང་ཕྱིར་སེམས་དེ་གཙོ་བའི་ཕྱིར། །ཞེས་དང་། ཞི་ལྷས་ཀྱང༌། བསླབ་པ་བསྲུང་བར་
འདོད་པ་ཡིས། །སེམས་འདི་འབའ་ཞིག་བསྲུང་བར་བྱ། །ཞེས་བཤད་པས་སོ། །མདོར་ན་
སེམས་ཅན་ལ་ཕན་པར་གྱུར་ཅིག་སྙམ་པའི་བསམ་པས་འགྲོ་འདུག་སོགས་བྱ་བ་ཐམས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཅད་བྱ་སྟེ། མདོ་སྡེ་རྒྱན་ལས། རྒྱལ་སྲས་སྤྱོད་ཚེ་ཇི་ལྟ་ཇི་ལྟ་བུར། །དབང་པོའི་སྤྱོད་ཡུལ་
སྣ་ཚོགས་འཇུག་གྱུར་པ། །དེ་ལྟ་དེ་ལྟར་རིགས་པ་མཐུན་ཚིག་གིས། །སེམས་ཅན་ཕན་ཕྱིར་
དེ་མངོན་འདུ་བྱེད་དོ། །ཞེས་བཤད་པ་ལྟར་རོ། །ཡང་སྨྲས་པ། ཁོང་སྡུག་བསྔལ་དྲན་ཚེ་ཇི་
མི་སྙམ། །རྟེན་དལ་འབྱོར་སྟོང་ལོག་བྱུང་གིས་དོགས། །ལས་དཀར་ནག་ཕྱེད་ཀྱང་འཛེམ་
མི་ཕོད། །སྙིང་འགྱོད་པས་ཟིན་ཚེ་མ་འཕྱིས་སམ། །ཞེས་སོ། །
ཡང་སྨྲས་པ། ལས་འབྲས་འདི་ལ་ལོག་རྟོག་བསལ་བའི་སྒོ་ནས་ཡིད་ཆེས་ཁྱད་པར་
ཅན་བསྐྱེད་དགོས་ཏེ། གལ་ཏེ་འདི་སྙམ་དུ། འགའ་ཞིག་རྒྱུད་མ་རུངས་པས་སྡིག་ལས་
འབའ་ཞིག་སྤྱོད་ཀྱང་སྐྱིད་ལ་ཁ་དྲག་པ་ཁོ་ན་འདུག་པས་མི་དགེ་བའི་ལས་འབྲས་ལ་ལོག་
ལྟ་དང་། འགའ་ཞིག་གཟུ་བོར་གནས་ཤིང་དགེ་ལས་འབའ་ཞིག་སྤྱོད་ཀྱང་སྡུག་བསྔལ་ཁོ་
ན་མྱོང་བ་མཐོང་བས་དཀར་པོའི་ལས་འབྲས་ལའང་ལོག་པར་རྟོག་པ་ནི་གནད་མ་ཟིན་
པ་སྟེ། མི་དགེ་བ་སྤྱོད་པ་ཚེ་འདིར་བདེ་བ་ནི་མི་དགེ་བའི་འབྲས་བུ་མ་ཡིན་གྱི། ཚེ་རབས་
སྔ་མ་རྣམས་སུ་དགེ་བ་སྐྱེས་ནས་མྱོང་འགྱུར་རམ། ལན་གྲངས་གཞན་ལ་མྱོང་འགྱུར་
བསགས་པའི་རྣམ་སྨིན་ཚེ་འདིར་མྱོང་བ་ཡིན་པའི་ཕྱིར་དང༌། དགེ་བ་སྤྱོད་པ་ཚེ་འདིར་
དབུལ་ཕོངས་ཁ་ཞན་གྱིས་སྡུག་བསྔལ་མྱོང་བའང་དགེ་བ་དེའི་འབྲས་བུ་མ་ཡིན་གྱི། ཚེ་
རབས་སྔ་མ་རྣམས་སུ་སྐྱེས་ནས་ལན་གྲངས་གཞན་ལ་མྱོང་འགྱུར་གྱི་མི་དགེ་བ་བསགས་
པའི་རྣམ་སྨིན་འདིར་ལྷགས་པ་ཡིན་པའི་ཕྱིར་ཏེ། ས་པཎྜི་ཏས་རྒྱལ་སྲས་ལམ་བཟང་ལས།
དེས་ན་སྡིག་པ་འབའ་ཞིག་སྤྱོད་པ་སྐྱིད་མི་ཐང་བ་ལ་སྐྱིད་པ་དང་། བསོད་ནམས་འབའ་
ཞིག་སྤྱོད་པ་སྡུག་མི་ཐང་བ་སྡུག་པ་ནི་སྐྱེས་ནས་མྱོང་འགྱུར་རམ། ལན་གྲངས་གཞན་ལ་
མྱོང་འགྱུར་ལ་སྤྱོད་པའི་རྟགས་ཡིན་པས་དེའི་ཕྱིར་ལས་འབྲས་ལ་འཛེམ་དགོས་སོ། །ཞེས་
བཤད་པས་སོ། །
ཡང་ཚེ་འདིར་བུ་ནོར་ལོངས་སྤྱོད་དབང་ཐང་ཆེ་བ་ཕལ་ཆེ་བ་ལ་ཚེ་ཐུང་བར་སྣང་བ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ནི་འདོད་པ་ལ་ཆོག་མི་ཤེས་པར་འདོད་པ་བསོད་ནམས་ཀྱི་མཐུས་ཚེ་འཕེལ་བའི་བསོད་
ནམས་བྲི་བས། འཆི་བ་གསུམ་ལས་བསོད་ནམས་ཟད་པས་འཆི་བ་ཞེས་པ་དེར་སླེབས་པ་
ཡིན་པ་དང་། འགའ་ཞིག་ཚེ་རབས་སྔ་མའི་ལོངས་སྤྱོད་རྣམ་པར་སྨིན་པའི་འབྲས་བུ་ཆེ་
འདི་ལ་བུངས་བསྐྱེད་པས་ལོངས་སྤྱོད་རྣམ་པར་སྨིན་པའི་ལས་གཏུགས་པ་སྟེ་ཟད་པས་
འཆི་བ་གསུམ་ལས་ལས་ཟད་པས་འཆི་བ་ཞེས་པ་དེར་སོན་པ་ཡིན་ཏེ། ཐམས་ཅད་ཕུན་
སུམ་ཚོགས་གྱུར་ན། །མི་དེ་མྱུར་དུ་འཆི་བ་མང་། །ཞེས་པའི་སྒྲུབ་བྱེད་དེ་ཉིད་ཡིན་པའི་
ཕྱིར་རོ། །ཡང་ད་ལྟ་ལས་དཀར་དང་། ཆོས་ལྡན་འབའ་ཞིག་བྱེད་པ་ལ་ནད་སོགས་མནར་
གཅོད་དྲག་པོ་བྱུང་ཡང་སེམས་ཞུམ་པ་མེད་པར་དགའ་བ་བསྒོམ་པར་བྱ་སྟེ། ལས་དཀར་
པོ་དེའི་མཐུས་ཚེ་རབས་སྔ་མའི་ངན་སོང་དུ་སྡུག་བསྔལ་མྱོང་བའི་འབྲས་བུ་དེ་ཟད་པར་
བྱས། རྣམ་སྨིན་དང་རྒྱུ་མཐུན་སོགས་ལྷག་མ་ཅུང་ཟད་མཐོང་ཆོས་ཚེ་འདི་ལ་བསྟན་པ་ཙམ་
ཡིན་པའི་ཕྱིར་ཏེ། ཞི་ལྷས། གསད་བྱའི་མི་ཞིག་ལག་གཅད་དེ། །གལ་ཏེ་ཐར་ན་ཅིས་མ་
ལེགས། །མི་ཡི་སྡུག་བསྔལ་ཆུང་ངུ་ཡིས། །དམྱལ་བ་བྲལ་ན་ཅིས་མ་ལེགས། །ཞེས་དང་།
རྡོ་རྗེ་གཅོད་པ་ལས་ཀྱང་། རབ་འབྱོར་གང་དག་འདི་ལྟ་བུའི་ཚིག་ལེན་པ་དང་། འཛིན་པ་
དང༌། འཆང་བ་སོགས་དེ་དག་མནར་བར་འགྱུར་རོ། །ཤིན་ཏུ་མནར་བར་འགྱུར་རོ། །ཅིའི་
ཕྱིར་ཞེ་ན། རབ་འབྱོར་སེམས་ཅན་དེ་དག་ནི་ཚེ་རབས་སྔ་མའི་མི་དགེ་བའི་ལས་ངན་སོང་
དུ་སྐྱེ་བར་འགྱུར་བ་གང་དག་བྱས་པ་དེ་དག་ཚེ་འདི་ལ་མནར་བས། ཚེ་རབས་སྔ་མའི་མི་
དགེ་བ་དེ་དག་བྱང་བར་འགྱུར་ཏེ་སངས་རྒྱས་ཀྱི་བྱང་ཆུབ་ཀྱང་འཐོབ་པར་འགྱུར་རོ། །
ཞེས་བཤད་པ་དང་། མཛོད་ལས། ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་ངེས་
པ་གང་ཡིན་པའོ། །ཞེས་བཤད་པའང་འདི་དང་དོན་གྱིས་འབྱོར་བ་ཡིན་ནོ། །
ཡང་འགའ་ཞིག་མི་རིགས་པའི་སྤྱོད་པ་རླབས་པོ་ཆེས་ཚེ་འདིར་ལན་ཅིག་མངོན་
པར་མཐོ་བ་ལ་ཧ་ཅང་གཟེངས་བསྟོད་པར་མི་བྱ་སྟེ། ཚེ་འདིའི་མངོན་པར་མཐོ་བས་
78



སློ
རྩི
བ་
གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
སེམས་ཁེངས་ཏེ་མི་རིགས་པའི་བྱ་བ་བྱེད་པ་ནི་ཚེ་རབས་སྔ་མའི་ལས་དཀར་གྱི་ནུས་པ་
ཐམས་ཅད་ཚེ་འདིའི་མངོན་མཐོ་ཙམ་དུ་ཟད་པར་བྱས། མཐོང་ཆོས་ཚེ་འདི་ཉིད་དམ། ཕྱི་
མར་སྡུག་བསྔལ་རླབས་པོ་ཆེ་མྱོང་བའི་ལྟས་ཉི་མ་འཆར་ཀའི་སྐྱ་རེངས་ལྟ་བུར་གོ་བར་བྱ་སྟེ།
དཔེར་ན་སྒྲ་སྒྲོགས་ཀྱི་རྒྱལ་པོ་གཙུག་ཕུད་ཅན་འཁོར་དང་བཅས་པས་འཕགས་པ་ཀཱཏྱཱ་ཡ་
ན་ལ་ཐལ་བ་སྤར་མོ་རེ་གཏོར་བས་ཐལ་བའི་འོག་ཏུ་ནོན་པའི་ལས་ངན་པ་བསགས། ནམ་
ཞིག་ནས་ཡུལ་དེར་ནམ་མཁའ་ནས་རིན་པོ་ཆེ་དང་། གོས་ཀྱི་ཆར་སོགས་བབས་པས་རྒྱལ་
པོ་ཁྱེད་འཁོར་ལོས་སྒྱུར་བའི་རྒྱལ་པོར་འགྱུར་བའི་ལྟས་ཞེས་གཟེངས་བསྟོད་པ་ན། དེ་བྱེ་
མའི་ཆར་པར་གནས་འགྱུར་ཏེ། བྱེ་ཆར་ཞག་བདུན་གྱིས་ཡུལ་ཕྱོགས་དེ་སྟོངས་ཏེ། མཐོང་
ཆོས་ཚེ་འདི་ཉིད་ལ་འབྲས་བུ་དེ་ལྟ་བུ་སྨིན་པ་ནི་ཞིང་དང་བསམ་པ་གཉིས་ཆར་གྱི་ནུས་པ་
ཡིན་པ་ལྟ་བུའོ་ཞེས་བསམ་དགོས་སོ། །
ཡང་འགའ་ཞིག་གནད་མ་རྟོགས་པའི་སྟོང་ལྟ་ཁ་ཡན་གྱིས་ལས་འབྲས་སུན་འབྱིན་
པའང་འཚོལ་བ་སྟེ། གསུང་ངག་ལ་གནད་དུ་བསྣུན་པའི་གྲུབ་ཐོབ་གོང་མའི་གསུང་ལས།
ལྟ་བ་འདི་ལ་ཡངས་སུ་ཆུག །ལྟ་བ་ཡངས་སུ་མི་འཇུག་རྒྱུ། །ཆོས་ཀྱི་དབྱིངས་ལ་དོག་པ་
མེད། །སྤྱོད་པ་འདི་ལ་དོག་ཏུ་ཆུག །སྤྱོད་པ་དོག་ཏུ་མི་འཇུག་རྒྱུ། །ལས་འབྲས་འདི་ལ་
བསླུ་བ་མེད། །ཅེས་གསུངས་སོ། །འོ་ན་རང་རྒྱུད་ལ་ལས་དཀར་ནག་ཇི་སྙེད་བསགས་པ་
དེའི་འབྲས་བུ་འབྱིན་ཚུལ་ཇི་ལྟར་ཡིན་སྙམ་ན། ལས་དཀར་ནག་གཉིས་ཀྱི་ནག་པོ་ལྕི་ན་
ཐོག་མར་ངན་སོང་དུ་སྐྱེས་ནས་མྱོང་འགྱུར་དང་། དེ་རྗེས་དགེ་བ་ལན་གྲངས་གཞན་ལ་
མྱོང་འགྱུར་དུ་སྨིན་ནོ། །ལྕི་ཡང་མཉམ་ན་འཆི་ཀ་ལྟ་བུ་གང་འབྲས་བུ་ལ་ཉེ་བ་དང་། ཉེ་
རིང་མཉམ་ན་གོམས་པ་ཤས་ཆེ་བ་དང་། གོམས་པ་མཉམ་ན་སྔོན་ལ་གང་བྱས་པ་དེའི་
འབྲས་བུ་ཐོག་མར་འབྱིན་ཏེ། ཆོས་མངོན་པ་ལས། ལས་ཀྱི་འབྲས་བུ་ལྕི་གང་དང་། །ཉེ་བ་
གང་དང་གོམས་པ་གང་། །སྔོན་བྱས་གང་ཡིན་དེ་ལ་ནི། །སྔ་མ་སྔ་མ་རྣམ་སྨིན་འགྱུར། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཞེས་བཤད་པ་ལྟར་རོ། ། །
སྨྲས་པ། དཀར་ནག་ལས་ཀྱིས་མི་བསླུ་སྟེ། །རང་གིས་རང་བསླུས་སྙིང་ཁམ་ཅན། །
མི་ཚེ་སོང་བར་མ་ཚོར་བར། །དམྱལ་མེར་མཆོང་པ་ཨེ་བཟོད་དམ། །ཁྲིད་དེའི་སྙིང་པོ་ནི།
དཀར་ནག་ལས་འབྲས་བསླུ་བ་མེད་མཐོང་ནས། །ངན་སོང་གསུམ་དུ་ནམ་ཡང་མི་ལྟུང་
བར། །མཐོ་རིས་རྟེན་ལ་ཐར་པའི་གྲོང་འཇུག་པའི། །དམ་ཆོས་ལམ་དུ་ལོངས་པར་བྱིན་
གྱིས་རློབས། །ཞེས་སོ། ། །
གཉིས་པ་ཉམས་སྣང་གི་ཁྲིད་ལ། རྡོ་རྗེའི་ཚིག་རྐང་ལས། རྣལ་འབྱོར་པ་ལ་ཏིང་ངེ་
འཛིན་ལ་ཉམས་ཀྱི་སྣང་བ་ཞེས་གསུངས་ལ། དེའི་དོན་ཇོ་ལྕགས་མར། རྣལ་འབྱོར་པ་ལ་
གཉིས། ཐུན་མོང་བའི་རྣལ་འབྱོར་པས་ཐུན་མོང་བའི་ཉམས་ཀྱི་སྣང་བ་རྒྱུད་ལ་སྐྱེས་སྐྱེས་
བསྒོམ་པ་དང༌། ཐུན་མོང་མིན་པའི་རྣལ་འབྱོར་པས་སྐྱེ་བར་འགྱུར་བའི་ཉམས་ལ་ངེས་
ཤེས་བསྒོམ་པའོ། །ཞེས་གསུངས་པའི་གནད་ཀྱང་། འདི་བསྒོམ་པའི་རྣལ་འབྱོར་པ་དེས་
ཐེག་ཆེན་ཕ་རོལ་ཏུ་ཕྱིན་པ་དང་། ཐུན་མོང་བའི་ཉམས་ལེན་བྱམས་སྙིང་རྗེ་བྱང་ཆུབ་ཀྱི་
སེམས་གསུམ་པོ་འདིར་བསྒོམ་པའི་གཙོ་བོ་ཡིན་པས། དེ་གསུམ་གྱི་ཉམས་རྒྱུད་ལ་སྐྱེས་
ངེས་པ་ཞིག་བྱེད། ཉམས་ལྔ་གསུམ་བཅོ་ལྔ་སོགས་གསང་སྔགས་ཐུན་མོང་མ་ཡིན་པའི་
དབང་དང་རིམ་གཉིས་བསྒོམ་པའི་ཉམས་ཡིན་པས། ཕྱིས་སྔགས་ལམ་མན་ཆད་ནས་སྐྱེ་
འགྱུར་ལ་དགའ་བ་བསྒོམ་པ་ཙམ་གྱིས་ཆོག་ཅེས་པའི་དོན་དུ་སྣང་བས། འདིར་སྐབས་ཀྱི་
རྣལ་འབྱོར་པ་ལ་དོན་ཐ་དད་པ་གཉིས་བཅོས་ནས། ཉམས་ལེན་ཐ་དད་པ་གཉིས་བྱེད་
དགོས་པ་མ་ཡིན་ནོ། །དེས་ན་འདི་ལ་གཉིས། ཐུན་མོང་བའི་ཉམས་སྣང་རྒྱུད་ལ་སྐྱེས་སྐྱེས་
བསྒོམ་པ་དང་། ཐུན་མོང་མ་ཡིན་པའི་ཉམས་སྣང་སྐྱེ་འགྱུར་ལ་ངེས་ཤེས་བསྒོམ་པའོ། །
དང་པོ་ཐུན་མོང་བའི་ཉམས་སྣང་རྒྱུད་ལ་སྐྱེས་སྐྱེས་བསྒོམ་པ་ལའང་། ཁྲིད་སྔ་མ་རྣམས་
ཀྱིས་བློ་ཆོས་ལ་བསྐུལ། ཆོས་ཐར་པའི་ལམ་དུ་ལོངས་ངེས་པ་ཡིན་ཀྱང་། ཐེག་པ་དམན་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
པར་གོལ་ན་ལམ་འཁྲུལ་པ་ཡིན་པས། ལམ་མ་འཁྲུལ་པ་ཐེག་པ་ཆེན་པོའི་ལམ་སྣེ་ཟིན་
དགོས། དེ་ལ་གསུམ། བྱམས་པ་བསྒོམ་པ། སྙིང་རྗེ་བསྒོམ་པ། བྱང་ཆུབ་ཀྱི་སེམས་བསྒོམ་
པའི་ཁྲིད་དོ། །དེ་ལྟར་ཐོས་བསམ་གྱིས་བརྡ་སྤྲད་པ་བཞིན་བྱམས་སྙིང་རྗེ་བྱང་ཆུབ་ཀྱི་
སེམས་གསུམ་བཅོས་མ་མ་ཡིན་པར་རྒྱུད་ལ་སྐྱེས་པ་ནི་ཐུན་མོང་བའི་ཉམས་སྣང་མཚན་
ཉིད་པ་རྒྱུད་ལ་སྐྱེས་པ་ཡིན་པས་འདི་ལ་འབད་པར་བྱའོ། ། །
དེའང་འཁོར་བ་ལས་ཐར་འདོད་ཀྱི་བསམ་པ་དྲག་པོ་རྒྱུད་ལ་སྐྱེས་ཀྱང་། རང་ཉིད་
གཅིག་པུ་ཞི་བདེ་དོན་དུ་གཉེར་བ་ནི་རང་གི་མ་གཡང་ལ་ལྷུང་བ་མཐོང་ཞིང་དེ་འཛིན་པའི་
ནུས་པ་ཡོད་བཞིན་བློས་བཏང་བ་དང་འདྲ་བར་ངོ་ཚ་དང་ཁྲེལ་བོར་བ་ཡིན་ཏེ། སློབ་སྤྲིང་
ལས། ཉེ་དུ་འཁོར་བའི་རྒྱ་མཚོའི་ནང་དུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་
བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་བོར་ཏེ། །གལ་ཏེ་གཅིག་ཐར་བྱེད་ན་དེ་ལས་
ཁྲེལ་བོར་མེད། །ཅེས་སོགས་དང་། རྗེ་བཙུན་གྲགས་པའི་གསུང་ལས། བདག་གཅིག་པུ་
ཐར་བས་ཕན་པ་མེད། །ཁམས་གསུམ་གྱི་སེམས་ཅན་ཕ་མ་ཡིན། །ཕ་མ་སྡུག་བསྔལ་གྱི་
གསེབ་ཏུ་བཞག །བདག་བདེ་བར་འདོད་པ་ཐེ་ལེ་ལེ། །ཞེས་གསུངས་པ་ཡིན། དེས་ན་ཕ་
མ་སེམས་ཅན་ཡོངས་ཀྱི་དོན་དུ་བླ་མེད་ཐར་པ་འཐོབ་འདོད་ཀྱི་བྱང་ཆུབ་ཀྱི་སེམས་སྐྱེ་
དགོས། དེ་སྐྱེ་བ་ལ་སྙིང་རྗེ་བཅོས་མ་མ་ཡིན་པ་ཞིག་སྐྱེ་དགོས། དེ་སྐྱེ་བ་ལ་བྱམས་པའི་
སེམས་རྣལ་མ་ཞིག་རྒྱུད་ལ་སྐྱེ་དགོས་པས། སྙིང་རྗེའི་ཆུ་བ་བྱམས་པ་སྟེ། །ཞེས་གསུངས་
པ་ཡིན་པས། དང་པོ་བྱམས་པ་བསྒོམ་པ་ལ་གསུམ། ཐོག་མར་ཉེ་བ་ལ་བསྒོམ་པ། བར་དུ་
དགྲ་ལ་བསྒོམ་པ། མཐར་སེམས་ཅན་ཐམས་ཅད་ལ་བསྲེས་ཏེ་བསྒོམ་པའོ། །དང་པོ་ཐོག་
མར་ཉེ་བ་ལ་བསྒོམ་པ་ལའང་གསུམ། དང་པོར་མ་ལ་བསྒོམ། དེ་ནས་གཉེན་ལ་བསྒོམ།
དེ་གཞན་ལ་བསྲེ་བའོ། །
དང་པོ་མ་ལ་བསྒོམ་པ་ལ་བཞི། མ་བསམ་པ། དྲིན་བསམ་པ། དྲིན་ལན་འཇལ་
སྒོ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བར་བསམ་པ། དེའི་ཕྱིར་བྱམས་པ་དངོས་བསམ་པའོ། །དང་པོ་མ་བསམ་པ་ནི། རང་གི་
མ་དེ་གསོན་གཤིན་ཇི་ལྟར་ཡང་དབྱིབས། ཁ་དོག །ཟས་གོས། འགྲོ་འདུག་སོགས་ཡིད་
ལ་བསམ་པའོ། །གཉིས་པ་དྲིན་བསམ་པ་ནི། བདག་གི་མ་འདི་དྲིན་ཆེ་སྟེ། ཐོག་མར་
གཅེས་པའི་ལུས་སྲོག་བྱིན། བར་དུ་འཕྲོད་པའི་བཟའ་བཏུང་བྱིན། ཐ་མར་ཕོངས་པའི་
ནོར་དངོས་བྱིན་པས་དྲིན་ཆེ་བར་བསམ་མོ། །དང་པོ་ཐོག་མར་གཅེས་པའི་ལུས་སྲོག་བྱིན་
པས་དྲིན་ཆེ་བར་བསམ་པ་ནི། ཟླ་བ་བཅུའི་བར་དུ་མངལ་དུ་བཟུང་། རང་གི་བདེ་བ་དང་
ལྟོགས་སྐོམ་སོགས་ཁྱད་དུ་གསད། ཕན་གནོད་ཀྱི་ཟས་དང༌། སྤྱོད་ལམ་ལ་སྤང་བླང་
ཐམས་ཅད་རང་གི་བུའི་ཆེད་དུ་བསམ་ནས་བྱས་ཏེ་དལ་འབྱོར་གྱི་ལུས་སྲོག་བྱིན་པས་དྲིན་
ཆེ་བ་ཡིན། གཉིས་པ་བར་དུ་འཕྲོད་པའི་བཟའ་བཏུང་བྱིན་པས་དྲིན་ཆེ་བར་བསམ་པ་ནི།
མངལ་ནས་བཙས་ཕྱིན་བརྩེ་བའི་སེམས་ཀྱིས་བསྐྱངས། བྱམས་པའི་མིག་གིས་བལྟས།
སྙན་པའི་མིང་ནས་བོས། ཁར་ཟས་བསྟོད། ལུས་ཀྱི་དྲོད་ལ་བཅེར། མི་གཙང་བ་ལག་པས་
ཕྱིས། མངར་བའི་ནུ་ཞོ་བསྣུན། མེ་ཆུ་གཡང་སོགས་ལས་བསྲུངས། སྙིང་གི་དུམ་བུ་ལྟར་
འབྲལ་མེད་དུ་བསྐྱངས་པས་དྲིན་ཆེའོ། །གསུམ་པ་ཐ་མར་ཕོངས་པའི་ཟས་ནོར་དངོས་བྱིན་
པས་དྲིན་ཆེ་བར་བསམ་པ་ནི། ཟ་མི་ཤེས་པ་ལ་ཟ་ལུགས་སོགས་དང་། འགྲོ་ལུགས།
འདུག་ལུགས། སྨྲ་ལུགས་སོགས་བླང་དོར་བསྟན། མཚན་གཉིད་བཅག །ཉིན་ངལ་དུབ་
སྤངས་ཏེ་ཟས་ནོར་ཆོག་མི་ཤེས་པ་བསགས། རང་གི་ཆེད་དུ་བཟའ་བཏུང་དང་གོན་མ་ནུས།
གཞན་གྱི་ཕྱིར་དུ་གཏོང་མ་ནུས་པའི་ཟས་གོས་ལོངས་སྤྱོད་ཐམས་ཅད་བྱིན་པས་དྲིན་ཆེ་བ་
ཡིན། གསུམ་པ་དྲིན་ལན་འཇལ་བར་བསམ་པ་ནི། དེ་ལྟར་དྲིན་དྲན་པས་ལུས་འདུག་མི་
ཚུགས་མཆི་མ་དཀུ་བ་ལྟར་གྱུར་ཀྱང་། དྲིན་ལན་འཇལ་འདོད་ཀྱི་བསམ་པ་མ་སྐྱེས་ན་ཐ་
ཤལ་བ་ཡིན་ཏེ། མི་གང་དྲིན་དུ་མི་གཟོ་བ། །དེ་ནི་སྐྱེས་བུ་ཐ་ཤལ་ཡིན། །ཞེས་བཤད་པ་
ལྟར་ཡིན་པས། མ་འདིའི་དྲིན་ལན་ཁྱེར་བའི་ཐབས་ཤིག་ཅི་ནས་ཀྱང་བྱེད་སྙམ་ཉིན་མཚན་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
དུ་བསམ་དགོས་པ་ཡིན་ནོ། །བཞི་པ་བྱམས་པ་དངོས་ནི། སེམས་ཅན་རྣམས་ལ་བརྩེ་བ་
ཅན། །ཕྲད་དང་བྲལ་བའི་དགོངས་པ་ཅན། །ཞེས་དང་། འགྲོ་ལ་ཕན་པ་ཉེར་སྒྲུབ་པ། །
བྱམས་པ་ཆེན་པོ་ཞེས་བྱའོ། །ཞེས་པ་ལྟར། འགྲོ་བ་ལ་ཕན་པར་འདོད་པའི་བསམ་པ་ཞིག་
ཡིན་ལ། དེའང་གནས་སྐབས་ཀྱི་ཟས་ནོར་ལོངས་སྤྱོད་སོགས་ཀྱི་ཕན་འདོགས་པའང་
བཟང་མོད་ཀྱི། མཐར་ཐུག་གི་ཕན་བདེ་ལ་འགོད་པ་ནི་དྲིན་ལན་གྱི་མཆོག་ཡིན་པས།
བདག་གི་མ་འདི་ཚེ་རབས་ཐམས་ཅད་དུ་འབྲས་བུ་ལུས་སེམས་བདེ་བ་ཞིག་དང་། བདེ་བ་
དེའི་རྒྱུ་ལུས་ངག་ཡིད་གསུམ་གྱིས་དགེ་བ་སྤྱོད་པ་ཞིག་བྱུང་ན་ཅི་མ་རུང་སྙམ་པས། སྐྱབས་
ཡུལ་བླ་མ་མཆོག་གསུམ་དང་། དྲིན་ཅན་མ་རྒན་གསལ་གདབ། སྐྱབས་འགྲོ། གསོལ་
འདེབས། ངེས་འབྱུང་གིས་གསལ་འདེབས་དྲག་ཏུ་བྱས་ཏེ། བདག་གི་མ་འདི་ཚེ་རབས་
ཐམས་ཅད་དུ་འབྲས་བུ་ལུས་དང་སེམས་བདེ་བར་གྱུར་ཅིག །རྒྱུ་སྒོ་གསུམ་དགེ་བ་ལ་སྤྱོད་
པར་གྱུར་ཅིག །ཅེས་ལན་གྲངས་མང་དུ་བརྗོད།
ཡང་སྨྲས་པ། མ་དྲིན་ཅན་གྱི་དྲིན་ལ་ཁྱེར་དུས་མེད། །མ་སྡུག་བསྔལ་དུ་འཕྱན་པ་
བློས་མི་བཟོད། །སྐྱབས་བསླུ་མེད་མཆོག་གསུམ་བྱིན་རླབས་ཀྱིས། །མ་བདེ་ཆེན་གྱི་
གནས་སུ་འདྲེན་པར་མཛོད། །ཅེས་སོགས་དེ་ལྟར་བསམ་པས། མ་ལ་བྱམས་པའི་སེམས་
བཅོས་མ་མ་ཡིན་པ་ལུས་ཀྱི་བ་སྤུ་ལྡང་ཞིང་མིག་ནས་མཆི་མ་འཁྲུགས་པ། སེམས་ལ་མས་
བརྩེ་བ་ལས་ཀྱང་ལྷག་པའི་ཕན་འདོད་ཀྱི་གདུངས་སེམས་འབྲལ་མི་ཕོད་པ་སྙིང་ལ་ཤར་ན་
བྱམས་པའི་ཉམས་སྐྱེས་པ་ཞེས་བྱ་བ་ཡིན། རྗེས་བསྔོ་བ་སྨོན་ལམ། འགྲོ་འཆག་ཉལ་
འདུག་གི་སྤྱོད་ལམ་ཐམས་ཅད་དུའང་བྱམས་པའི་ཉམས་སྣང་དེ་དང་མ་བྲལ་བར་
གཅེས་སོ། །གཉིས་པ་ཉེ་དུ་ལ་བསྒོམ་པ་ལའང་། རང་གི་ཕ་སྤུན་ཟླ་སོགས་ལ་དྲིན་དྲན་པ་
སོགས་སྔ་མ་ལྟར་བསམ། གསུམ་པ་དེ་གཞན་ལ་བསྲེ་བའང་། གཞན་ཁ་ལག་གིས་ཕན་
བཏགས་པ་སོགས་དྲན་པར་བྱ། དེ་མིན་ནའང་ཚེ་རབས་ཐོག་མེད་ནས་མ་མ་བྱས་པ་མེད།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
མ་བྱས་རེས་ཀྱི་རྩ་བའི་མ་བཞིན་དྲིན་དྲན་པར་བྱས་ལ་སྔར་བཞིན་བསམ། །
གཉིས་པ་བར་དུ་དགྲ་ལ་བྱམས་པ་བསྒོམ་པ་ལ་གསུམ། ཚེ་རབས་སྔ་མའི་མ་ཡིན་
པ་དང་། རང་གི་ཉེས་པའི་ལེ་ལན་ཡིན་པ་དང་། ཁོ་རང་ལའང་རང་དབང་མ་བྱུང་བ་དང་
གསུམ་མོ། །དང་པོ་ཚེ་རབས་སྔ་མའི་མ་ཡིན་པར་བསམ་པ་ནི། རང་གི་དགྲ་དེ་ཡིད་ཡུལ་
དུ་བསམ། འདི་ལ་བདག་གིས་སྡང་སེམས་མི་རིགས་ཏེ། མ་ཡི་ཐུག་མཐའ་རྒྱ་ཤུག་ཚི་གུ་
ཙམ། །རིལ་བུར་བགྲང་ཀྱང་ས་ཡིས་ལྡང་མི་འགྱུར། །ཅེས་དང་། རྣལ་འབྱོར་དབང་ཕྱུག་
གིས། གནོད་བྱེད་འདི་དག་བདག་གི་མ། །སྔོན་ཆེ་ཡང་ཡང་ཕན་བཏགས་ཀྱང་། །སྨྱོན་པ་
བཞིན་དུ་རང་དབང་མེད། །མི་དགེའི་ལས་ཀྱིས་མནར་མེད་འགྱུར། །ཞེས་པ་ལྟར། ཚེ་
རབས་ཐོག་མེད་ནས་དྲིན་གྱིས་བསྐྱངས་པའི་མ་ཡིན་ཀྱང་། ཚེ་རབས་དུ་མས་བར་ཆོད་
པས་ཕ་མར་ངོ་མ་ཤེས་པར་ཕན་ཚུན་དགྲར་བཟུང་ནས་གནོད་པར་བྱེད་པ་འདི་རང་གཞན་
གཉིས་ཆར་སྨོན་པ་བཞིན་དུ་འཁྲུལ་པ་ཡིན་པས། དེ་ངོ་ཤེས་པར་བྱས་ལ་ཕན་ཅི་ཐོགས་བྱ་
སྙམ་དུ་བསམ། གཉིས་པ་རང་གིས་ཉེས་པའི་ལེ་ལན་ཡིན་པར་བསམ་པ་ནི། དགྲས་ཚུལ་
ལ་གནོད་པ་ནི་རང་གིས་ཚེ་རབས་སྔ་མ་ནས་ཕར་གནོད་པ་བྱས་པའི་ལེ་ལན་ཚུར་འཁོར་
བས་རང་སྐྱོན་ཁོ་ན་ཡིན་གྱི་དགྲ་ཁོའི་སྐྱོན་མ་ཡིན་སྙམ་དུ་རང་ལ་འགྱོད་ཚངས་དང་། ཕར་
ལ་ཕན་ཅི་ཐོགས་ཀྱི་བསམ་སྦྱོར་དྲག་ཏུ་བྱ། རྣམ་པ་གཅིག་ཏུ་ན་རང་རྒྱུད་ཀྱི་ཞེ་སྡང་འདིས་
སྣང་བ་དགྲར་ལངས་པ་ཡིན་པས། ཕྱི་རོལ་གྱི་དགྲ་བཏུལ་བས་མི་ཐུལ་གྱི། རང་རྒྱུད་ཀྱི་ཞེ་
སྡང་གི་འགོང་པོ་འདི་ཐུལ་བའི་ཐབས་ཆོས་ཟབ་མོ་འདི་ཉམས་སུ་བླང་བར་བྱའོ། །ཞེས་
བསམ་པར་བྱ་སྟེ། ཞི་ལྷས། སེམས་ཅན་མི་སྲུན་ནམ་མཁའ་བཞིན། །དེ་དག་གཞོམ་གྱིས་
ཡོངས་མི་ལང་། །ཁྲོ་བའི་སེམས་འདི་གཅིག་བཅོམ་ན། །དགྲ་འདི་ཐམས་ཅད་ཆོམས་དང་
འདྲ། །ཞེས་བཤད་པ་ལྟར་རོ། །
གསུམ་པ་ཁོ་རང་ལའང་རང་དབང་མ་བྱུང་བར་བསམ་པ་ནི། དགྲའི་ཕྱོགས་རྣམས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཀྱིས་རང་ལ་གནོད་པ་བྱེད་པ་ནི་ཁོ་རང་ལ་ལས་ཀྱིས་རང་དབང་མ་བྱུང་བར་ཚེ་སྔ་མའི་
ལས་ངན་པས་མི་འདོད་བཞིན་རྒྱུད་བསྐུལ་བ་ལ་ངེས་པ་དྲངས་ནས། རང་གི་མ་ལས་ཀྱང་།
དགྲ་དེ་ལ་བྱམས་སྙིང་རྗེ་དྲག་ཏུ་བྱ་བར་རིགས་ཏེ། བྱམས་པས། རྟག་ཏུ་ཉེས་པས་རང་
དབང་མེད་པར་བྱས་སེམས་ཀྱིས། །སྐྱེ་བོ་ལ་ནི་བློ་ལྡན་ཉེས་པར་མི་འཛིན་ཏེ། །མི་འདོད་
བཞིན་དུ་ལོག་པར་བསྒྲུབ་པར་འགྱུར་རོ་ཞེས། །སྐྱེ་བོ་དག་ལ་སྙིང་རྗེ་རྣམ་པར་འཕེལ་
ཕྱིར་རོ། །ཞེས་བཤད་པ་ལྟར་རོ། །གསུམ་པ་དེ་ལྟར་བློ་འབྱོངས་ནས། མཐར་མཁའ་
མཉམ་སེམས་ཅན་ཐམས་ཅད་ཡིད་ཡུལ་དུ་བྱས་ཏེ། ཕ་མ་མ་བྱས་པའི་འགྲོ་བ་མི་སྲིད་པར་
ཐག་གཅད། འདི་དག་གི་དྲིན་ལན་ཕན་བདེ་ལ་འགོད་པའི་བསམ་པ་ཁ་ཙམ་མ་ཡིན་པར་
ཤ་ལ་བབས། རུས་ལ་ཐུག་པའི་ཚུལ་དུ་སྐྱབས་འགྲོ་ནས་དམིགས་རིམ་རིམ་པར་གསལ་
གདབ། དགྲ་གཉེན་བར་མའི་འགྲོ་བ་དག་རྒྱུ་དགེ་བ་དང་འབྲས་བུ་བདེ་བ་དང་ལྡན་པར་
གྱུར་ཅིག །ཅེས་དང་། དེ་ལྟར་དུ་སྐྱབས་གནས་བསླུ་བ་མེད་པ་ཁྱེད་རྣམས་ཀྱིས་མཛད་དུ་
གསོལ། ཞེས་གསོལ་འདེབས་སོགས་ཅིས་ཀྱང་སྒོ་གསུམ་ལ་འགྱུར་བ་ཐོན་ངེས་པར་བྱ།
ཡང་སྨྲས་པ། སྡང་དགྲ་བོ་སྙིང་གི་ཚེར་མ་ཅན། །ཚེ་ཐོག་མེད་དྲིན་གྱིས་བསྐྱངས་པའི་མ། །
ལས་འཁྲུལ་ཚབས་ཆེས་པས་ངོ་མ་ཤེས། །བྱམས་སྙིང་རྗེ་སྤྱོངས་ཤིག་ཡུམ་སྲས་མཇལ། །
ཞེས་སོ། །དེ་ལྟར་བྱས་པས་ཕ་རོལ་གྱི་ཚིག་ངན་བསམ་སྦྱོར་གང་གི་རྐྱེན་གྱིས་ཀྱང་བྱམས་
སྙིང་རྗེ་མི་འཕྲོག་ཅིང་འཕེལ་བའི་རྒྱུར་འགྱུར་ན་འབྲས་བུ་བྱམས་པའི་ཉམས་རྒྱུད་ལ་སྐྱེས་
པ་ཞེས་བྱའོ། ། །
གཉིས་པ་སྙིང་རྗེ་བསྒོམ་པ་ལ། སྙིང་རྗེ་ཆོས་ཀྱི་རྩ་བ་ཡིན་པས་འདི་རྒྱུད་ལ་སྐྱེ་ངེས་
པར་བྱ་སྟེ། བྱམས་པས། སྙིང་རྗེ་ཆེན་པོ་ཡོན་ཏན་འབྱུང་གནས་ཀྱིས། །སེམས་ཅན་རྣམས་
ལ་སྙིང་རྗེ་སུ་མི་བྱེད། །ཅེས་དང་། རྩ་བ་སྙིང་རྗེ་མེད་གྱུར་ན། །དཀའ་སྤྱད་བཟོད་པ་ཉིད་
མི་འགྱུར། །ཞེས་སོགས་གསུངས་པ་ཡིན། དེའི་རྩ་བའང་བྱམས་པ་ཡིན། དེ་རྒྱུད་ལ་སྐྱེས་
བྱ



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ན་འདི་ལ་ཚེགས་མེད། དེས་ན་སྙིང་རྗེའི་ངོ་བོའང་། ཟླ་བས། སྡུག་བསྔལ་ཅན་རྣམས་
ཡོངས་སྐྱོབ་པ། །ཐུགས་རྗེ་ཆེན་པོ་ཞེས་བརྗོད་དོ། །ཞེས་སེམས་ཅན་སྡུག་བསྔལ་ལས་
སྐྱོབ་པར་འདོད་པའི་ཆ་ནས་སྙིང་རྗེ་དང་། ཕན་འདོགས་པའི་ཆ་ནས་བྱམས་པ་ཞེས་བཤད་
པས། བློ་འཁུལ་ཆེ་ཆུང་ཙམ་མ་གཏོགས་གནད་གཅིག་པ་ཡིན། དེས་ན་འདི་བསྒོམས་པ་
ལ་གསུམ། སེམས་ཅན་ལ་དམིགས་པའི་སྙིང་རྗེ། ཆོས་ལ་དམིགས་པའི་སྙིང་རྗེ། དམིགས་
མེད་ལ་དམིགས་པའི་སྙིང་རྗེ་བསྒོམ་པའོ། །འདི་གསུམ་ལ་བཀའ་བསྟན་བཅོས་ལས་ཁྱད་
པར་སྣ་ཚོགས་བཤད་ཀྱང་། ཇོ་ལྕགས་མ་ལས། ཡུལ་སེམས་ཅན་སྡུག་བསྔལ་གྱིས་ཉེན་པ་
རྣམས་ལ་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྙམ་པ་སེམས་ཅན་
ལ་དམིགས་པ་དང་། སྡུག་བསྔལ་གྱི་རྒྱུ་མ་རིག་པ་ཡིན་པས་མ་རིག་པ་དང་བྲལ་བར་
འདོད་པ་ཆོས་ལ་དམིགས་པའི་སྙིང་རྗེ་དང་། སེམས་ཅན་ཐམས་ཅད་ངོ་བོ་ཉིད་ཀྱིས་ཡང་
དག་པར་མ་གྲུབ་པ་ཡིན་ཡང་སེམས་འཛིན་པ་དང་བཅས་པ་ལ་དམིགས་པ་མེད་པའི་སྙིང་
རྗེ་བསྒོམ་པར་བྱའོ། །ཞེས་གསུངས་པའི་གནད་ཟིན་དགོས། དེའང་འདི་གསུམ་གྱི་
དམིགས་ཡུལ་སེམས་ཅན་ཐ་དད་པ་གསུམ་ཡོད་པ་མ་ཡིན་གྱི། སྒོམ་མཁན་དང་། བསྒོམ་
བྱའི་སྙིང་རྗེའི་བློའི་རྣམ་པ་ལ་ཁྱད་ཞུགས་པ་ཡིན་པས། སྒོམ་མཁན་གང་ཟག་སུའང་རུང་
བས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པ་ནི་སྙིང་རྗེ་དང་པོ་སྟེ།
སྙིང་རྗེ་འདི་ཙམ་ཕྱི་རོལ་པ་ལའང་ཡོད་སྲིད། སྒོམ་མཁན་གང་ཟག་དེས་གང་ཟག་བདག་
མེད་རྟོགས་པའི་ལྟ་བས་ཟིན་པར་བྱས་ཏེ། ཡུལ་སེམས་ཅན་དེ་མ་རིག་པ་དང་བྲལ་བར་
འདོད་པ་ནི་ཆོས་ལ་དམིགས་པའི་སྙིང་རྗེ་སྟེ། སྐབས་འདིའི་མ་རིག་པ་ནི། ཆོས་ཀྱི་གྲགས་
པས། གཏི་མུག་ཉེས་པའི་རྩ་བ་སྟེ། །དེ་ཡང་སེམས་ཅན་འཛིན་པ་ཡིན། །ཞེས་པའི་བདག་
འཛིན་དེ་ལ་དགོངས་པར་སྣང་བས། སྙིང་རྗེ་དེ་ཙམ་ཐེག་པ་དམན་པ་ལའང་ཡོད་སྲིད།
སྒོམ་པ་པོས་ཆོས་ཐམས་ཅད་རང་བཞིན་གྱིས་མ་གྲུབ་པར་ཤེས་པའི་ལྟ་བས་ཟིན་པར་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
བྱས་ཏེ། སེམས་ཅན་སྡུག་བསྔལ་དང་བྲལ་བར་འདོད་པ་ནི་དམིགས་པ་མེད་པའི་སྙིང་རྗེ་
ཡིན་ལ། འདི་ནི་ཐེག་པ་གཞན་དང་མ་འདྲེས་པའོ། །སྙིང་རྗེ་འདིས་ཟིན་པའི་བྱང་ཆུབ་ཀྱི་
སེམས་ནི་སྟོང་ཉིད་སྙིང་རྗེའི་སྙིང་པོ་ཅན་གྱི་བྱང་ཆུབ་ཀྱི་སེམས་ཞེས་གྲགས་པ་དེ་ཡིན་པས་
གནད་འདི་རྟོགས་པ་སྙིང་ལ་གཅེས་སོ། །དེས་ན་སྙིང་རྗེ་གསུམ་པོ་རིམ་ཅན་བསྒོམས་ཀྱང་
ཆོག་མོད། ཕྱི་མ་རྣམས་སྔ་མ་སྔ་མའི་ནང་ཚན་ཡིན་པས་གཅིག་ཏུ་དྲིལ་ནས་བསྒོམ་པར་
བྱའོ། །
བསྒོམ་པའི་ཚུལ་ནི། ཐོག་མར་རྩ་བའི་མ་བསམ་སྟེ་དྲིན་དྲན། དེ་དང་དགྲ་གཉེན་
བར་མ་མཐའ་དག་བསྲེས་ཏེ། ཚེ་རབས་ཐོག་མེད་ནས་ཕན་བཏགས་པའི་དྲིན་ཅན་ཤ་སྟག་
ཡིན་ཀྱང་། ངོ་མ་ཤེས་པར་གནོད་པ་འབའ་ཞིག་བསྐྱལ་བར་རང་ཉིད་མཚང་ཆེ། དེ་བས་
འདི་རྣམས་ལ་དྲིན་ལན་དུ་དྲིན་དང་། ཕན་ལན་དུ་ཕན་ཅི་ཐོགས་བྱས་ཏེ། ཚེ་རབས་ཐམས་
ཅད་དུ་འབྲས་བུ་སྡུག་བསྔལ་དང་། སྡུག་བསྔལ་གྱི་རྒྱུ་མི་དགེ་བ་དང་། དེའི་རྒྱུ་བདག་ཏུ་
རྨོངས་པའི་མ་རིག་པ་དང་། དེའི་རྩ་བ་གནས་ལུགས་ལ་རྨོངས་པའི་མ་རིག་པ་དང་བྲལ་
ངེས་པ་ཞིག་བྱ་སྙམ་དུ་སྙིང་ཐག་པ་ནས་བསྐྱེད། གོང་ལྟར་སྐྱབས་འགྲོ། ངེས་འབྱུང་།
བྱམས་པ་བསྒོམ་པའི་བར་གསལ་གདབ། འདི་རྣམས་སྡུག་བསྔལ་མྱོང་བའང་གང་ཟག་གི་
བདག་མེད་པ་ལ་བདག་ཏུ་བཟུང་བས། བདག་གཞན་གཉིས་སུ་ཕྱེ། ཆགས་སྡང་རྨོངས་
གསུམ་གྱིས་ལས་བསགས་པས་ལན། བདག་འཛིན་དེའང་ཆོས་ཀྱི་གནས་ལུགས་ལ་
རྨོངས་པས་ལན་ཏེ། སྣང་གྲགས་རིགས་གསུམ་འདི་དག་རྩ་བ་མ་རིག་པས་བསླད་པའི་
ལས་ཀྱིས་འཁྲུལ་སྣང་རྨི་ལམ་གྱི་སྣང་བ་ལྟ་བུ་ཡིན་པ་ལ་གནས་ཚུལ་དེ་མ་ཤེས་པར་བདེན་
པར་བཟུང་བ་འདིས་ཉེས་པ་ཡིན་སྙམ་པས། ཆོས་ཐམས་ཅད་བདེན་མེད་སྒྱུ་མ་རྨི་ལམ་ལྟ་
བུར་བུན་ནེ་ཤིག་གེ་བ། བདེན་སྟོང་གི་གནད་རིག་པའི་ལྟ་བ་ལ་ཡུན་རིང་དུ་མཉམ་པར་
བཞག །དེ་ལྟ་བུའི་ལྟ་བ་ལ་ངེས་པ་རྙེད་ན་དེ་མ་རྟོགས་པའི་སེམས་ཅན་ལ་བཅོས་མིན་གྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
སྙིང་རྗེ་དང་། ལས་འབྲས་ལ་ཡིད་ཆེས་རྙེད་པ་ཆབ་ཅིག་ཏུ་འབྱུང་བ་ཡིན་པས། ལྟ་བ་དེའི་
ངང་ནས་གནས་ལུགས་མ་རྟོགས་པར་སྡུག་བསྔལ་འདི་མྱོང་བ་སྙིང་རྗེ་སྙམ་པས། སེམས་
ཅན་འདི་རྣམས་སྡུག་བསྔལ་དང༌། སྡུག་བསྔལ་གྱི་རྒྱུ་མི་དགེ་བ་དང་། དེའི་རྒྱུ་བདག་
འཛིན་དང་། དེའི་རྩ་བ་མ་རིག་པ་དང་བྲལ་བར་གྱུར་ཅིག་ཅེས་ཤུགས་དྲག་ཏུ་བརྗོད་ཅིང་།
རྣལ་འབྱོར་དབང་ཕྱུག་གིས། ཐོག་མེད་བརྩེ་བས་བསྐྱངས་པ་ཡི། །དྲིན་ཆེན་རྣམས་ལ་སྙིང་
རྗེ་བསམ། །སྔོན་ཚེ་ཡང་ཡང་ཕན་བཏགས་ཀྱང་། །སྨྱོན་པ་བཞིན་དུ་རང་དབང་མེད། །མི་
དགེའི་ལས་ཀྱིས་མནར་མེད་འགྱུར། །དེ་ལྟར་ཤེས་ན་སེམས་ཅན་ལ། །སྙིང་རྗེ་མཐར་ཕྱིན་
འགྱུར་བ་ཡིན། །ཞེས་གསུངས་པ་དེ་ཡང་ཡང་བརྗོད་དོ། །ཡང་སྨྲས་པ། ཕན་ལན་གནོད་
པས་འཇལ་བའི་གཏི་མུག་ཅན། །གནོད་ལན་གནོད་པས་འཇལ་བའི་དམུ་རྒོད་པོ། །ཡང་
ལན་སྡུག་བསྔལ་མྱོང་ཚེ་མི་འགྱོད་དམ། །གནོད་ལན་ཕན་པས་བསྒྲུབ་པར་བྱིན་གྱིས་
རློབས། །ཞེས་སོ། །ལྟ་བ་དེས་ཟིན་པའི་སྙིང་རྗེ་ནི། ཡུལ་སེམས་ཅན་ལ་དམིགས་པས་
སྙིང་རྗེ་དང་པོ་ཚང་། གང་ཟག་གི་བདག་མེད་རྟོགས་པའི་ལྟ་བས་ཟིན་པས་གཉིས་པའང་
ཚང་། ཆོས་ཀྱི་བདག་མེད་རྟོགས་པའི་ལྟ་བས་ཟིན་པས་གསུམ་པ་དངོས་ཡིན་པའི་གནད་
ཀྱིས་འདིའི་ཉམས་སྣང་རྒྱུད་ལ་སྐྱེ་ངེས་པར་བྱ་སྟེ། ལྟ་བ་དེའི་ངང་ནས་སེམས་ཅན་གང་
དང་འཕྲད་ཀྱང་སྙིང་རྗེ་ལྷུག་པར་འཆར་ན་ཉམས་དེ་སྐྱེས་པ་ཞེས་བྱའོ། །ཡང་སྨྲས་པ།
ཡུལ་སེམས་ལ་དངོས་པོར་འཛིན་པའི་བློས། །སེམས་བཅོས་མིན་གྱི་སྙིང་རྗེ་ཅི་སྐྱེས་
ཀྱང་། །མ་སེམས་ཅན་གྱི་དྲིན་ལན་མི་ཁྱེར་བས། །སེམས་འཛིན་པ་ཐོང་ཞིག་སྙིང་གི་བུ། །
ཞེས་སོ། །དེ་ལྟར་ལྟ་བས་ཟིན་པའི་སྙིང་རྗེ་སྐྱེས་ན་བྱང་ཆུབ་ཀྱི་སེམས་སྐྱེ་བའི་སྣོད་དུ་རུང་
བས། གསུམ་པ་བྱང་ཆུབ་ཀྱི་སེམས་བསྒོམ་དགོས། དེའང་སྟོང་ཉིད་རྟོགས་པའི་ལྟ་བས་
སྲིད་པ་འཁོར་བའི་མཐའ་མནན། བཅོས་མིན་གྱི་སྙིང་རྗེས་ཞི་བའི་མཐའ་མནན་ཏེ། སྲིད་
ཞིའི་མཐར་མ་ལྷུང་བར་ཕ་མའི་དོན་དུ་བླ་མེད་བྱང་ཆུབ་སྒྲུབ་པའི་ཐབས་ཁྱད་པར་ཅན་
88



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ལྷག་བསམ་རྣམ་དག་ཅིག་ལ་བྱང་ཆུབ་ཀྱི་སེམས་ཞེས་འཇོག་པས། དེ་རྒྱུད་ལ་སྐྱེས་ན་
ཐམས་ཅད་མཁྱེན་པ་སྒྲུབ་པའི་ལམ་མ་འཁྲུལ་བ་ཡིན་པས་འདི་གནད་དུ་ཆེ་སྟེ། ཞི་ལྷས།
བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡོམས་པའི་ཉམ་
ཐག་རྣམས། །བདེ་གཤེགས་རྣམས་ཀྱི་སྲས་ཞེས་རབ་བརྗོད་ཅིང་། །འཇིག་རྟེན་ལྷ་མིར་
བཅས་པས་ཕྱག་བྱར་འོས། །ཞེས་སོགས་མིང་དོན་འཕོ་བའི་ཡོན་ཏན་ཇི་སྙེད་བཤད་པ་
ཡིན་པས་འདི་བསྒོམ་པ་ལ་གཉིས། ཀུན་རྫོབ་བྱང་ཆུབ་ཀྱི་སེམས་དང༌། དོན་དམ་བྱང་
ཆུབ་ཀྱི་སེམས་སོ། །དང་པོ་ཀུན་རྫོབ་བྱང་སེམས་ལ་གསུམ། སྨོན་པའི་བདག་ཉིད་ཅན་
དང༌། འཇུག་པའི་བདག་ཉིད་ཅན་དང་། དེ་དག་གི་བསླབ་བྱའོ། །དང་པོ་སྨོན་པའི་བདག་
ཉིད་ཅན་ནི། སྦྱོར་བ་སྐྱབས་གསོལ་སོགས་ཀྱིས་དང་བའི་དད་པ་དྲང་། དངོས་གཞི་སྡུག་
བསྔལ་རྣམ་གསུམ་དྲན་པས་སྐྱོ་ཤས་དང་ངེས་འབྱུང་བསྐྱེད། དལ་འབྱོར་རྙེད་དཀའ་དང་
འཆི་བ་མི་རྟག་པས་ལྕག་བྱ། ལས་འབྲས་དྲན་པས་ངོ་ཚ་དང་ཁྲེལ་བསྐྱེད། ཕ་མ་སེམས་
ཅན་འདི་ཀུན་གནས་ལུགས་ཟབ་མོ་ལ་སྒྲིབ་པའི་མ་རིག་པས་མིག་ལྡོངས། དམ་ཆོས་ཟབ་
མོའི་འཁར་བ་དང་བྲལ། དགེ་བའི་བཤེས་གཉེན་གྱིས་དམིགས་བུས་ནི་བོར། མཐོ་རིས་
དང་ཐར་པའི་ངལ་སྟེགས་ནས་བརྡེག་འཆོས་ཏེ་འཁོར་བའི་གཡང་དུ་ལྷུང་། ངན་སོང་
གསུམ་གྱི་བཙོན་རར་འཁྱམས་པའི་འགྲོ་བ་ལ་དམིགས་མེད་ཀྱི་སྙིང་རྗེ་ཡུན་རིང་དུ་བསྒོམ།
འདི་དག་འཁོར་བའི་བཙོན་ར་ལས་འདོན་པའི་ནུས་པ་བདག་ཐ་མལ་པ་འདི་ལ་མི་
འདུག་གི །སུ་ལ་འདུག་ན་ཡང་དག་པར་རྫོགས་པའི་སངས་རྒྱས་སྤངས་རྟོགས་ཀྱི་ཡོན་
ཏན་ནི་རྫོགས། མཁྱེན་པའི་སྤྱན་རས་ནི་གསལ། ཐུགས་བརྩེ་བ་ཆེན་པོའི་རླན་དང་ནི་ལྡན།
སྐྱོབ་པའི་ནུས་མཐུ་བསམ་གྱིས་མི་ཁྱབ་པ་ཁོང་ལ་མངའ་བས། བདག་ཉིད་ཀྱི་ལུས་སེམས་
བདེ་བ་སོགས་ཁྱད་དུ་གསད། ཕ་མ་སེམས་ཅན་གྱི་དོན་དུ་རྫོགས་པའི་སངས་རྒྱས་བསྒྲུབ་
པར་བགྱིའོ། །ཞེས་བརྗོད་ཅིང་བདག་གིས་སེམས་ཅན་འདི་དག་ཐེག་གསུམ་གང་རུང་གི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མྱང་འདས་ལ་བཀོད་དེ་འཁོར་བའི་འབྲོག་དགོན་པ་འདི་ནས་འདོན་ཐུབ་པ་ཞིག་བགྱིའོ། །
ཞེས་སྔར་ལྟར་བརྗོད་ཅིང་ཡིད་ལ་བསམ། ཡང་རིགས་ཅན་གསུམ་ཀའང་རིམ་གྱིས་སྦྱངས་
ནས། མཐར་ནམ་མཁའི་མཐའ་ཀླས་པའི་སེམས་ཅན་ཐམས་ཅད་སྤངས་རྟོགས་མཐར་
ཐུག་པའི་ཐར་པ་ཆེན་པོའི་གྲོང་ཁྱེར་དུ་ཁྲིད་དེ། དུས་གཏན་གྱི་བདེ་བ་ལ་དགོད་པར་
བགྱིའོ། །ཞེས་སྒོ་གསུམ་ཆིག་དྲིལ་གྱིས་ངག་ཏུ་བརྗོད་ཅིང་ཡིད་ལའང་བསམ་པར་བྱའོ། །
ཡང་སྨྲས་པ། དྲིན་ཤེས་ནས་དྲན་པའི་སྙིང་རྗེ་དང་། །ཆོས་སྟོང་ཉིད་རྟོགས་པའི་ལྟ་
བ་ཡིས། །གཞན་ཁོ་ན་སེམས་པའི་ལྷག་བསམ་ཆེ། །བློ་བཅོས་མིན་སྐྱེ་བར་བྱིན་གྱིས་
རློབས། །ཞེས་སོ། །དེས་ན་སེམས་ཅན་གྱི་དོན་དུ་རྫོགས་བྱང་འཐོབ་འདོད་ཀྱི་བསམ་པ་
ལྷང་ངེ་བ་འདི་སྨོན་པའི་སེམས། དེ་དམ་བཅའི་ལྕགས་ཀྱུས་ཟིན་པའམ། ཆོ་གས་ཟིན་ན་
སྨོན་པ་སེམས་བསྐྱེད། དེ་མི་མཐུན་ཕྱོགས་སྤོང་བའི་སེམས་པས་ཟིན་ན་སྨོན་པའི་སྡོམ་པ་
ཞེས་སོ་སོར་ངོས་ཟིན་དགོས་ཏེ། ༧ ས་པཎྜི་ཏས། ཁོ་བོའི་བླ་མ་དཔལ་ས་སྐྱ་པའི་ཞལ་སྔ་
ནས། སྨོན་པའི་སེམས་སྨོན་པ་སེམས་བསྐྱེད། སྨོན་པ་མི་ཉམས་པར་བསྲུང་བ་གསུམ།
འཇུག་པའི་སེམས་འཇུག་པ་སེམས་བསྐྱེད། འཇུག་པ་མི་ཉམས་པར་བསྲུང་བ་དང་གསུམ་
ཡོད། ཅེས་གསུངས་པ་ནི་མདོ་དང་རྒྱུད་ཀྱི་དགོངས་པ་ཕྱིན་ཅི་མ་ལོག་པར་ངེས་སོ། །ཞེས་
དང༌། དེ་ལྟར་སྨོན་འཇུག་གི་སེམས་བསྐྱེད་པ་སྡོམ་པ་མ་ཡིན་ལ། སྨོན་འཇུག་གི་སེམས་
བསྐྱེད་པ་ལ་མི་མཐུན་ཕྱོགས་གཞི་དང་བཅས་པའི་སྤོང་སེམས་ཡོད་ན་གཉིས་ཀའང་སྡོམ་
པར་འགྱུར་ཏེ། སྡོམ་པའི་མཚན་ཉིད་དང་ལྡན་པའི་ཕྱིར། ཞེས་དང་། དེ་ལྟར་སེམས་པའི་
ངོ་བོ་ཙམ་ཞིག་ཆོ་ག་ལ་མ་ལྟོས་པར་སྐྱེ་བ་ཡིན་ནའང་། སྡོམ་པས་ཟིན་པའི་སེམས་བསྐྱེད་
ཡང་དག་པའི་ལམ་དུ་ཚུད་པ་ནི་ཆོ་ག་ཕུན་སུམ་ཚོགས་པ་ལས་སྐྱེ་བ་ཡིན་ནོ། །ཞེས་སོགས་
ལ་ཞིབ་ཏུ་བརྟགས་པས་ཤེས་པ་ཡིན། དེས་ན་སེམས་བསྐྱེད་ཀྱི་ཁྲིད་ཀྱི་སྐབས་འདིར།
སློབ་དཔོན་ལས་ལུགས་གཉིས་གང་རུང་གིས་སེམས་བསྐྱེད་བླང་ཐུབ་ན་རབ། དེ་མ་བྱུང་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ནའང་། རང་གིས་རྟེན་གྱི་དྲུང་དུ་མཆོད་པ་བཤམ། སྦྱོར་བ་ཡན་ལག་བདུན་པ་སྔོན་དུ་
བཏང་། དངོས་གཞི་ནི། སངས་རྒྱས་ཆོས་དང་དགེ་འདུན་ལ། །བྱང་ཆུབ་སྙིང་པོར་སྐྱབས་
སུ་མཆི། །ཇི་ལྟར་སྔོན་གྱི་བདེ་གཤེགས་ཀྱིས། །ཞེས་སོགས་བློ་ལ་ཀ་གཉིས་ལན་གསུམ་
བཟླས་པའི་མཐར། བྱང་ཆུབ་སེམས་ནི་བསྐྱེད་བགྱི་ཞིང་། །ཞེས་པའི་ཚེ་སྨོན་འཇུག་གི་
སེམས་བསྐྱེད་གཉིས་དང་། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་
བསླབ་པར་བགྱིའོ། །ཞེས་པའི་ཚེ་སྨོན་འཇུག་གི་སྡོམ་པ་གཉིས་སྐྱེས་པའི་ངེས་པ་རྙེད་པར་
བྱས་ནས། དེང་དུས་བདག་ཚེ་ཞེས་སོགས་ཀྱིས་རང་གཞན་དགའ་བ་བསྒོམ་པའི་སེམས་
བསྐྱེད་ཆོ་གས་བླངས་ནས་ཁྲིད་སྐྱོང་བ་ནི་གནད་དུ་ཆེ་སྟེ། སློབ་དཔོན་ཛེ་ཏཱ་རི་པས། ཐོག་
མར་སྨོན་སེམས་སྔོན་དུ་བཏང་ནས། དེ་རྗེས་སྨོན་འཇུག་གི་སེམས་བསྐྱེད་གཉིས་སྟབས་
གཅིག་ཏུ་བླང་། དེ་རྗེས་སྨོན་འཇུག་གི་སྡོམ་པ་གཉིས་སྟབས་གཅིག་ཏུ་ལེན་པའི་ཆོ་ག་
མཚམས་བཅད་ནས་མཛད་ཀྱང་། འདིར་ས་པཎྜི་ཏས། སློབ་དཔོན་ཞི་བ་ལྷ་ནི་སེམས་
བསྐྱེད་འབོགས་པ་ཉིད་ལས་སྡོམ་པ་ལེན་པའི་ཆོ་ག་ལ་སོགས་པ་མི་བཞེད་ཅེས་དང༌།
སློབ་དཔོན་འཕགས་པའང་སེམས་བསྐྱེད་དང་སྡོམ་པ་སྟབས་གཅིག་ཏུ་ལེན་པ་འདི་བཞེད་
པ་ཡིན་ནོ། །ཞེས་གསུངས་པའི་དོན་ནི། ཛེ་ཏཱ་རི་པ་སྨོན་འཇུག་གི་སེམས་བསྐྱེད་འབོགས་
པའི་ཆོ་ག་དང་། དེའི་སྡོམ་པ་འབོགས་པའི་ཆོ་ག་སྡེ་ཚན་བཅད་ནས་སོ་སོར་མཛད་ཀྱང་།
འདིར་ཆོ་གའི་དཀྱུས་གཅིག་ལ་གཉིས་ཆར་བར་མ་ཆད་པར་སྟབས་གཅིག་ལེན་ཞེས་པའི་
དགོངས་པར་སྣང་བའི་ཕྱིར་རོ། །
གཉིས་པ་འཇུག་སེམས་བསྒོམ་པ་ལ། སྔར་གྱི་སྨོན་སེམས་དེ་སྡོམ་པས་མ་ཟིན་ན་
འཁོར་བར་མངོན་མཐོའི་བདེ་འབྲས་ཙམ་ལས། ཐར་པའི་བདེ་འབྲས་རྒྱུན་མི་འཆད་པ་དེ་
མི་འབྱུང་སྟེ། ཞི་ལྷས། བྱང་ཆུབ་སྨོན་པའི་སེམས་ལས་ནི། །འཁོར་ཚེ་འབྲས་བུ་ཆེར་འབྱུང་
ཡང་། །ཇི་ལྟར་འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་བ་མིན། །
91



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཞེས་བཤད་པས། འཇུག་སེམས་རྒྱུད་ལ་སྐྱེ་དགོས། དེ་གཉིས་ཀྱི་ཁྱད་པར་ཡང་། འགྲོ་
བར་འདོད་དང་འགྲོ་བ་ཡི། །བྱེ་བྲག་རིམ་བཞིན་ཤེས་པ་ལྟར། །ཞེས་པའི་གནད། གཞན་
དོན་དུ་སངས་རྒྱས་ཀྱི་སར་འགྲོ་འདོད་པ་དང་། འགྲོ་བའི་ལམ་ལ་བརྩོན་པ་ལྟ་བུ་ཡིན་
པས། གཞན་དོན་དུ་སངས་རྒྱས་ཐོབ་པའི་ཆེད་དུ་སྤྱོད་པ་སྒྲུབ་པར་འདོད་པ་འཇུག་པའི་
སེམས། སེམས་དེ་ལམ་ཕར་ཕྱིན་དྲུག་སོགས་སྤྱོད་པའི་གྲོགས་ཀྱིས་ཟིན་ན་འཇུག་པ་
སེམས་བསྐྱེད། སེམས་བསྐྱེད་དེ་མི་མཐུན་ཕྱོགས་སྤོང་བའི་སྤོང་སེམས་ཀྱིས་ཟིན་ན་འཇུག་
པའི་སྡོམ་པ་ཞེས་སོ་སོར་ངོས་ཟིན་པར་བྱ་ཞིང་། དེ་ལྟ་བུ་བླ་མེད་རྫོགས་བྱང་གི་ལམ་དུ་
ཆུད་པའི་བྱང་ཆུབ་ཀྱི་སེམས་འདི་འབྲས་བུ་ལན་གཅིག་ཙམ་མ་ཡིན་པར། འབྲས་བུ་ཟད་
མེད་གོང་འཕེལ་དུ་འགྱུར་བ་ཡིན་ཏེ། ཞི་ལྷས། དགེ་བ་གཞན་ཀུན་ཆུ་ཤིང་བཞིན་དུ་ནི། །
འབྲས་བུ་བསྐྱེད་ནས་ཟད་པར་འགྱུར་བ་ཡིན། །བྱང་ཆུབ་སེམས་ཀྱི་ལྗོན་ཤིང་རྟག་པར་
ཡང་། །འབྲས་བུ་འབྱིན་ནས་མི་བཟད་འཕེལ་བར་འགྱུར། །ཞེས་བཤད་པ་ཡིན། དེ་ལྟར་
གཞན་དོན་ཡིད་ལ་བསམ་ཞིང་སྦྱོར་བས་ཟིན་པ་དེ་ནི་རང་གཞན་ལ་ཕན་བདེ་མི་ཟད་པ་
འབྱུང་བའི་འབྱུང་གནས་ཀྱང་ཡིན་ཏེ། སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ། །
དེ་ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་
བདེ་འདོད་ལས་བྱུང་། །མང་དུ་བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང་། །
ཐུབ་པ་གཞན་གྱི་དོན་བྱེད་པ། །འདི་གཉིས་ཀྱི་ནི་ཁྱད་པར་ལྟོས། །ཞེས་བཤད་པས་སོ། །
དེས་ན་འཇུག་པ་བྱང་ཆུབ་ཀྱི་སེམས་བསྐྱེད་བསྒོམ་པ་ལ་གསུམ། བདག་གཞན་
མཉམ་པའི་བྱང་ཆུབ་ཀྱི་སེམས་བསྒོམ་པ་དང་། བདག་གཞན་བརྗེ་བའི་བྱང་ཆུབ་ཀྱི་
སེམས་བསྒོམ་པ་དང་། དེ་དག་གི་བསླབ་པར་བྱ་བའོ། །དང་པོ་ནི། བློ་རིམ་གྱིས་སྦྱོང་བའི་
ཕྱིར་ཐོག་མར་བདག་གཞན་མཉམ་པ་བསྒོམ་དགོས་ཏེ། བདག་དང་གཞན་དུ་མཉམ་པ་ནི། །
དང་པོ་ཉིད་དུ་འབད་དེ་བསྒོམ། །ཞེས་བཤད་པ་ཡིན། དེ་བསྒོམ་པའི་ཚུལ་ཡང་། སྐྱབས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
གསོལ་སོགས་སྔོན་དུ་འགྲོ་བས། སྟོང་ཉིད་སྙིང་རྗེའི་སྙིང་པོ་ཅན་གྱི་སྨོན་པའི་སེམས་ལ་
ཡུན་རིང་དུ་མཉམ་པར་གཞག །བདག་ཉིད་ཕ་མ་སེམས་ཅན་འཁོར་བའི་བཙོན་ར་ནས་
འདོན་པར་དམ་བཅས་ནས། དེའི་དོན་དུ་སངས་རྒྱས་ཀྱི་སར་འགྲོ་འདོད་ཀྱི་བསམ་པ་སྐྱེས་
པ་ཙམ་གྱིས་མི་ཆོག །སངས་རྒྱས་ཀྱི་སར་འགྲོ་བའི་ལམ་འཁྲུལ་མེད་ཅིག་རྙེད་དགོས།
དེའི་ལམ་གྱི་འཇུག་སྒོ་བདག་གཞན་མཉམ་བརྗེའི་བྱང་ཆུབ་ཀྱི་སེམས་འདི་ཡིན། དེའི་
གནད་ཀྱང་བདག་བདེ་བར་འདོད་པ་བཞིན་དུ་སེམས་ཅན་གཞན་ཡང་བདེ་བར་འདོད།
བདག་སྡུག་བསྔལ་དང་བྲལ་བར་འདོད་པ་བཞིན་དུ་སེམས་ཅན་གཞན་ཡང་སྡུག་བསྔལ་
དང་བྲལ་བར་འདོད་པ་ཤ་སྟག་ཡིན་པས། བདག་བདེ་བ་བཞིན་དུ་སེམས་ཅན་ཀྱང་བདེ་
བ་ལ་འགོད་ཅིང་དེའི་གྲོགས་བདག་གིས་བྱའོ་སྙམ་དུ་སྙིང་ཐག་པ་ནས་བསམ་པར་བྱ་སྟེ།
ཞི་ལྷས། གང་ཚེ་བདག་དང་གཞན་གཉིས་ཀ །བདེ་བར་འདོད་དུ་མཚུངས་པ་ལ། །བདག་
དང་ཁྱད་པར་ཅི་ཡོད་ན། །གང་ཕྱིར་བདག་གཅིག་བདེ་བར་བརྩོན། །ཞེས་གསུངས་སོ། །
ཡང་སྨྲས་པ། བདག་དང་མཚུངས་པར་མ་གྱུར་འགྲོ་བ་ཀུན། །བདེ་འདོད་ལྷག་བསམ་བྱང་
སེམས་མ་འབྱོངས་ན། །ཕ་མའི་དོན་བྱེད་དམ་བཅའི་ཁུར་ཆེན་པོ། །ཁས་བླངས་འགལ་ལོ་
བླུན་པོ་སྙིང་རུལ་ཅན། །ཞེས་སོ། །
གཉིས་པ་བདག་གཞན་བརྗེ་བ་བསྒོམ་པ་ནི། ས་པཎྜི་ཏས། བྱང་ཆུབ་སེམས་དཔའི་
བསླབ་བྱའི་མཆོག །བདག་གཞན་བརྗེ་བའི་བྱང་ཆུབ་སེམས། །བསྟན་པའི་སྙིང་པོ་ཡིན་
པར་གསུངས། །ཞེས་པ་ལྟར་འདི་ཐེག་ཆེན་ཆོས་ཀྱི་སྙིང་པོ་ཡིན་མོད། འགའ་ཞིག་འདི་
བསྒོམ་དུ་མི་རུང་བར་སྨྲ་བ་དང་། འགའ་ཞིག་སྤྱིར་རུང་ཡང་ས་བརྒྱད་པ་མ་ཐོབ་ན་མི་རུང་
བར་སྨྲ་བ་དང་། འགའ་ཞིག་བརྗེ་བའི་དོན་བདེ་སྡུག་བརྗེ་བ་མ་ཡིན་གྱི། གཅེས་འཛིན་
ཙམ་བརྗེ་བ་ཡིན་ཞེས་སྨྲ་བ་ནི། ཆོས་ཀྱི་གནད་མ་ཟིན་པ་སྟེ། རབ་དབྱེ་ལས། ཁ་ཅིག་བརྗེ་
བའི་བྱང་ཆུབ་སེམས། །སྒོམ་དུ་མི་རུང་ཞེས་སུ་སྨྲ། །འདི་ཡང་གནད་རྣམས་བཅོས་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
དོགས། །ཞེས་གསུངས་པ་ལྟར་ཡིན། དེས་ན་བདག་གཅེས་འཛིན་འགོང་པོ་སྙིང་ལ་
ཞུགས། ཤེས་པ་ཤེས་སུ་མ་བཅུག །བདེ་བ་བདེར་མ་བཅུག །སྐྱོན་ཐམས་ཅད་གཞན་སྐྱོན་
དུ་མཐོང་བས་རང་གཞན་ཐམས་ཅད་སྡུག་བསྔལ་བར་བྱས་པ་ཡིན་ཏེ། ཀླུ་སྒྲུབ་ཀྱིས།
བདག་བདེ་གཞན་གྱི་སྔག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་
དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །ཅེས་གསུངས། འདི་བསྒོམ་པའང་
ཆེས་སྔ་ཁྱད་ཆེ་བ་ཡིན་ཏེ། འདི་སྟོན་པའི་དགེ་བའི་བཤེས་གཉེན་དང་མ་འཕྲད། ཕྲད་ཀྱང་
འདིས་གནད་མ་ཟིན་པས་ཚེ་ཐོག་མེད་ནས་འཁོར་བར་འཁྱམས་དགོས་པ་འདི་ཡིན་ཏེ། ཞི་
ལྷས། གལ་ཏེ་ཁྱོད་ཀྱིས་སྔ་དུས་སུ། །ལས་འདི་བྱས་པར་གྱུར་ན་ནི། །སངས་རྒྱས་ཕུན་
ཚོགས་བདེ་མིན་པ། །འདི་འདྲའི་གནས་སྐབས་སྲིད་མི་འགྱུར། །ཞེས་གསུངས། དེས་ན་
འདི་བསྒོམ་པ་ལ་གཉིས། ཀླུ་སྒྲུབ་ཀྱི་མན་ངག་ལྟར་བསྒོམ་པ་དང་། བྱམས་པའི་མན་ངག་
ལྟར་བསྒོམ་པའོ། །དང་པོ་ཀླུ་སྒྲུབ་ཀྱི་མན་ངག་ལྟར་བསྒོམ་པ་ནི། ཐོག་མར་རང་གི་མ་ལྟ་
བུ་ཡིད་ཡུལ་དུ་བྱ། མ་འདིའི་དྲིན་ལན་དུ་ཚེ་རབས་ཐམས་ཅད་དུ་འབྲས་བུ་སྡུག་བསྔལ་
དང་རྒྱུ་མི་དགེ་བ་དང་ཕྲལ་ནས། རྒྱུ་བདེ་བ་དང་འབྲས་བུ་བདེ་བ་ལ་འགོད་ཐུབ་པ་ཞིག་
བྱེད། དེའི་ཆེད་དུ་རང་གི་གཅེས་འཛིན་དོར་ཏེ། ཕ་མའི་སྡུག་བསྔལ་ཀུན་རང་ལ་བླང་།
རང་གི་བདེ་དགེ་ཕ་མ་ལ་སྦྱིན་སྙམ་པས། སྦྱོར་བ་སྐྱབས་གསོལ། ཕ་མའི་དྲིན་དྲན་པའི་
བྱམས་སྙིང་རྗེ། ཆོས་ཐམས་ཅད་བདེ་སྟོང་སྒྱུ་མ་ལྟ་བུའི་ལྟ་བ་ཡིད་ལ་དྲན་བཞིན་པས།
དྲིན་ཅན་ཕ་མའི་སྡུག་བསྔལ་རྒྱུར་བཅས་བདག་ལ་སྨིན་པར་གྱུར་ཅིག །བརྗོད་པས། ཕ་
མའི་སྡུག་བསྔལ་རང་གི་ལུས་སེམས་ལ་ཐིམ་པས། ཕ་མ་སྡུག་བསྔལ་རྒྱུར་བཅས་དང་
བྲལ་བའི་ངང་དུ་ངལ་སོས་པ་ལྟ་བུར་གྱུར་སྙམ་པ་དང་། བདག་གི་བདེ་བ་རྒྱུར་བཅས་དྲིན་
ཅན་ཕ་མ་ལ་སྨིན་པར་གྱུར་ཅིག །ཅེས་མང་དུ་བརྗོད་། ཡང་སྨྲས་པ། རང་གཅེས་པར་
འཛིན་པའི་མི་བཟད་གདོན། །ཡུལ་བདེ་སྡུག་བརྗེས་ཚེ་དབྱིངས་སུ་ཡལ། །གཞན་གཅེས་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
པར་འཛིན་པའི་བྱང་ཆུབ་སེམས། །མ་འགྲོ་བའི་དྲིན་ལན་ཁྱེར་གྱུར་ཅིག །ཅེས་སོ། །དེ་
བཞིན་དུ་དགྲ་སོགས་གནོད་བྱེད་རྣམས་དང་། དམྱལ་བ་སོགས་སྡེ་ཚན་སོ་སོར་བཅད་པའི་
གཏོང་ལེན་སྔར་བཞིན་བྱ། ཡང་རང་ལ་ནད་དྲག་པོ་བྱུང་བའི་ཚེའང་ནད་ལམ་དུ་སློང་བའི་
ཕྱིར། འདི་ལྟ་བུའི་སྡུག་བསྔལ་མྱོང་བའི་སེམས་ཅན་བསམ་པར་མི་ནུས་པ་ཞིག་ཡོད་པས།
དེ་ཐམས་ཅད་བདག་ཁོ་ན་ལ་སྨིན་པར་གྱུར་ཅིག །སྨིན་ནས་ཀྱང་སེམས་ཅན་དེ་ཐམས་
ཅད་ལ་བདེ་བ་དང་ལྡན་པར་གྱུར་ཅིག །ཞེས་སོགས་དང་། ཡང་གདོན་གྱིས་གནོད་པའི་
ཚེའང་དེ་ལམ་དུ་སློང་བ་ནི། གདོན་འདིའང་ཚེ་རབས་ཐོག་མེད་ཀྱི་མར་བསམ། རང་གི་
གཅེས་འཛིན་རྩ་བ་ནས་བཏང་སྟེ་བདག་གི་བདེ་དགེ་ཁྱོད་ལ་སྨིན། ཁྱོད་ཀྱི་སྡུག་བསྔལ་
རྒྱུར་བཅས་བདག་ལ་སྨིན་པར་གྱུར་ཅིག །ཅེས་སྙིང་ཐག་པ་ནས་བརྗོད་ཅིང་བསམ། དེ་
ལྟར་ཡང་། བདག་ལ་དེ་དག་སྡིག་སྨིན་ཞིང༌། །བདག་དགེ་མ་ལུས་དེར་སྨིན་ཤོག །ཅེས་
གསུངས། དེའི་ཕྱིར་ན་གཅེས་འཛིན་ཞེ་ནས་བཏང་བའི་ལུས་འདི་ལ་ནད་གདོན་སོགས་མི་
འབྱུང་སྟེ། ཕྱི་རོལ་གྱི་ས་རྡོ་བཞིན་ནོ། །དེས་ན་གཅེས་འཛིན་གཏོང་བ་འདི་གནད་དུ་ཆེ་སྟེ།
དེ་བཏང་བས་སྐྱོན་ཐམས་ཅད་རང་གི་ཡིན་པ་དང་། ཡོན་ཏན་ཐམས་ཅད་གཞན་གྱི་ཡིན་
པའི་མཚང་རིག་པས། ལེ་ལན་ཐམས་ཅད་གཅིག་ལ་གདའ། ཞེས་རང་སྐྱོན་ངོས་མ་ཟིན་པ་
དེ་འབྱུང་བས་སོ། །ཡང་སྨྲས་པ། བདག་གཞན་དང་དབྱེར་མེད་བསྲེ་ནུས་ན། །གཞན་
གཅེས་འཛིན་ཕན་སེམས་སྙིང་ལ་འཆར། །རང་བདེ་འབྲས་གཏོང་ལ་ཕོངས་པ་མེད། །
གནད་སྙིང་པོར་ཟིན་པར་བྱིན་གྱིས་རློབས། །ཞེས་སོ། །གཉིས་པ་བྱམས་པའི་མན་ངག་
ལྟར་བསྒོམ་པ་ནི། བྱམས་པས། བདག་དང་གཞན་དུ་མཉམ་པའི་སེམས་ཉིད་དམ། །
བདག་བས་གཞན་ཆེས་སྡུག་པར་མཐོང་ནས་ནི། །དེ་ལྟར་བདག་བས་གཞན་དོན་མཆོག་
ཏུ་གཅེས། །གཞན་གྱི་དོན་གང་རང་གི་དོན་གང་ཡིན། །ཞེས་པ་ལྟར། ཕ་རོལ་པོ་ནད་དང་
མཚོན་སོགས་ཀྱི་སྡུག་བསྔལ་བསམ། དམྱལ་བ་ཚ་གྲང་གི་སྡུག་བསྔལ་ཡིད་ལ་བསམ་སྟེ།
ར



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ཕ་རོལ་པོ་ལུས་སེམས་ཐོག་ཏུ་སྡུག་བསྔལ་མངོན་སུམ་མྱོང་བ་ལས། རང་གི་དེ་ལྟ་བུའི་
སྡུག་བསྔལ་ལ་བློས་མི་བཟོད་པའི་སེམས་ཀྱི་སྡུག་བསྔལ་དེ་ཆེས་ལྕི་བར་བསམ་ཞིང་། དེ་
ལྟ་བུའི་སྡུག་བསྔལ་བདག་གིས་མྱོང་སྟེ་ཕ་རོལ་པོ་བདེ་བ་ཞིག་བྱུང་ན་ཅི་མ་རུང་སྙམ་པས།
སྐྱབས་གསོལ། བྱམས་སྙིང་རྗེ། ལྟ་བ་སོགས་སྔར་བཞིན་གསལ་བཏབ་སྟེ། དེ་ལྟ་བུའི་
སྡུག་བསྔལ་བདག་ལ་སྨིན་ནས་ཕ་རོལ་པོ་བདེ་བ་དང་ལྡན་པར་གྱུར་ཅིག །དེའི་སྡུག་
བསྔལ་བསལ་བའི་ཆེད་དུ་གཞན་འཇིག་རྟེན་པ་དག་གིས་རང་གི་དགྲ་ལ་བརྩེ་བ་མེད་པར་
གནོད་པ་བྱེད་པ་དེ་བས་ཆེས་ལྷག་པར་རང་ལུས་ལ་གནོད་པ་བྱེད་ནུས་པར་གྱུར་ཅིག་སྙམ་
དུ་བསམ་ཞིང་ངག་ཏུ་བརྗོད་ལ། སྦྱོར་བས་ཀྱང་གཞན་ལ་ཕན་ན། རང་གི་བདེ་བ་ཁྱད་དུ་
བསད་དེ་དཀའ་བ་སྣ་ཚོགས་དང་དུ་ལེན་པ་སྟེ། མདོ་རྒྱན་ལས། གང་ཚེ་སྙིང་རྗེའི་བདག་
ཉིད་གཞན་གྱི་དོན་གྱི་ཕྱིར། །བདག་ལ་སྡུག་བསྔལ་མི་བཟད་གདུང་བར་རབ་བྱེད་པ། །དེ་
ལྟར་འཇིག་རྟེན་གདུང་བའི་ལས་ཀྱིས་གཞན་དགྲ་ལའང་། །ཤིན་ཏུ་བརྩེ་བ་མེད་པར་རབ་
ཏུ་འཇུག་མ་ཡིན། །ཞེས་དང་། གཞན་དོན་བརྩོན་ལྡན་སྙིང་རྗེའི་བདག་ཉིད་འདི། །གང་ཚེ་
མནར་མེད་ལ་ཡང་དགར་འཛིན་པ། །དེ་འདྲ་བ་དག་སྲིད་ན་གཞན་རྟེན་ཅན། །སྡུག་
བསྔལ་བྱུང་བ་རྣམས་ཀྱིས་ག་ལ་འཇིགས། །ཞེས་སོ། །
ཡང་སྨྲས་པ། གཞན་སྡུག་བསྔལ་བསལ་ཕྱིར་རང་ལུས་ལ། །ཡིད་བརྩེ་བྲལ་གནད་
གཅོད་མྱོང་བའི་ཚེ། །སྙིང་དགའ་བདེ་བདག་གཞན་བརྗེ་བའི་གནད། །ཆོས་ཉམས་སུ་
ལོངས་པར་བྱིན་གྱིས་རློབས། །ཞེས་སོ། །དེ་ལྟར་བསྒོམས་པས་གཞན་སྡུག་བསྔལ་བ་ལ་
བློས་མི་བཟོད་པར་མཆི་མ་དཀུ་བ་སོགས་བཅོས་མིན་བྱུང་ན་བདག་གཞན་མཉམ་བརྗེའི་
བྱང་ཆུབ་སེམས་ཀྱི་ཉམས་སྐྱེས་པ་ཞེས་བྱའོ། །
གསུམ་པ་བསླབ་བྱ་ནི། དེ་ལྟ་བུའི་སེམས་བསྐྱེད་ནས་གཞན་གྱི་དོན་དུ་རྒྱལ་སྲས་ཀྱི་
སྤྱོད་པ་རླབས་པོ་ཆེ་ལ་སློབ་པའི་བརྩོན་པ་མགོ་ལ་མེ་ཤོར་བ་སེལ་བའི་ཐབས་ལྟར་བྱ་



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
དགོས་ཏེ། གཞན་དོན་གྱི་ཁུར་དམ་བཅས་ནས་རང་ཅི་བདེར་འདུག་པ་ནི་གཞན་བསླུས་
ཤིང་རང་གི་ངོ་ཚ་དང་ཁྲེལ་བོར་བ་ཡིན་ཏེ། མདོ་རྒྱན་ལས། མགོ་ལ་སེམས་ཅན་ཁུར་ཆེན་
ཁུར་བ་ཡིས། །སེམས་དཔའ་མཆོག་དེ་དལ་གྱིས་འགྲོ་མི་མཛེས། །བདག་གཞན་སྣ་ཚོགས་
འཆིང་བས་རབ་བཅིངས་པ། །བརྩོན་པ་བརྒྱ་འགྱུར་དུ་ནི་བྱ་བའི་རིགས། །ཞེས་དང་། ཞི་
ལྷས། དངོས་པོ་ཕལ་པ་ཅུང་ཟད་ལའང་། །གལ་ཏེ་སྦྱིན་པར་དམ་བཅས་ནས། །མི་གང་
སྦྱིན་པར་མི་བྱེད་ན། །དེ་ཡང་ཡི་དྭགས་འགྱུར་གསུངས་ན། །བླ་ན་མེད་པའི་བདེ་བ་ལ། །
བསམ་པ་ཐག་པས་མགྲོན་གཉེར་ནས། །ཅུང་ཟད་སྦྱིན་པར་མི་བྱེད་ན། །བདེ་འགྲོར་ཅི་
གར་འགྲོ་གྱུར་ཏམ། །ཞེས་གསུངས་པ་བཞིན་ནོ། །དེས་ན་འདི་ལ་གསུམ། རྒྱལ་སྲས་ཀྱི་
སྤྱོད་པ་སྤྱི་ལ་བསླབ་པ། རང་སྨིན་བྱེད་ལམ་ཕར་ཕྱིན་བཅུ་ལ་བསླབ་པ། གཞན་སྨིན་བྱེད་
བསྡུ་དངོས་བཞི་ལ་བསླབ་པའོ། །དང་པོ་རྒྱལ་སྲས་ཀྱི་སྤྱོད་པ་སྤྱི་ལ་བསླབ་པ་ནི། ས་
པཎྜིཏས། འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་ཐོས་ལུགས་བཞིན་བསྲུང་། །
འདོད་པས་དབེན་པའི་ལྟུང་བ་འགའ། །བྱང་ཆུབ་སེམས་དཔའི་ལུགས་བཞིན་བསྲུང་། །
ཞེས་དང༌། འོན་ཀྱང་ཐེག་ཆེན་ཀུན་མཐུན་པར། །ལྟུང་བའི་རྣམ་གཞག་མུ་བཞིར་
གསུངས། །ལྟུང་མེད་ལྟུང་དང་ལྟུང་བ་ཡི། །གཟུགས་བརྙན་ཞེས་བྱ་རྣམ་པ་བཞི། །ཞེས་
སོགས་ཀྱིས། སྤྱིར་རང་བཞིན་གྱི་ཁ་ན་མ་ཐོ་བ་རྣམས་ཉན་ཐོས་ལུགས་དང་མཐུན་པར་
བསྲུང་བ་དང་། འདོད་པས་དབེན་པ་དང་བཅས་ལྟུང་འགའ་ཞིག་ཐེག་ཆེན་ཐུན་མོང་མ་
ཡིན་པ་ལྟར་བསྲུང་ངོ་ཞེས་སྤྱིར་བཏང་ནས། དམིགས་བསལ་ལ། ལྟུང་བ་མུ་བཞིའི་རྣམ་
དབྱེ་ཤེས་པར་བྱས་ནས། གཞན་གྱི་དོན་གྱི་སེམས་བརྟན་པས། ཕམ་པ་བཞི་པོ་བྱེད་ན་
ཡང་། །བྱང་ཆུབ་སེམས་དཔའི་དགེ་བ་སྟེ། །ཉན་ཐོས་རྣམས་ཀྱི་སྡིག་པར་གསུངས། །ཞེས་
པ་ལྟར་གཞན་དོན་གྱི་བསམ་པས་རང་བཞིན་གྱི་ཁ་ན་མ་ཐོ་བ་སྲོག་གཅོད་པ་སོགས་བྱས་
ཀྱང་ལྟུང་བའི་གཟུགས་བརྙན་ཙམ་ལས་ལྟུང་བར་མི་འགྱུར་བས་ཐེག་ཆེན་ལུགས་ལྟར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
སྤྱོད་ཆོག་གོ །ཞེས་བསྟན་ལ། འོན་ཀྱང་དེ་ལྟ་བུའི་བསམ་པ་འབའ་ཞིག་གིས་ཀྱང་མི་
ཆོག་སྟེ། བསླབ་གསུམ་ལྡན་པའི་གང་ཟག་གིས། །སྡོམ་གསུམ་སྤང་བླང་ནང་འགལ་ཚེ། །
དགག་བྱ་དང་ནི་དགོས་པ་གཉིས། །གཙོ་བོ་གང་ཆེའི་དབང་དུ་ཐོང་། །ཞེས་པ་ལྟར། དགེ་
བའི་བསམ་པས་སྲོག་གཅོད་པ་ལ། སྲོག་གཅོད་མི་བྱ་བར་དམ་བཅས་པའི་དགག་བྱ་བས།
སྲོག་བཅད་པས་བསྟན་འགྲོ་ལ་ཕན་བདེ་འབྱུང་བའི་དགོས་པ་གཙོ་ཆེ་ན། ལྟུང་བའི་
གཟུགས་བརྙན་ཙམ་ཡིན་པས་བྱ་དགོས་པ་དང་། ཐེག་ཆེན་དགེ་སློང་གིས་གཞན་ཕན་གྱི་
བསམ་པས་མི་ཚངས་པར་སྤྱོད་པ་ལྟ་བུ་ལ་ཕ་རོལ་གྱི་ཡུལ་ལ་ཕན་པའི་དགོས་པ་དང་།
རབ་བྱུང་གི་བསྟན་པ་ལ་གནོད་པའི་དགག་བྱ་གཉིས་ལས། དགག་བྱ་དེ་གཙོ་ཆེ་ན།
གཞན་ཕན་འབའ་ཞིག་གིས་བསམ་པས་ཟིན་པས་ལྟུང་བའི་གཟུགས་བརྙན་དུ་འགྱུར་སྲིད་
ཀྱང་། ཉན་ཐོས་ལུགས་བཞིན་དུ་བསྲུང་དགོས་ཏེ། བྱང་ས་ལས། བྱང་ཆུབ་སེམས་དཔའ་
ཉན་ཐོས་ཀྱི་བསྟན་པ་མི་འཇིག་པར་འདོད་པས་མི་ཚངས་པར་སྤྱོད་པ་རྣམ་པ་ཐམས་ཅད་
དུ་མི་བྱའོ། །ཞེས་གསུངས་ཤིང་། འདིར་ཡང་གཙོ་བོ་གང་ཆེའི་དབང་དུ་ཐོང་། །ཞེས་
གསུངས་པ་ཡིན་ནོ། །གནད་འདི་དང་མཐུན་པར་བེའུ་བུམ་སྔོན་པོ་ལས་ཀྱང་། བྱང་ཆུབ་
སེམས་དཔའི་བསླབ་པ་དག་ལ། གནང་དང་བཀག་པ་དཔག་མེད་གསུངས་ཀྱང་། བསྡུ་ན་
རྣམ་པ་གཉིས་པོ་འདིར་འདུ། དད་རྩ་བྱང་ཆུབ་སེམས་དང་ལྡན་ཞིང་། །ཉོན་མོངས་སེམས་
དང་མ་འདྲེས་འདུག་ན། །བཀག་པ་རྣམས་ཀྱང་འདི་རུ་གནང་ཡིན། །དད་རྩ་བྱང་ཆུབ་
སེམས་དང་མི་ལྡན། །ཉོན་མོངས་སེམས་དང་འདྲེས་པར་གྱུར་ན། །སྒྲུབ་པར་གསུངས་
པའང་དེ་ལ་མ་གནང་། །ཞེས་པ་ལྟར་ལྷ་དང་བླ་མ་དཀོན་མཆོག་ལ་དང་བའི་དད་པ། མར་
གྱུར་རིགས་དྲུག་ལ་དམིགས་པ་མེད་པའི་སྙིང་རྗེ། རང་རྒྱུད་ཉོན་མོངས་དུག་གསུམ་དང་མ་
འདྲེས་པའི་ཀུན་སློང་བྱང་ཆུབ་སེམས་ཀྱིས་ཟིན་པས་བྱ་བ་མཐའ་དག་བྱ་ཞིང་། དད་པ་
དང་སྙིང་རྗེ་དང་བྲལ། ཉོན་མོངས་པ་དུག་གསུམ་གྱིས་ཟིན། འཇིག་རྟེན་ཆོས་བརྒྱད་ཀྱིས་
98



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
བསླད་པའི། འཇིག་རྟེན་ལྟར་སྣང་དུ་སྦྱིན་དང་ཚུལ་ཁྲིམས་སྒོམ་སྒྲུབ་སོགས་ཅི་བྱས་ཀྱང་
ཆོས་སུ་མི་འགྱུར་བས་རྒྱང་རིང་དུ་དོར་ལ། རང་རྒྱུད་ཆོས་དང་འདྲེས་ངེས་པར་བྱའོ་སྙམ་དུ་
བསམ་ཞིང་། དེ་ལྟ་བུའི་བསམ་པས་བསླབ་བྱ་བསྲུང་བ་སོགས་བྱེད་པ་ནི་གནད་ཀྱི་སྙིང་
པོར་གཅེས་སོ། །
ཡང་སྨྲས་པ། དད་དང་བྱང་ཆུབ་སེམས་བྲལ་སྙིང་རྗེས་དབེན། །སྙིང་ལ་ཉོན་མོངས་
གདོན་ཞུགས་ཚུལ་འཆོས་མཁན། །ཆེན་པོར་རློམ་ཡང་རང་ཞེ་རང་ལ་ཁྲེལ། །བག་ཡོད་
གཉེན་པོ་བསྟེན་པར་བྱིན་གྱིས་རློབས། །ཞེས་སོ། །
གཉིས་པ་རང་དོན་ལམ་ཕར་ཕྱིན་དྲུག་ལ་སློབ་ཚུལ་ནི། བྱམས་པས། སྦྱིན་པ་མི་
མཐུན་ཕྱོགས་ཉམས་དང༌། །རྣམ་པར་མི་རྟོག་ཡེ་ཤེས་ལྡན། །འདོད་པ་ཐམས་ཅད་ཡོངས་
རྫོགས་བྱེད། །སེམས་ཅན་རྣམ་སྨིན་བྱེད་རྣམ་གསུམ། །ཞེས་པ་ལྟར། སྦྱིན་སོགས་དྲུག་པོ་
རེ་རེའང་ཁྱད་ཆོས་བཞི་ལྡན་དུ་ཉམས་སུ་བླང་དགོས་ཏེ། མི་མཐུན་ཕྱོགས་སེར་སྣ་སོགས་
ཀྱི་དྲི་མས་དབེན་པ། གཉེན་པོ་སྦྱིན་བྱ། སྦྱིན་པོ། སྦྱིན་ཡུལ་གསུམ་སོགས་ལ་བདེན་
འཛིན་དང་བྲལ་བའི་མི་རྟོག་ཡེ་ཤེས་ཀྱིས་ཟིན་པ་གཉིས། དགོས་པ་གཞན་གྱི་འདོད་པ་
རྫོགས་པར་བྱེད་པ་གསུམ། བྱེད་ལས་གདུལ་བྱ་ཐེག་པ་གསུམ་གང་རུང་ལ་སྨིན་པར་བྱེད་
ནུས་པར་གྱུར་ཅིག་སྙམ་དུ་བསམ་ཞིང་བྱེད་པའོ། །ཡང་ཆགས་པ་བདུན་དང་བྲལ་བར་
ཉམས་སུ་བླང་སྟེ། བྱང་ཆུབ་སེམས་དཔའི་སྦྱིན་པ་ནི། །མ་ཆགས་མི་ཆགས་ཆགས་པ་མེད། །
ཅེས་སོགས་ལྟར། རང་རང་གི་མི་མཐུན་ཕྱོགས་ལ་ཆགས་པ། ཕྱི་བཤོལ་ལ་ཆགས་པ།
ཆོག་འཛིན་ལ་ཆགས་པ། ལན་ལ་ཆགས་པ། རྣམ་སྨིན་རེ་བ་ལ་ཆགས་པ། མི་མཐུན་
ཕྱོགས་ཀྱི་བག་ལ་ཉལ་ལ་ཆགས་པ། རྣམ་གཡེང་ལ་ཆགས་པ་སྟེ་བདུན་དང་བྲལ་བར་བྱེད་
པའོ། །
གཉིས་པ་གཞན་དོན་བསྡུ་དངོས་བཞི་ནི། དེ་ལྟར་རང་སྨིན་ནས་གདུལ་བྱ་གཞན་
99



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ལོག་འཚོ་དང་བྲལ་བའི་སྦྱིན་པས་བསྡུས། སྙན་པར་སྨྲས་ཏེ་བསམ་པ་དང་མཐུན་པའི་
ཆོས་བསྟན། བསྟན་པ་ལྟར་གཞན་ཉམས་ལེན་ལ་གཞུག །དེ་འཇུག་པའི་ཆེད་དུ་རང་ཡང་
ཉམས་སུ་ལེན་པ་སྟེ། བྱམས་པས། སྦྱིན་མཚུངས་དེ་སྟོན་ལེན་འཇུག་དང་། །བདག་ཉིད་
རྗེས་སུ་འཇུག་རྣམས་ཀྱིས། །སྙན་པར་སྨྲ་དང་དོན་སྤྱོད་དང་། །དོན་མཐུན་ཉིད་དུ་བྱེད་པ་
ཡིན། །ཅེས་པ་ལྟར་རོ། །ཡང་སྨྲས་པ། ལམ་ཕར་ཕྱིན་དྲུག་གིས་རང་རྒྱུད་སྨིན། །གཞན་
བསྡུ་དངོས་རྣམ་བཞིའི་ཕྲིན་ལས་དར། །ཁོང་རྒྱལ་སྲས་སྤྱོད་པ་རླབས་ཆེན་ལ། །དུས་
འགྱངས་མེད་བརྩོན་པར་བྱིན་གྱིས་རློབས། །ཞེས་པའོ། །
གཉིས་པ་དོན་དམ་བྱང་སེམས་བསྒོམ་པ་ལ། སྤྱིར་སེམས་བསྐྱེད་ལ་གཉིས་སུ་ཕྱེ་
བའི་ཀུན་རྫོབ་སེམས་བསྐྱེད་ནི། གོང་དུ་བཤད་པའི་སྨོན་འཇུག་སེམས་བསྐྱེད་དེ་དག་
ཡིན་ལ། དོན་དམ་སེམས་བསྐྱེད་ལ་འཇོག་མཚམས་གསུམ་ལས། ཐེག་ཆེན་འཕགས་
ལམ་མཉམ་བཞག་ཡེ་ཤེས་ཀྱིས་བསྡུས་པའི་སེམས་བསྐྱེད་ལ་དེར་གཞག་པ་ནི་བསྒོམ་
སྟོབས་ཀྱིས་སྐྱེ་བ་ཡིན་ལ། རྟེན་ཀུན་བྱང་སེམས་དང་། བརྟེན་པ་དེ་ལས་སྐྱེས་པའི་བདེ་བ་
གཉིས། རྣམ་པ་ཟླ་བའི་རྣམ་པ་དང་། རྡོ་རྗེའི་རྣམ་པར་བསྒོམ་པ་ལ། དེ་དང་དེར་བཞག་པ་
ནི་སྔགས་ཐུན་མོངས་མ་ཡིན་པའི་ལུགས་ཡིན་ཞིང་། དོན་དམ་པ་ཡུལ་གྱི་གནས་ལུགས་
རྟོགས་པའི་སེམས་བསྐྱེད་ཅིག་ལ་དོན་དམ་སེམས་བསྐྱེད་དུ་གཞག་པ་ནི། འདིར་བསྒོམ་
རྒྱུ་སྟེ། གསང་འདུས་ལས། དངོས་པོ་ཐམས་ཅད་དང་བྲལ་བ། །ཕུང་པོ་ཁམས་དང་སྐྱེ་
མཆེད་དང་། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པར་མཉམ་ཉིད་
པས། །རང་སེམས་གདོན་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་དང་། ཀླུ་
སྒྲུབ་ཀྱིས། སངས་རྒྱས་རྣམས་ཀྱི་བྱང་ཆུབ་སེམས། །བདག་དང་ཕུང་པོ་རྣམ་རིག་གི །རྟོག་
པ་རྣམས་ཀྱིས་མ་སྒྲིབ་པ། །རྟག་ཏུ་སྟོང་ཉིད་མཚན་ཉིད་བཞེད། །ཅེས་པ་ལྟར། གདོད་མ་
ནས་མ་སྐྱེས་པའི་སེམས་རང་བཞིན་འོད་གསལ་ནི་གཞི་དོན་དམ་བྱང་ཆུབ་ཀྱི་སེམས་
1OO



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཡིན་ལ། དེ་རྟོགས་པའི་ཤེས་རབ་ཀྱིས་ཟིན་པའི་བྱང་ཆུབ་ཀྱི་སེམས་ནི་སྐབས་འདིར་
བསྒོམ་རྒྱུའི་དོན་དམ་སེམས་བསྐྱེད་དེ། འདིའི་གནད་རྟོགས་པས་གཟུང་འཛིན་འཁྲུལ་
སྣང་ཐམས་ཅད་དྭངས་རྗེས་འཁྲུལ་མེད་ཀྱི་ཡེ་ཤེས་འབའ་ཞིག་འཆར་བ་ཡིན། དེས་ན། ཞི་
ལྷས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་
ཤེས་བྱས་ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་
མངོན་དགས་བསྒྲུབ། །ཅེས་གསུངས་པ་ལྟར། འདི་བསྒོམ་པ་ལ་གསུམ། ཞི་གནས་
བསྒོམ་པ། ལྷག་མཐོང་བསྒོམ་པ། ཞི་ལྷག་ཟུང་འཇུག་བསྒོམ་པའོ། །
དང་པོ་ཞི་གནས་བསྒོམ་པ་ནི། ཉེས་པ་ལྔ་སྤོང་ཞིང་འདུ་བྱེད་བརྒྱད་བསྟེན་པའི་སྒོ་
ནས་བསྒོམ་པ་དང༌། སེམས་གནས་པའི་ཐབས་དགུའི་སྒོ་ནས་བསྒོམ་པའི་ཚུལ་གཉིས་
བཤད་པ་ལས། དང་པོ་ལྟར་ན། ཏིང་འཛིན་བསྒོམ་པ་ལ་ཉེས་པ་ལྔ་ངོས་ཟིན་དགོས་ཤིང་
དེ་ཟིན་ནས་དེ་སྤོང་བའི་གཉེན་པོ་འདུ་བྱེད་བརྒྱད་བསྟེན་པ་གནད་དུ་ཆེ་བ་ཡིན། དེའང་
ཉེས་པ་ལྔ་ནི། བྱམས་པས། ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་
པ་དང་། །འདུ་མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། །ཞེས་པ་ལྟར།
ཞི་གནས་བསྒོམ་པ་ལ་མི་སྤྲོ་བའི་ལེ་ལོ། སྤྲོའང་གདམས་ངག་གི་གནད་དམིགས་པ་བརྗེད་
ནས་མི་གསལ་བ། དེ་མ་བརྗེད་ཀྱང་སྒོམ་པའི་ཚེ་བྱིང་བའམ་རྒོད་པ་གང་རུང་དུ་ཤོར་བ།
བྱིང་རྒོད་དུ་ཤོར་བའི་ཚེ་དེ་སྤོང་བའི་གཉེན་པོ་འདུ་མི་བྱེད་པ། བྱིང་རྒོད་ཞི་བའི་ཚེ་རྩ་བའི་
དམིགས་པ་ལ་གནད་དུ་མི་སྣུན་པར། དེ་ཞི་བྱེད་ཀྱི་གཉེན་པོ་ལ་ཧ་ཅང་འདུ་བྱེད་པ་སྟེ་དེ་
ལྔ་ངོས་ཟིན་པ་གནད་དུ་གཅེས་སོ། །དེ་སྤོང་བའི་ཐབས་འདུ་བྱེད་བརྒྱད་ནི། བྱམས་པས།
གནས་དང་དེ་ལ་གནས་པ་དང་། །རྒྱུ་དང་འབྲས་བུ་ཉིད་དུའོ། །གདམས་ངག་བརྗེད་པར་
མ་གྱུར་དང་། །བྱིང་དང་རྒོད་པ་རྟོག་པ་དང་། །དེ་སྤོང་མངོན་པར་འདུ་བྱེད་དང་། །ཞི་ཚེ་
རྣལ་དུ་འཇུག་པའོ། །ཞེས་པ་ལྟར། རྩོལ་བའི་གནས་འདུན་པ་དང་། འདུན་པ་ལ་གནས་
101



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པ་རྩོལ་བ་དང་། འདུན་པའི་རྒྱུ་དད་པ་དང་། རྩོལ་བའི་འབྲས་བུ་ཤིན་སྦྱངས་ཏེ་བཞི་ནི་ལེ་
ལོའི་གཉེན་པོ་ཡིན་ལ། གདམས་ངག་བརྗེད་པའི་གཉེན་པོ་དེ་མ་བརྗེད་པའི་དྲན་པ་དང༌།
བྱིང་རྒོད་ཀྱི་སྐྱོན་བྱུང་མ་བྱུང་བྱ་ར་བྱེད་པའི་དྲན་པ་རྒྱུན་སྐྱོང་བའི་ཤེས་བཞིན་དང་། བྱིང་
རྒོད་ངོས་ཟིན་ནས་དེ་སྤོང་བའི་གཉེན་པོ་ནི་སེམས་པ་སྟེ། བྱིང་ན་དགའ་བར་འགྱུར་བ་
དང་། རྒོད་ན་སྐྱོ་བར་འགྱུར་བའི་གཉེན་པོ་མངོན་པར་འདུ་བྱེད་པའོ། །བྱིང་རྒོད་ཞི་བའི་
ཚེའང་གཉེན་པོ་ཧ་ཅང་མངོན་པར་འདུ་བྱེད་པའི་གཉེན་པོ་ནི་འདུ་བྱེད་བཏང་སྙོམས་ཏེ། དེ་
ཞི་ནས་རྩ་བའི་དམིགས་པ་ལ་སེམས་རྣལ་དུ་འགོད་པའོ། །དེ་ལྟར་ཤེས་པར་བྱས་ནས།
སྒོམ་པའི་དམིགས་རྟེན་ཡོད་མེད་གཉིས་ལས། ལས་དང་པོ་པས་རང་གི་མདུན་དུ་མེ་ཏོག་
སྔོན་པོ་འདབ་མ་འབུམ་ལྡན་མདའ་ཚད་ཙམ་བྲིས་པ་ལྟ་བུའམ། གང་ཡང་རུང་བའི་དངོས་
པོ་འཆར་བདེ་བ་ཞིག་ལ་དམིགས་པ་གཏད་དེ། ཐོག་མར་སྐྱབས་གསོལ། འཁོར་བའི་
ཉེས་དམིགས། དལ་འབྱོར་རྙེད་དཀའ། འཆི་བ་མི་རྟག །ལས་རྒྱུ་འབྲས་སོགས་ལེགས་
པར་བསམས་པས། བླ་མ་དང་ཆོས་ལ་ཡིད་ཆེས་པའི་དད་པ་བསྐྱེད། དད་པས་དྲངས་ཏེ་
ཆོས་ལ་འདུན་པ་ཤུགས་དྲག་ཏུ་བསྐུལ། དེ་ལ་བརྟེན་པའི་ཆོས་བྱེད་འདོད་སྤྲོ་སིང་ངེ་བའི་
བརྩོན་འགྲུས་བརྩམ། དེའི་འབྲས་བུ་ལུས་སེམས་ལས་སུ་རུང་བའི་ཤིན་སྦྱངས་ཏེ་བཞི་
ངེས་པར་འབྱུང་དགོས་པས་དེ་ལ་འབད་དེ། དེ་བཞི་ནི་ལེ་ལོའི་གཉེན་པོ་ཡིན་པས་རྒྱུད་ལ་
སྐྱེ་ངེས་བྱ། དེ་ནས་དམིགས་པ་དེ་ལ་སེམས་གཏད་དེ་སྒོ་གསུམ་གྱི་འཇུག་པ་གཅིག་ཏུ་
བསྒྲིལ་ཏེ། དང་པོར་བསྒྲིམ། ཧ་ཅང་བསྒྲིམ་དྲག་ན་སྟོད་དུ་ཧྲགས་པ་སོགས་ཀྱི་སྐྱོན་འབྱུང་
སྲིད་པས། བར་དུ་ཅུང་ཟད་གློད་དེ་གདམས་ངག་གི་དམིགས་པ་མ་བརྗེད་པའི་དྲན་པ་དང་།
བྱིང་རྒོད་ཀྱི་སྐྱོན་ལ་བལྟ་བའི་ཤེས་བཞིན་གྱིས་དྲན་པ་མ་ཉམས་པར་བྱ། གལ་སྲིད་བྱིང་
རྒོད་ཀྱི་སྐྱོན་བྱུང་བའི་ཚེ། བྱིང་ན་དམ་པའི་ཡོན་ཏན་དྲན་པའི་དགའ་སྤྲོ་དང༌། རྒོད་ན་
འཁོར་བའི་ཉེས་དམིགས་སེམས་པའི་གཉེན་པོ་མངོན་པར་འདུ་བྱེད་པ་ནི་སེམས་པ་སྟེ།
102



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
བྱིང་རྒོད་ཞི་བའི་ཚེ་ན་ཐ་མར་རང་སོ་བཟུང་སྟེ། རྩ་བའི་དམིགས་པ་དེ་ཉིད་ཀྱི་སྟེང་དུ་
སེམས་འབོལ་ལེ་ཤིག་གེ་བའི་ངང་དུ། གསལ་ལེ་ཧྲིག་གེར་བཞག་པ་ནི་འདུ་བྱེད་བཏང་
སྙོམས་ཞེས་བྱའོ། །དེ་ལྟ་བུའི་གནད་ཤེས་ན་ཉེས་པ་ལྔ་སེལ་བ་དང་། སྤོང་བའི་འདུ་བྱེད་
བརྒྱད་ཚང་བ་ཆབ་གཅིག་ཏུ་འབྱུང་བ་ནི་བླ་མ་དམ་པའི་མན་ངག་གོ །
ཡང་སྨྲས་པ། དད་དང་འདུན་སོགས་གཉེན་པོར་རང་བྱན་ཆུད། །ལེ་ལོ་ལ་སོགས་
ཉེས་པའི་རང་མཚང་རིག །བདེ་གསལ་མི་རྟོག་ཞི་གནས་ཏིང་འཛིན་ལ། །གཡོ་མེད་བརྟན་
པ་ཐོབ་པར་བྱིན་གྱིས་རློབས། །ཞེས་སོ། །དེ་ལྟར་བསྒོམས་པས་ཉམས་མྱོང་སྐྱེ་ཚུལ་རིམ་
པ་ལྔ་འབྱུང་སྟེ། གནས་པ་དང་པོ་རི་གཟར་གྱི་འབབ་ཆུ་ལྟ་བུ་རྣམ་རྟོག་གཅིག་རྗེས་ལ་
གཅིག་རྒྱུན་མི་འཆད་པས། སྒོམ་ཆེན་བློ་ཆུང་དག་སྒོམ་མི་སྐྱེ་བ་འདུག་སྙམ་ཞིང་སྐྱིད་ལུག་
པ་འབྱུང་སྟེ། དེ་ནི་རྣམ་རྟོག་ངོས་ཟིན་གྱི་ཉམས་ཞེས་བྱ་བ། སྔར་རྣམ་རྟོག་ངོས་མ་ཟིན་པ་
ལ་སྒོམ་བྱས་པས་རྣམ་རྟོག་གི་རྐུན་པོ་ངོས་ཟིན་པ་ཡིན་པས་སྒོམ་སྐྱེ་བའི་སྔ་ལྟས་ཡིན་ནོ། །
ཞེས་སྤྲོ་བ་བསྐྱེད་ནས། དེའི་རྒྱུན་བསྒོམས་པས་གནས་པ་གཉིས་པ་གཅོང་རོང་དོགས་པོའི་
འབབ་ཆུ་ལྟ་བུ་རེས་འགའ་རྣམ་རྟོག་ཞི་མལ་སོང་བ་ལ། རེས་འགའ་རྣམ་རྟོག་ཐོལ་ལེ་བ་
རེས་འཇོག་འབྱུང་སྟེ། དེ་ནི་རྣམ་རྟོག་ངལ་བསོའི་ཉམས་ཞེས་བྱ་བ་ཡིན་ནོ། །ཡང་དེའི་
རྒྱུན་བསྒོམས་པས་གནས་པ་གསུམ་པ་ལུང་པ་ཕུ་གསུམ་གྱི་རྫིང་ཆུ་ལྟ་བུ་འགལ་རྐྱེན་གྱིས་
མ་དཀྲུགས་པའི་ཚེ་སེམས་ཞི་མལ་གནས་པ་སྙམ་བྱེད་ཀྱང་། རྐྱེན་ཅུང་ཟད་བྱུང་བའི་ཚེ་
སེམས་གནས་སུ་མི་སྡོད་པ་སྟེ། དེ་ནི་རྣམ་རྟོག་ཐང་ཆད་ཀྱི་ཉམས་ཞེས་བྱ་བ་ཡིན་ནོ། །
སླར་ཡང་དེའི་རྒྱུན་བསྒོམས་པས་གནས་པ་བཞི་པ་རྒྱ་མཚོ་རླབས་དང་བཅས་པ་ལྟ་བུ་རྐྱེན་
རྣམ་རྟོག་གི་རྦ་རླབས་ཅི་བྱུང་ཡང་། གཉེན་པོ་དྲན་འཛིན་ཅུང་ཟད་བྱས་པས་རང་ཡལ་དུ་
འགྲོ་བ་སྟེ། རྣམ་རྟོག་འདུ་བྱེད་པའི་ཉམས་ཞེས་བྱའོ། །སླར་ཡང་དེའི་རྒྱུན་བསྒོམས་པས་
གནས་པ་ལྔ་པ་རྒྱ་མཚོ་རླབས་དང་བྲལ་བ་ལྟ་བུ་ཡུལ་རྐྱེན་ཅི་ཙམ་བྱུང་ཡང་། གཉེན་པོ་དྲན་
103



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཛིན་གྱི་འབད་པ་ཆེར་མི་དགོས་པར་རང་གི་ངང་གིས་ཏིང་འཛིན་ལྷུག་པར་འཆར་བ་སྟེ།
རྣམ་རྟོག་མངོན་པར་འདུ་མི་བྱེད་པའི་ཉམས་ཞེས་བྱའོ། །དེ་ལྟར་ཕྱི་མ་གཉིས་ནི། མདོ་
རྒྱན་ལས། དེ་ནས་སྡོམ་བརྩོན་ཅན་གྱིས་ནི། །སེམས་ལ་མངོན་པར་འདུ་བྱེད་བཅས། །
རང་གི་ངང་གིས་འབྱུང་བ་ཐོབ། །དེ་གོམས་པ་ལས་འདུ་མི་བྱེད། །ཅེས་སེམས་གནས་པའི་
ཐབས་དགུ་དང༌། ཡིད་ལ་བྱེད་པ་བཅུ་གཅིག་བཤད་པའི། འབད་རྩོལ་དང་བཅས་པའི་
ཡིད་ལ་བྱེད་པ་དང་། འབད་རྩོལ་མེད་པའི་ཡིད་ལ་བྱེད་པ་ཞེས་པའི་ཉམས་དེར་སླེབས་པ་
ཙམ་ཡིན་ལ། དེའི་རྒྱུན་བསྲིངས་པས། དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་
ཆེར་ཐོབ་ནས། །ཡིད་ལ་བྱེད་དང་བཅས་ཞེས་བྱ། །ཞེས་པ་ལྟར། ལུས་སེམས་ཤིན་སྦྱངས་
ཀྱི་བདེ་བ་ལུས་ཤིང་བལ་ལྟར་ཡང་བ་དང་། སེམས་ཏིང་འཛིན་ལ་ནམ་འདོད་བཀོལ་དུ་
རུང་བའི་བདེ་བ་ཆེན་པོ་སྐྱེ་སྟེ། དེའང་བསམ་གཏན་དང་པོའི་ཉེར་བསྡོགས་ཙམ་ཡིན་ལ།
དེའི་རྒྱུན་བསྒོམས་པ་ལས། འདོད་པ་ན་སྤྱོད་པའི་སྒོམ་པས་སྤང་བར་བྱ་བའི་ཉོན་མོངས་
ཕལ་ཆེར་ནུབ། དགའ་བ་དང་བདེ་བ་དང་བཅས་པའི་བསམ་གཏན་དང་པོ་དངོས་གཞིའི་
ཏིང་འཛིན་མཆོག་ཏུ་གྱུར་པ་ཐོབ། མངོན་ཤེས་དང་རྫུ་འཕྲུལ་མཚན་ཉིད་པ་དེ་ནས་འབྱུང་།
ཕྱོགས་བཅུའི་སངས་རྒྱས་ཀྱི་ཞིང་དུ་གདམས་ངག་སྣ་ཚོགས་ཉན་པས་ཆོག་པའི་སྐལ་བ་
དང་ལྡན་པ་ཡིན་ནོ། །དེ་ལྟར་ཡང་བྱམས་པས། དེ་ཡིས་དེ་ནི་འཕེལ་བྱས་ནས། །འཕེལ་བ་
རིང་དུ་འགྲོ་བ་ཡིས། །དངོས་གཞིའི་གནས་པ་དེས་ཐོབ་བོ། །མངོན་ཤེས་དོན་དུ་གཉེར་བ་
དེས། །སྦྱངས་ན་ལས་སུ་རུང་བར་འགྱུར། །བསམ་གཏན་ལ་ཐོབ་མངོན་པར་ཤེས། །
མངོན་པར་སྒྲུབ་པའི་སྒོ་ནས་དེ། །སངས་རྒྱས་དཔག་ཏུ་མེད་པ་ལ། །མཆོད་པའི་ཕྱིར་དང་
མཉན་པའི་ཕྱིར། །འཇིག་རྟེན་ཁམས་ནི་རྣམས་སུ་འགྲོ། །ཞེས་བཤད་པ་ལས་ཤེས་སོ། །
དེས་ན་རྟོག་པ་ཁ་ཚོམ་གྱི་ཞི་གནས་དང་། སེམས་རྒྱུད་མི་གསལ་བའི་ཞི་གནས་དང་། ཡུལ་
སྣང་འགག་པའི་ཞི་གནས་དང་། དྲན་ཚོར་འགག་པའི་ཞི་གནས་སོགས་ཅི་ཙམ་སྐྱེས་ཀྱང་།
104



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད། །
འགའ་ཞིག་འདོད་པ་ན་སྤྱོད་པ་དང་། འགའ་ཞིག་བསམ་གཏན་ཉེར་བསྡོགས་ཙམ་ལས་
མ་འདས་པས། དེ་ཙམ་ལས་སྐྱེས་པའི་ཉམས་བན་བུན་དང་མཐོང་སྣང་ཅི་རིགས་ལ་
གཞན་གྱིས་ཇི་ཙམ་བསྔགས་ཀྱང་། རང་ལ་མཆོག་འཛིན་དང་། མངོན་ཤེས་གྲུབ་རྟགས་
སོགས་ཀྱི་རློམ་སེམས་དང་བྲལ་ན་ཆོས་ཀྱི་སྤྱན་རས་གསལ་བས་མཛེས་པ་ཡིན་ནོ། ། །
ཡང་སྨྲས་པ། ཡུན་ཇི་ཙམ་བསྒོམས་པའི་ཟོལ་འགྲོས་ཀྱིས། །ཡུལ་འདོད་ཡོན་
ཆགས་སོགས་ཁ་མ་བྲི། །རྐྱེན་གནོད་པ་བྱུང་ཚེ་ཐ་མལ་པ། །ཚུལ་རང་ལ་བལྟས་ན་མི་ཁྲེལ་
ལམ། །ཞེས་སོ། །
གཉིས་པ་སེམས་གནས་དགུའི་བསྒོམ་ཚུལ་ནི། འཇོག་དང་རྒྱུན་འཇོག་བསླན་ཏེ་
འཇོག །ཉེར་འཇོག་དུལ་དང་ཞི་བར་བྱས། །ཉེར་ཞི་རྩེ་གཅིག་མཉམ་འཇོག་པ། །ཞེས་པ་
ལྟར། དམིགས་པ་ལ་སེམས་གཏད་དེ་འཛིན་པ་དང༌། དེ་ཡང་རྒྱུན་མཐུད་ཅིང་འཛིན་པ་
དང་། སླར་སེམས་འཕྲོ་ན་ནང་དུ་སྡུད་ཅིང་འཛིན་པ་སོགས་དགུ་ལ་གནད་སྔ་མ་ལྟར་བྱའོ། །
གཉིས་པ་ལྷག་མཐོང་བསྒོམ་པ་ལ་གཉིས། ཀླུ་སྒྲུབ་རྗེས་འབྲང་གི་མན་ངག་ལྟར་བསྒོམ་པ་
དང་། བྱམས་པ་རྗེས་འབྲང་གི་མན་ངག་ལྟར་བསྒོམ་པའོ། །དང་པོ་ཀླུ་སྒྲུབ་རྗེས་འབྲང་གི་
མན་ངག་ལྟར་བསྒོམ་པ་ནི། སྲོལ་འདི་ལ། བསོད་ནམས་མིན་པར་དང་པོ་བཟློག །བར་དུ་
བདག་ནི་བཟློག་པ་དང་། །ཐ་མར་ལྟ་གཞི་ཀུན་བཟློག་པ། །གང་གིས་ཤེས་དེ་མཁས་པ་
ཡིན། །ཞེས་པ་ལྟར། རིམ་པ་གསུམ་ཡོད་པའི་དང་པོ་ནི། བཀའ་འཁོར་ལོ་དང་པོའི་
དགོངས་པའི་བཅུད་འཁོར་བའི་ཉེས་དམིགས། དལ་འབྱོར་རྙེད་དཀའ། ལས་རྒྱུ་འབྲས།
བྱམས་སྙིང་རྗེ་སོགས་བསྒོམ་པ་དེས་འཐུས་པ་ཡིན་ཏེ། ཀླུ་སྒྲུབ་ཀྱིས། རེ་ཞིག་ཉེས་ཀུན་
འབྱུང་བའི་གནས། །མེད་ཉིད་རྣམ་པར་བཟློག་ཟིན་གྱིས། །ཞེས་ལས་རྒྱུ་འབྲས་སོགས་
མེད་པར་ལྟ་བའི་ལྟ་བ་ངན་པ་ནི། བཀའ་དང་པོ་འདུལ་བ་ལུང་དང་། ཆོས་མངོན་པ་
སོགས་ལས་བཟློག་ཟིན། ཞེས་བཤད་པ་ལྟར་ཡིན། འདིར་ནི། རིགས་པ་གང་གིས་ཡོད་
105



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཉིད་ཀྱང༌། །བཟློག་པར་བྱ་བ་མཉན་པར་གྱིས། །ཞེས་པའི་དོན་བར་དུ་བདག་བཟློག་པ་
དང༌། ཐ་མར་ལྟ་བ་ཀུན་བཟློག་གཉིས་སྟོན་པ་སྐབས་སུ་བབས་པས་དེ་ལ་གཉིས། བདེན་
འཛིན་གྱི་སྤྲོས་པ་གཅོད་པའི་ཁྲིད། བདེན་མེད་ཀྱི་སྤྲོས་པ་གཅོད་པའི་ཁྲིད་དོ། །དང་པོ་
བདེན་འཛིན་གྱི་སྤྲོས་པ་གཅོད་པ་ནི། སྤྱིར་འཁོར་བ་སྤོང་བ་ལ་འཁོར་བའི་རྒྱུའི་གཙོ་བོ་
ངོས་ཟིན་དགོས་པས། འཁོར་བར་འཁྱམས་པའི་རྒྱུའི་གཙོ་བོ་ནི། རྟག་ཆད་ཀྱི་ལྟ་བ་ངན་
པའི་གནས་སུ་གྱུར་པའི་རང་རྒྱུད་ཀྱི་ཕུང་པོ་ལྔ་པོ་བདེན་པར་འཛིན་པའི་བདེན་འཛིན་འདི་
ཁོ་ན་ཡིན་ཏེ། བདེན་འཛིན་ངན་པ་དེ་ལས་རང་སྡེ་དངོས་སྨྲ་བ་མན་ནས་ཕྱི་རོལ་པའི་བར་
གྱིས་སྙིང་ལ་ཞུགས་པའི་རྟག་ཆད་ཀྱི་ལྟ་བ་ངན་པ་དེ་བྱུང་། དེ་ལས་ཕུང་པོ་ལ་བདག་ཏུ་ལྟ་
བའི་འཇིག་ལྟ་བྱུང་། དེ་ལས་ཆགས་སོགས་ཉོན་མོངས། དེས་ལས་ངན་པ་བསགས་ནས་
འཁོར་བར་འཁྱམས་པ་ཡིན་ཏེ། རིན་ཆེན་ཕྲེང་བར། ཇི་སྲིད་ཕུང་པོར་འཛིན་ཡོད་པ། །དེ་
སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་དེ་ལས་ཏེ། །དེ་ལས་ཀྱང་ནི་སྐྱེ་བ་ཡིན། །
ཞེས་སོགས་དང་། རིགས་པ་དྲུག་ཅུ་པར། དངོས་པོར་ཁས་ལེན་ཡོད་ན་ནི། །འདོད་ཆགས་
ཞེ་སྡང་འབྱུང་བ་ཡི། །ལྟ་བ་མི་བཟད་མ་རུངས་འབྱུང་། །དེ་ལས་བྱུང་བའི་རྩོད་པར་འགྱུར། །
ཞེས་བཤད་པ་ལྟར་རོ། །དེ་ལྟར་འཁོར་བའི་རྒྱུ་ངོས་འཛིན་ཐུབ་ནས། དེ་སྤོང་བའི་ཚུལ་ནི།
རིགས་པ་དྲུག་ཅུ་པར། དེ་ནི་ལྟ་བ་ཀུན་གྱི་རྒྱུ། །དེ་མེད་ཉོན་མོངས་མི་སྐྱེ་སྟེ། །དེ་ཕྱིར་དེ་ནི་
ཡོངས་ཤེས་ན། །ལྟ་དང་ཉོན་མོངས་ཡོངས་སུ་འབྱོངས། །གང་གིས་དེ་ཤེས་འགྱུར་སྙམ་ན། །
བརྟེན་ནས་འབྱུང་བ་མཐོང་བས་ཏེ། །བརྟེན་ནས་སྐྱེས་པ་མ་སྐྱེས་པར། །དེ་ཉིད་མཁྱེན་པ་
མཆོག་གིས་གསུངས། །ཞེས་པ་ལྟར། རང་རྒྱུད་ཀྱི་ཕུང་པོ་བདེན་འཛིན་གཞིག་པ་ལ་རྒྱུ་
མཚན་མ་རྙེད་པར་ཕུང་པོ་བདེན་པར་མ་གྲུབ་སྙམ་དུ་གཟུང་བས་མི་ཆོག་གི །དེ་བདེན་
པར་མ་གྲུབ་པའི་སྒྲུབ་བྱེད་རྣམ་དག་མཐོང་བ་ཞིག་དགོས་ལ། དེའི་སྒྲུབ་བྱེད་ཀྱང་། མདོ་
ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །
106



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
རྐྱེན་ལ་རག་ལས་གང་དེ་སྟོང་པར་མཐོང་། །ཞེས་པ་ལྟར། རང་གི་ཕུང་སོགས་བདེན་པར་
གྲུབ་ན། རྒྱུ་རྐྱེན་གང་ལའང་ལྟོས་མེད་དུ་ཐོག་མ་ཉིད་ནས་གྲུབ་པ་ཡིན་དགོས་པ་ལས།
འདི་དག་རང་གི་ཕ་མ་སོགས་རྒྱུ་རྐྱེན་ལས་སྐྱེས་པ་འབའ་ཞིག་ཏུ་མཐོང་བས། བདེན་པར་
འཛིན་པ་འདི་ཐོག་མ་མེད་པའི་བག་ཆགས་ཀྱིས་བསླད་པའི་འཁྲུལ་སྣང་ཁོ་ནར་ཡིན་གྱི།
བདེན་པར་གྲུབ་པ་སྐད་ཅིག་ཀྱང་མི་འདུག་སྙམ་དུ་ཐག་རྦད་ཀྱིས་བཅད་དེ། སྐྱབས་
གསོལ་སོགས་དང་། བྱམས་སྙིང་རྗེ་བྱང་ཆུབ་ཀྱི་སེམས་གཏིང་ཕྱིན་པར་བསྒོམ། མར་གྱུར་
འགྲོ་བའི་དོན་དུ་སངས་རྒྱས་ཐོབ་པར་བྱ། དེའི་ཆེད་དུ་འཁོར་བའི་རྩ་བ་རང་རྒྱུད་ཀྱི་ཕུང་
པོ་བདེན་པར་འཛིན་པའི་བདེན་འཛིན་འདི་ད་ལྟ་ཉིད་དུ་གཅོད་པར་བྱའོ་སྙམ་པས། གོང་
གི་རྦད་གཅོད་ཀྱི་ལྟ་བ་དེའི་སྟེང་དུ་སེམས་གཏད་དེ། དང་པོ་རབ་སྒྲིམས་ཏེ་བདེན་འཛིན་
གྱི་རྣམ་རྟོག་ཚར་གཅད། བར་དུ་གློད་དེ་ལྟ་ཐོག་ཏུ་སེམས་ལྷོད་ཀྱིས་གློད་པས་འཛིན་པ་
ཐམས་ཅད་རང་གྲོལ་གྱི་སྒོ་ནས་རྗེས་སུ་གཟུང་། མཐར་རེས་འཇོག་གམ། ཡང་ན་རང་སོ་
གཟུང་སྟེ་ལྟ་བའི་དྲན་ཤེས་བཞིན་མ་ཉམས་པའི་ངང་ལ་ཧད་དེ་ཕྱད་དེར་བཞག །དེ་ལྟར་
ཡིད་ཆེས་རྙེད་པ་ན། འཕགས་པ་ལྷས། གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་
སྟོང་ཉིད་ཡིན། །གཅིག་གི་ལྟ་པོ་གང་ཡིན་པ། །དེ་ནི་ཀུན་གྱི་ལྟ་པོ་ཡིན། །ཞེས་པ་ལྟར།
ཆོས་ཐམས་ཅད་བདེན་མེད་དུ་ཁྲོལ་གྱིས་འགྲོ། དེ་མ་རྟོགས་པའི་སེམས་ཅན་ལ་སྙིང་རྗེ་
རང་དབང་མེད་པར་སྐྱེ་ཞིང་། ཆོས་ཀྱི་གནད་ཐམས་ཅད་ཅིག་ཅར་དུ་གོ་བ་ཞིག་འབྱུང་བ་
ཡིན་ཏེ། ལྟ་བ་འདི་ནི། བར་དུ་བདག་ནི་བཟློག་པ་དང་། ཞེས་དང་། ཞི་ལྷས། སྟོང་ཉིད་
བག་ཆགས་གོམས་པ་ལས། །དངོས་པོའི་བག་ཆགས་བཟློག་པར་འགྱུར། །ཞེས་པའི་ལྟ་
བ་དེར་སླེབས་པ་ཡིན་ལ། དབང་པོ་རབ་ལ་ལྟ་རིམ་དང་པོ་བསྒོམས་པས་གཉིས་པའང་
ཅིག་ཅར་དུ་སྐྱེ་བའང་སྲིད། སྔར་ཞི་གནས་སྐྱེས་ན་ཞི་ལྷག་ཟུང་དུ་ཆུད་པ་དང་། གལ་ཏེ་མ་
སྐྱེས་ནའང་འདིར་ལྟ་བའི་གནད་ཟིན་པའི་སྟེང་དུ་ཞི་གནས་ཀྱི་སེམས་ཟིན་ཏེ། ཞི་ལྷག་
107



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཟུང་འཇུག་གི་ལྟ་བ་རྒྱུད་ལ་སྐྱེ་བ་ལགས།
ཡང་སྨྲས་པ། རྟེན་འབྱུང་མཚོན་གྱིས་བདེན་འཛིན་ལྟ་ངན་སྲོག །ཅིག་ཅར་བཅད་ཚེ་
སྙིང་རྗེའི་མཆི་མ་ལྷུང་། །ཐར་པའི་དབུགས་དབྱུང་བདེ་བའི་ངལ་འཚོ་ཐོབ། །ཨེ་མ་ངོ་
མཚར་དཔལ་འདི་བླ་མའི་དྲིན། །ཞེས་སོ། །གཉིས་པ་བདེན་མེད་ཀྱི་སྤྲོས་པ་གཅོད་པ་ནི།
དེ་ལྟར་བདེན་མེད་རྟོགས་པའི་ལྟ་བ་རྒྱུད་ལ་སྐྱེས་ན་དབུ་མ་པ་ཆེན་པོར་གྱུར་ཟིན་པས།
དེའི་རྒྱུད་ལ་རྟག་ཆད་ལྟ་བ་ངན་པ་གཅད་དགོས་པ་མེད་མོད། འོན་ཀྱང་ཀླུ་སྒྲུབ་ཀྱིས།
ལས་དང་ཉོན་མོངས་རྣམ་རྟོག་ལས། །དེ་དག་སྤྲོས་ལས་སྤྲོས་པ་ནི། །སྟོང་པ་ཉིད་ཀྱིས་
དགག་པར་འགྱུར། །ཞེས་ལས་ཉོན་གཉིས་བདེན་འཛིན་གྱི་རྣམ་རྟོག་ལས་འབྱུང་ལ།
བདེན་འཛིན་དེའང་སྤྲོས་པའམ། མཚན་འཛིན་ལས་འབྱུང་བས་དེ་གཅད་དགོས་པའི་
གནད་ཀྱིས། ཡོད་མིན་མེད་མིན་ཡོད་མེད་མིན། །མུ་བཞི་ལས་ནི་རྣམ་གྲོལ་བ། །དེ་ཉིད་
དབུ་མ་པ་ཡིས་རིག །ཅེས་དང་། ཐ་མར་ལྟ་གཞི་ཀུན་བཟློག་པ། །ཞེས་གསུངས་པ་ཡིན་
པས། དེ་བསྒོམ་པ་ལ། འོ་ན་ཐམས་ཅད་མཁྱེན་པ་ཐོབ་པ་ལ་བདེན་འཛིན་གྱི་སྤྲོས་པ་ཆོད་
པ་དེ་ཙམ་གྱིས་ཆོག་གམ་སྙམ་ན། དེ་ཙམ་གྱིས་མི་ཆོག་སྟེ། ཆོས་ཐམས་ཅད་བདེན་མེད་དུ་
གཏན་ལ་ཕབ་རྗེས་སུ། བདེན་མེད་ཡིན་སྙམ་པའི་མཚན་འཛིན་གྱི་ཆ་དེའང་གཅད་དགོས་
པས་སོ། །
དེའི་གནད་ཀྱང་ཆོས་ཐམས་ཅད་བདེན་མེད་དུ་བསྒྲུབས་རྗེས། ཆོས་ཐམས་ཅད་
བདེན་མེད་ཡིན་པ་དེའང་དགག་དགོས་པ་ནི་མ་ཡིན་ཏེ། དེ་བཀག་ན་རྩོད་བཟློག་ལས།
རང་བཞིན་མེད་པ་ཉིད་བཟློག་ན། །རང་བཞིན་ཉིད་དུ་རབ་གྲུབ་འགྱུར། །ཞེས་པའི་
རིགས་པས་གནོད་པ་ཡིན། དེས་ན་ཡུལ་གྱི་ངོས་ན་དེ་དགག་མ་དགོས་ཀྱང་། ཡུལ་ཅན་གྱི་
ངོས་ནས་བདེན་མེད་དུ་འཛིན་པའི་འཛིན་པ་དེ་དགག་དགོས་ཏེ། ཡུལ་གྱི་གནས་ལུགས་དེ་
མཚན་འཛིན་གཉིས་སྣང་གི་བློའི་སྤྱོད་ཡུལ་དུ་མ་གྱུར་པའི་གནད་ཀྱིས། བློ་མཚན་བཅས་
108



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཀྱིས་ཡོད་མེད་སོགས་མུ་བཞི་གང་དུའང་གཟུང་དུ་མེད་པ་ཡིན་པས། དོན་དམ་བློ་ཡི་སྤྱོད་
ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་གསུངས་པའང་གནད་དེས་ཡིན། དེས་
ན་འདིའི་གནད་བསྒོམ་པ་ལ་སྦྱོར་བ་སྐྱབས་གསོལ་སོགས་གོང་བཞིན་ལ། རྟེན་འབྲེལ་གྱི་
གནད་ལས་ཆོས་ཐམས་ཅད་བདེན་མེད་རྟོགས་པའི་ལྟ་བ་ལ་ངེས་པ་དྲང་། ངེས་པ་རྙེད་
རྗེས་ངེས་པ་དེ་རྒྱུན་མཐུད་པ་མ་ཡིན་པར། བདེན་མེད་ཡིན་སྙམ་པའི་ཞེན་པ་དེའང་
བཏང་སྟེ། ཡུལ་སྟོང་པ་ཉིད་དེ་ནི་ཡོད་མེད་སོགས་གང་དུའང་གཟུང་དུ་མེད་དེ། དེ་ནི་
གཉིས་འཛིན་གྱི་བློ་གང་གིས་ཀྱང་སྤྱོད་ཡུལ་མ་ཡིན་པའི་ཕྱིར་སྙམ་དུ་ཐག་རྦད་ཀྱིས་
བཅད་དེ། ཡུལ་སྤྲོས་པས་མ་རེག་པ་ལ་བློའི་ལྷད་ཀྱིས་མ་བསླད་པར་འཛིན་པ་དང་མཚན་
མ་དང་སྤྲོས་པ་ཐམས་ཅད་བཏང་སྟེ་འཛིན་མེད་ཀྱི་ངང་དུ་ཕྱམ་མེར་གཞག །སྒྲིམ་ལྷོད་
སོགས་ཀྱི་སྐྱོང་ལུགས་སྔ་མ་བཞིན་ནོ། །ལྟ་བ་འདི་ནི། ཞི་ལྷས། ཅི་ཡང་མེད་ཅེས་གོམས་
པ་ལས། །དེ་ཡང་ཕྱིས་ནི་སྤོང་བར་འགྱུར། །ཞེས་པའི་ལྟ་བ་དེར་སླེབས་པ་ཡིན་མོད།
གནད་འདི་མ་རྟོགས་པར་ཧྭ་ཤང་གི་ལྟ་བ་ཡིན་ཟེར་བ་དེ་དགོད་བྲོ་བར་སྣང་། །
ཡང་སྨྲས་པ། ཡུལ་ཟབ་ཞི་སྤྲོས་བྲལ་ཆོས་ཀྱི་དབྱིངས། །བློ་གཉིས་སྣང་མཚན་མའི་
འཁྲུལ་འཁོར་གྱིས། །མུ་ཅིར་ཡང་གཟུང་དུ་མེད་པའི་མཚང་། །གནད་འཁྲུལ་མེད་རྟོགས་
པར་བྱིན་གྱིས་རློབས། །གནད་དེས་ན། འཛིན་པ་བྱུང་ན་ལྟ་བ་མིན། །ཞེས་པའང་། ལྟ་
རིམ་དང་པོའི་ཚེ་བདེན་འཛིན་དང་། གཉིས་པའི་ཚེ་མཚན་འཛིན་ལ་སྦྱར་རྒྱུ་ཡིན་པས།
ཕྱོགས་རེའི་མིག་ཅེ་རེ་ལོང་གིས་ཆོས་སྤོང་གི་ལས་གསོག་པར་མ་བྱེད་ཅིག ། །
གཉིས་པ་བྱམས་པའི་མན་ངག་ལྟར་བསྒོམས་པ་ནི། ལུགས་འདི་ལ། གཞི་དུས་ཀྱི་
ཡེ་ཤེས་སམ་སེམས་རང་བཞིན་འོད་གསལ་འདི་ཉིད་འཁོར་འདས་གཉིས་ཀྱི་གཞི་ཡིན་ལ།
དེ་ངོས་མ་ཟིན་པར་གཟུང་འཛིན་གཉིས་སུ་འཁྲུལ་བའི་གཉིས་སྣང་མངོན་འགྱུར་བ་བག་
ལ་ཉལ་དང་བཅས་པ་འདི་འཁོར་བའི་རྩ་བ་ལྷན་སྐྱེས་ཀྱི་མ་རིག་པ་ཡིན་པས། འདིའི་རྩ་
ན
109



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བ་བཅད་དེ་དབྱིངས་སུ་བསྟིམ་པ་ཞིག་གནད་དུ་ཆེ་བ་ཡིན། དེས་ན་འདི་བསྒོམ་པ་ལ་
གསུམ། སྔོན་འགྲོ་ཚོགས་གཉིས་གསག་པ། དངོས་གཞི་བཟུང་བའི་འཁྲུལ་སྣང་གཅད་པ།
གཙོ་བོ་འཛིན་པའི་འཁྲུལ་སྣང་གཅད་པའོ། །དང་པོ་ནི། རྒྱན་ལས། བྱང་ཆུབ་སེམས་
དཔའ་བསོད་ནམས་ཡེ་ཤེས་ཀྱི། །མཐའ་ཡས་ཕ་རོལ་ཚོགས་རྣམས་ལེགས་བསགས་
ནས། །ཆོས་ལ་སེམས་དཔའ་ཤིན་ཏུ་རྣམ་ངེས་ཕྱིར། །དོན་གྱི་རྣམ་པ་བརྗོད་པའི་རྒྱུ་ཅན་
རྟོགས། །ཞེས་པ་ལྟར། ཐར་པ་ཆ་མཐུན་ཚོགས་གཉིས་གསག་པ། སེམས་རྟེན་ཞི་གནས་
བརྟན་པོར་བསྒྲུབ་པ་རྣམས་དགོས་ཏེ། དེ་དག་གོང་དུ་བཤད་ཟིན་པ་དེ་ཉིད་ལ་ཚང་བས་
འདིར་མི་དགོས། གཉིས་པ་གཟུང་བའི་འཁྲུལ་སྣང་གཅད་པ་ལ་གསུམ། དྲོད་སྣང་བ་ཐོབ་
པའི་ཏིང་ངེ་འཛིན་འཚོལ་བ། རྩེ་མོ་སྣང་བའི་མཆེད་པའི་ཏིང་ངེ་འཛིན་འཚོལ་བ། བཟོད་
པ་གཟུང་མད་རྟོགས་པའི་ཏིང་ངེ་འཛིན་འཚོལ་བའོ། །དང་པོ་ནི། འདི་ལྟར་བསམ་སྟེ།
གཟུང་འཛིན་གཉིས་བྲལ་གྱི་སེམས་རང་བཞིན་འོད་གསལ་ཟླ་བའི་དཀྱིལ་འཁོར་ལྟ་བུ་
གསལ་ལ་མི་རྟོག་པ་ཞིག་རང་གི་སྙིང་ལ་གནས་ཀྱང་། དེ་མཐོང་བ་ལ་སྒྲིབ་བྱེད་ཕྱི་རོལ་གྱི་
རི་ར་བ་ཁང་ཁྱིམ་དགྲ་གཉེན་བར་མའི་འགྲོ་བ་སྣོད་བཅུད་ཀྱི་འཇིག་རྟེན་འདི་དག་རང་གི་
སེམས་ལས་ལོགས་སུ་བདེན་པར་གཟུང་བ་འབའ་ཞིག་གིས་ལན་པ་ཡིན་པས། སྒྲིབ་བྱེད་
འདི་བསལ་དགོས། འདི་བསལ་བའི་ཚུལ་ཡང་། འདི་དག་སེམས་ཀྱི་འཁྲུལ་སྣང་ཙམ་
ཡིན་གྱི། སེམས་ལས་ལོགས་ན་བདེན་པར་གྲུབ་པ་མེད་དེ། དེའི་གཏན་ཚིགས། དངོས་
གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་ཤེས་པར་བྱ། །ཞེས་པ་ལྟར། དངོས་པོ་རླན་
ཞིང་གཤེར་བ་གཅིག་ཉིད་ལའང་། འདི་བདེན་པར་གྲུབ་པ་མེད་དེ། འགྲོ་བ་ཐ་དད་ལ་ཆུ་
དང་། བདུད་རྩི་དང་། རྣག་ཁྲག་ལ་སོགས་པར་འཁྲུལ་སྣང་ལ་ཤར་བ་ཙམ་ཞིག་ཡིན་པའི་
ཕྱིར་ཞེས་པའི་གནད་ཀྱིས་ཤེས་ཏེ། ཆུར་བདེན་ན་བདུད་རྩི་དང་རྣག་ཁྲག་སོགས་སུ་ག་ལ་
འཆར། དཔེ་རྨི་ལམ་དང་སྒྱུ་མ་སྨིག་རྒྱུ་ལྟ་བུའོ་སྙམ་དུ་ཐག་རྦད་ཀྱིས་བཅད་དེ། གོང་ལྟར་
11O



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
སྐྱབས་གསོལ་ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་དྲན་པས་མཆི་མ་འཁྲུག་
བཞིན་དུ་བླ་མ་ལ་གསོལ་བ་གདབ་ཅིང་། ཕྱི་རོལ་སྣང་བ་འདི་དག་བདེན་པར་འཛིན་པ་
སྨྱོན་པ་བས་ཀྱང་ཆེས་བླུན་རྨོངས་པ་ཁྱོད་ཀྱི་སྙིང་དུ་ཅི་ཞིག་ཞུགས་སྙམ་དུ། སྔར་ཐག་ཆོད་
ཀྱི་ལྟ་བ་དེའི་སྟེང་དུ་སྒྲིམ་གློད་ཇི་ལྟར་འཚམས་པས་ཉམས་ལེན་ལ་ཆིག་དྲིལ་བྱ་སྟེ། དང༌
པོར་བསྒྲིམས་པས་འཁྲུལ་སྣང་ཞིག །བར་དུ་གློད་པས་རང་ངོ་ཤེས། །ཐ་མར་རང་སོས་
སེམས་ཐག་ཆོད། །ཅེས་པའི་དོན་ལ་མྱོང་བ་ནམ་ཐོན་དུ་འབད། དེ་ལྟར་འབད་པས་ཕྱི་
རོལ་ཡུལ་སྣང་འདི་དག་སེམས་ཀྱི་འཁྲུལ་འཁོར་ཙམ་ལས་ཕྱི་རོལ་ན་བདེན་པར་མི་འདུག་
སྙམ་པའི་དོན་ལ་ཡིད་ཆེས་ཀྱི་གསལ་སྣང་ཅུང་ཟད་དོད་པ་འབྱུང་སྟེ། རྒྱན་ལས། དེ་ནས་
དེ་འདྲར་གྱུར་པ་ཡི། །བྱང་ཆུབ་སེམས་དཔའ་མཉམ་གཞག་པས། །ཡིད་ཀྱི་བརྗོད་པ་མ་
གཏོགས་པར། །དོན་ཀུན་རབ་ཏུ་མི་མཐོང་ངོ༌། །ཞེས་པ་ལྟར། དེ་ནི་དྲོད་སྣང་བ་ཐོབ་པའི་
ཏིང་ངེ་འཛིན་ཞེས་བྱ་བ་ཡིན། དཔེ་སྤྲིན་སྟུག་པོའི་གསེབ་ཀྱི་ཟླ་བ་དེ། སྤྲིན་ཅུང་ཟད་སྲབ་
ཏུ་སོང་བས་ཟླ་བའི་མདངས་ཀྱིས་མུན་པ་ཅུང་ཟད་བསལ་ཏེ། མདངས་སྐྱ་དིང་ངེ་བ་བྱུང་བ་
དང་འདྲ། སླར་ཡང་བྲོད་པ་བསྐྱེད་དེ་བསྒོམས་པས། སྔར་གྱི་སེམས་ཀྱི་གསལ་སྣང་ཆེས་
ཆེར་མཆེད། སྔ་མ་བས་ཡིད་ཆེས་པའི་མྱོང་བ་གསལ་བོ་འབྱུང་སྟེ། ཆོས་ཀྱི་སྣང་བ་འཕེལ་
ནས་ནི། །སེམས་ཙམ་ལ་ནི་གནས་པར་འགྱུར། །ཞེས་པ་ལྟར། དེ་ནི་རྩེ་མོ་སྣང་བ་མཆེད་
པའི་ཏིང་ངེ་འཛིན་ཞེས་བྱ་བ་ཡིན། དཔེར་ན་སྤྲིན་གསེབ་ཀྱི་ཟླ་བ་དེ། སྤྲིན་ཕག་ནས་སྲིབ་
ཙམ་མངོན་པས་ཟླ་བ་འདི་ན་འདུག་ཅེས་རྔོ་ཐོགས་པ་དང་འདྲ། དེ་བས་ཀྱང་འབད་པ་ཆེས་
ཆེར་བསྐྱེད་ནས་བསྒོམས་པས། རང་རྒྱུད་ཀྱི་སེམས་འོད་གསལ་སྒྲིབ་བྱེད་ཀྱི་གཟུང་བྱའི་
འཁྲུལ་སྣང་མངོན་འགྱུར་བ་ཕལ་ཆེར་དག་པའི་རང་སེམས་ལ་གསལ་སྣང་གི་དྭངས་ཆ་
དང་བདེ་བ་སྔར་བས་ཆེས་ལྷག་པ་འབྱུང་། དེ་ནི་རྒྱན་ལས། དེ་ཚེ་དེ་ཡིས་གཟུང་བ་ཡི། །
རྣམ་པར་གཡེང་བ་དེ་སྤོང་འགྱུར། །དེ་ནས་དེ་ལ་འཛིན་པ་ཡི། །རྣམ་པར་གཡེང་བ་འབའ་
111



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཞིག་ལུས། །ཞེས་པ་ལྟར། བཟོད་པ་གཟུང་མེད་རྟོགས་པའི་ཏིང་ངེ་འཛིན་ཞེས་བྱ་བ། ནང་
འཛིན་པའི་སེམས་ཀྱི་འཁྲུལ་སྣང་མ་ནུབ་ཀྱང་། ཕྱི་གཟུང་བྱར་སྣང་བའི་འཁྲུལ་སྣང་ནུབ་སྟེ།
ཕྱི་ཡུལ་སྣང་ལ་བདེན་པར་ཞེན་པ་ཅུང་ཟད་ཀྱང་མི་འབྱུང་བས། དོན་སྣང་བ་ཐོབ་པའི་ཏིང་
ངེ་འཛིན་ཅེས་བྱ་བ་ཡིན། དཔེ་སྤྲིན་གསེབ་ཀྱི་ཟླ་བ་དེ་ལ། སྤྲིན་ཕྱི་ནང་གི་རིམ་པ་གཉིས་
ཡོད་པའི་ཕྱི་མ་བསལ་ཏེ། ཟླ་བའི་གསལ་སྣང་སྔར་བས་ཀྱང་ཆེ་བ་དང་འདྲ། གཉིས་པ་
གཙོ་བོར་འཛིན་པའི་འཁྲུལ་སྣང་གཅད་པ་ནི། སླར་ཡང་སྤྲོ་བ་སྐྱེས་ཏེ་སྒོམ་ལ་ཆེས་ཆེར་
འབད་པས། གཟུང་བ་མེད་པས་དེར་འཛིན་མེད། །ཅེས་པ་ལྟར། ནང་འཛིན་བྱེད་སེམས་
ཀྱི་འཁྲུལ་སྣང་དེའང་ནུབ་སྟེ། རང་སེམས་འོད་གསལ་ལ་གསལ་སྣང་ཆེས་ཆེར་དོད་པས།
དེ་མངོན་སུམ་དུ་མཐོང་བ་ལྟ་བུའི་ཉམས་འཆར་བ་ཡིན། དེ་ནི། དེ་ཚེ་བར་ཆད་མེད་པ་ཡི། །
ཏིང་ངེ་འཛིན་ལ་མྱུར་དུ་རེག །འདི་ལྟར་དེ་ཡི་མཇུག་ཐོག་ཏུ། །འཛིན་པའི་རྣམ་པར་གཡེང་
བ་སྤོང་། །ཞེས་པ་ལྟར། ཆོས་མཆོག་བར་ཆད་མེད་པའི་ཏིང་ངེ་འཛིན་ཞེས་པ་ཡིན་ཏེ། དེའི་
ཚེ་ལྷན་སྐྱེས་ཀྱི་མ་རིག་པ་མ་དག་ཀྱང༌། ལྷན་སྐྱེས་དེ་ལས་མཆེད་པའི་གཟུང་འཛིན་གྱི་
འཁྲུལ་སྣང་མངོན་འགྱུར་བ་ཕལ་ཆེར་དག་པའི་འོད་གསལ་ཤར་ཏེ། མཐོང་ལམ་ས་དང་
པོའི་ཡེ་ཤེས་སྐྱེ་བ་ལ་བར་ཆད་མེད་པར་བདེ་བླག་ཏུ་འགྲུབ་པ་ཡིན། དཔེ་སྤྲིན་གསེབ་ཀྱི་
ཟླ་བའི་སྒྲིབ་བྱེད་སྤྲིན་ནང་མ་དེའང་སྲབ་ཏུ་སོང་བས་ཟླ་བ་ཆེས་གསལ་བ་དང་འདྲ། སླར་
ཡང་སྤྲོ་བ་ཆེན་པོས་བསྒོམས་པ་ལས། གཟུང་འཛིན་གཉིས་ཀྱི་སྤྲོ་གཞི་ལྷན་སྐྱེས་ཀྱི་མ་
རིག་པའི་བག་ལ་ཉལ་མ་དག་ཀྱང་དེ་མངོན་གྱུར་བ་དག་སྟེ། གཟུང་འཛིན་གཉིས་བྲལ་གྱི་
སེམས་རང་བཞིན་འོད་གསལ་རྗེན་ནེ་ཡེ་རེ་མཐོང་བ་ལྟ་བུའི་གསལ་སྣང་དང་ཡིད་ཆེས་
སྐྱེ་སྟེ། དེ་ནི། སེམས་ལས་གཞན་མེད་པར་ནི་བློས་རིག་ནས། །དེ་ནས་སེམས་ཀྱང་མེད་པ་
ཉིད་དུ་རྟོགས། །བློ་དང་ལྡན་པས་གཉིས་པོ་མེད་རིག་ནས། །དེ་མི་ལྡན་པའི་ཆོས་ཀྱི་
དབྱིངས་ལ་གནས། །ཞེས་པ་ལྟར། སྣང་མཆེད་ཐོབ་གསུམ་གྱི་འཁྲུལ་སྣང་མངོན་གྱུར་བ་
112



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ནུབ། དེའི་གཉེན་པོ་སྣང་མཆེད་ཐོབ་གསུམ་གྱི་གསལ་སྣང་རིམ་བཞིན་ཤར་བའི་སྦྱོར་ལམ་
གསུམ་དང་། དེའི་རྗེས་སུ་ལྷན་སྐྱེས་ཀྱི་མ་རིག་པ་མངོན་གྱུར་བ་རགས་པའང་ནུབ་པའི་
འོད་གསལ་ཆེན་པོ་འཇིག་རྟེན་ཆོས་མཆོག་གི་སྐབས་ཁོ་ན་ཡིན་གྱི། ལྷན་སྐྱེས་མ་རིག་པ་
བག་ལ་ཉལ་ཕྲ་བ་ས་བོན་དང་བཅས་པ་མ་དག་པས། མཐོང་ལམ་ས་དང་པོའི་ཉམས་
དངོས་ཤར་སྙམ་དུ་འཁྲུལ་བར་ནི་མི་བྱའོ། །དེ་རྗེས་མཐོང་ལམ་ས་དང་པོའི་ཡེ་ཤེས་སྐྱེ་
ཚུལ་ནི། དེ་ལྟར་བསྒོམས་པའི་མཇུག་ཐོག་ཏུ། ལྷན་སྐྱེས་མ་རིག་པ་ས་བོན་དང་བཅས་
པའི་ཆ་ཤས་གཅིག་དག་པའི་རང་སེམས་འོད་གསལ་གྱི་ཆ་ཤས་གཅིག་མངོན་དུ་ལྷག་གིས་
མཐོང་བ་ནི་ས་དང་པོ་མཐོང་ལམ་ཞེས་བྱ་བ་ཡིན་ཏེ། དེ་ནས་དེས་ནི་འཇིག་རྟེན་ལས། །
འདས་པའི་ཡེ་ཤེས་བླ་མེད་པ། །རྣམ་པར་མི་རྟོག་དྲི་མ་མེད། །འཛིན་པ་གཉིས་དང་བྲལ་
བ་ཐོབ། །དེ་འདིའི་གནས་ཡོངས་གྱུར་པ་སྟེ། །ས་ནི་དང་པོ་ཡིན་པར་འདོད། །ཅེས་སོ། །
དཔེར་ན་ཚེས་གཅིག་གི་ཟླ་བའམ། སྤྲིན་དང་བྲལ་བའི་ཟླ་བའི་ཟུར་གཅིག་ནམ་མཁའི་
མཐོངས་ནས་མངོན་སུམ་དུ་མཐོང་བ་དང་འདྲ། དེས་ན། ས་བཅུའི་སྐབས་སུ་རང་སེམས་
འོད་གསལ་དེའི་སྒྲིབ་བྱེད་མ་རིག་པའི་ཆ་ཤས་རེ་དག་པའི་གསལ་སྣང་ཇེ་ཆེར་གྱུར་ཏེ། ས་
བཅུ་གཅིག་པར་སངས་རྒྱས་པའི་ཚེ་ན་དག་པ་གཉིས་ལྡན་གྱི་སེམས་རང་བཞིན་འོད་
གསལ་སྒྲིབ་མེད་དུ་མཐོང་བ་ཡིན་ཏེ། ཇི་སྐད་དུ། ལུང་ལས། སྤྲིན་མཐོང་མཁའ་ལ་ཉི་
བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་མཆོག་གིས་
ཀྱང་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་ཆོས་སྐུ་གང་དག་བློ་གྲོས་
མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་མཐོང་། །
ཞེས་དང་། ཀླུ་སྒྲུབ་ཞབས་ཀྱིས། ཇི་ལྟར་ཟླ་བ་ཚེས་པ་ལ། །སྐད་ཅིག་སྐད་ཅིག་རྒྱས་པར་
མཐོང་། །དེ་བཞིན་ས་ལ་ཞུགས་རྣམས་ཀྱིས། །རིམ་གྱིས་རིམ་གྱིས་འཕེལ་བར་མཐོང་། །
ཞེས་བཤད་པ་ལྟར་ཡིན་པས། དགའ་བ་དང་སྤྲོ་བ་ཆེན་པོས་ཉམས་ལེན་གྱི་གནད་ཤེས་ན།
113



སྨྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཁྲུལ་མེད་ཀྱི་ས་ལམ་བགྲོད་ཚུལ་ལ་དཀའ་བ་ཡོད་པ་མ་ཡིན་ཞེས་བླ་མའི་ཞལ་གདམས་
སྙིང་ལ་བཅང་བ་གཅེས་སོ། །ཡང་སྨྲས་པ། གཞི་སྣང་མཆེད་ཐོབ་པ་འོད་གསལ་བཞི། །
ནམ་འཆི་ཚེ་ཤར་མོད་ངོ་མ་ཤེས། །དུས་ད་རེས་དམ་པའི་བཀའ་དྲིན་གྱིས། །སེམས་ཁོ་ཐག་
ཆོད་པར་བྱིན་གྱིས་རློབས། །ཞེས་སོ། ། །
གསུམ་པ་ཞི་ལྷག་ཟུང་འཇུག་བསྒོམ་པ་ནི། དབེན་པའི་གནས་སུ་ལུས་རྣམ་སྣང་གི་
ཆོས་བདུན་ལྡན། སེམས་སྐྱོ་ཤས་ངེས་འབྱུང་བྱམས་སྙིང་རྗེ་བྱང་ཆུབ་སེམས་ཀྱི་ངང་ནས་
སྐྱབས་གསོལ་གྱི་འུར་སྒྲ་དི་རེ་བ་དང་། དང་བའི་དད་པ་བ་སྤུ་གཡོ་བཞིན་པས། སྲོལ་
གཉིས་ལས་བྱོན་པའི་གནས་ལུགས་ལ་དཔྱོད་པའི་སོ་སོར་རྟོག་པའི་ཤེས་རབ་ངར་ལྷང་
ངེ་བ། གསལ་སིང་ངེ་བ་ཡིད་ཆེས་ཀྱི་ངེས་པ་རྙེད་ངེས་པ་ཞིག་གསལ་གདབ། དེ་ནི་ལྷག་
མཐོང་སོར་རྟོག་དཔྱད་སྒོམ་རྐྱང་པ་ཡིན་པས། དེ་ཙམ་མ་ཡིན་པར་སོར་རྟོག་གིས་དཔྱད་
པའི་ལྟ་བ་དེའི་སྟེང་དུ་སྔར་བཞིན་བསྒོམས་པས་སེམས་གནས་ཆ་རྙེད་དེ། ལྟ་བ་དེ་ཉིད་ཞི་
གནས་ཀྱི་འཇུར་མིག་ལས་འདྲེན་ཐུབ་པའི་ལྟ་བ་གསལ་སྟོང་ཟུང་འཇུག་བྱམས་སྙིང་རྗེ་
བྱང་ཆུབ་སེམས་ཀྱི་རྩིས་ཟིན་པའི་ཉམས་ལེན་དེ་ཉིད་ཞི་ལྷག་ཟུང་འཇུག །ཐབས་ཤེས་
ཟུང་འཇུག །ལྟ་སྒོམ་སྤྱོད་གསུམ་ཟུང་འཇུག་གི་ལམ་ཕུལ་དུ་ཕྱིན་པ་ཡིན་པས་འདི་ལ་ཡུན་
རིང་དུ་འབད། ཡང་གནས་ཆ་ཆེའང་སོར་རྟོག་གི་གསལ་ཆ་ཆུང་ན། གནས་པ་ལས་སད་
པར་བྱ་སྟེ། སོར་རྟོག་གིས་ངེས་པ་དྲངས་ཏེ་གནས་པ་བསྒོམ། ཡང་བྱམས་སྙིང་རྗེ་སོགས་
ཀྱི་རྩི་དང་མ་འབྱར་ན། སྔོན་དུ་དེ་དག་གསལ་བཏབ་སྟེ་གནས་ཆ་ལ་འབད། གནས་པ་
ཤས་ཆུང་ན། ལྟ་བའི་སྟེང་དུ་རིག་པ་ཧུར་ཕྱུང་སྟེ། རྣམ་རྟོག་གཞན་གྱི་འཇུག་པ་རྒྱུན་རྦད་
ཀྱིས་ཆད་པར་བྱས་ལ་བསྒོམ། འདི་ཡན་ཆད་རྗེས་བསྔོ་བ་སྨོན་ལམ་དང༌། ཐུན་ལས་
ལངས་རྗེས། འགྲོ་འཆག་ཉལ་འདུག་ཐམས་ཅད་མཉམ་གཞག་ཏུ་གང་བསྒོམ་པ་དེའི་རྩིས་
ཟིན་པར་བྱ་བ་ནི་མཐུན་ལ། ཁྱད་པར་ལྟ་བའི་སྐབས་སུ། ལྟ་བ་དྲན་འདུན་མ་ཉམས་པར་
14



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
བསྐྱངས་པས། རྩོལ་བཅས་དང་རྩོལ་མེད་ཀྱི་དྲན་པས་ཉིན་མཚན་ཁོར་ཡུག་ཏུ་འབྱོངས་
པ་ནི། དལ་འབྱོར་ལ་སྙིང་པོ་ལོངས་པའི་མཆོག་གོ །ཐུན་ནི་རབ་ཉིན་མཚན་དུས་གསུམ་
གསུམ། འབྲིང་བཞི། ཐ་ནའང་ཐུན་གཉིས་ཀྱི་སྒོ་ནས་ཉམས་སུ་བླང་འཚལ་ལོ། །
ཡང་སྨྲས་པ། ལྟ་ཐོག་ཏུ་ཞི་གནས་ཀྱི་སུན་མ་ཡོད། །ལྟ་བ་ལ་སྙིང་རྗེའི་སྐྱེལ་ཐུང་
རེམ། །ཉམས་ལེན་མཆོག་འོད་གསལ་མ་བུར་འདྲེས། །རྣམ་འབྱོར་བདག་ཉམས་ཀྱི་
དགའ་བ་ལ། །ཞེས་སོ། །
༈ གཉིས་པ་ཐུན་མོང་མ་ཡིན་པའི་ཉམས་སྣང་སྐྱེ་འགྱུར་ལ་ངེས་ཤེས་སམ་དགའ་བ་
བསྐྱེད་པ་ནི། སྦྱོར་བ་སྐྱབས་གསོལ་སོགས་སྔར་བཞིན་བསྒོམ། སྔར་གྱི་ཉམས་སྣང་དེ་
དག་ནི། ཕ་རོལ་ཏུ་ཕྱིན་པའི་ལམ་སེམས་ལ་གནད་དུ་བསྣུན་པའི་ཉམས་མྱོང་ཙམ་ཡིན་
པས། འཚང་རྒྱ་བ་ལ་དུས་འགྱངས་པ་ཙམ་ཡིན་ལ། ད་ནི་ཚེ་འདི་ལ་འཚང་རྒྱ་བའི་ལམ་གྱི་
གནད། རྡོ་རྗེའི་ལུས་ལ་གནད་དུ་བསྣུན་ཆོག་པ་རྡོ་རྗེ་ཐེག་པའི་ལམ་ལ་མྱུར་བ་ཉིད་དུ་
འཇུག་པར་བྱ། དེ་ལྟར་ཞུགས་པའི་ཚེ། རྡོ་རྗེའི་ལུས་ཀྱི་རྟེན་འབྲེལ་ལུས་རྩ་དང་། རྩ་ཡི་གེ་
དང༌། ཁམས་བདུད་རྩི་དང་། སྙིང་པོ་ཡེ་ཤེས་རླུང་གི་དཀྱིལ་འཁོར་སེམས་ཀྱི་དབང་བྱས་
པ་ལས། ཉམས་སྣ་ཚོགས་པ་ཞིག་སྐྱེ་བར་འགྱུར་མོད། དེ་དག་གི་མཐུན་པའི་ཕྱོགས་ལ་ཧ་
ཅང་དགའ་ཆེས་པ། མི་མཐུན་པའི་ཕྱོགས་ལ་ཧ་ཅང་སྐྱོ་ཆེས་པར་ཡང་མི་བྱ་སྟེ། རྡོ་རྗེའི་
ལུས་ཀྱི་རྩ་ཡི་གེའི་བྱེད་པའི་ཉམས་དགའ་མི་དགའ་སྣ་ཚོགས་པ་ཞིག་སྐྱེ་བར་སྣང་བས།
བླ་མ་དམ་པའི་ཞལ་གྱི་གདམས་པ་བཞིན། བྱུང་རྒྱལ་གྱི་གནད་དང་། ལྟ་བ་དང་བསྲེ་ཞིང་
བསྐྱང་བར་བྱའོ་སྙམ་དུ་ངེས་པ་བསྐྱེད། ཉམས་ཇི་ལྟ་བུ་ཞིག་སྐྱེ་བར་འགྱུར་ན། ལུས་
ཉམས། སེམས་ཉམས། རྨི་ཉམས་སོགས་ཉམས་གསུམ། རྣམ་རྟོག་སྔོན་དུ་སོང་བའི་དྲོད།
ཁམས་དགུ་འདུས་པའི་དྲོད། ཐིག་ལེ་འབར་ཞིང་བརྟན་པའི་དྲོད་དེ་དྲོད་གསུམ། འཇུག་པ་
སེལ་བའི་ལམ། ཆགས་པ་གཅོད་པའི་ལམ། བྱང་ཆུབ་ཆེན་པོའི་ལམ་སྟེ་ལམ་གསུམ།
1 15



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མཐོང་སྣང་གི་རྟེན་འབྲེལ། རླུང་ལོག་གི་རྟེན་འབྲེལ། རྨི་ལམ་གྱི་རྟེན་འབྲེལ་ཏེ་རྟེན་
འབྲེལ་གསུམ། མཚན་ཉིད་སྣ་ཚོགས་པའི་ཏིང་ངེ་འཛིན། རང་བཞིན་སྟོང་པའི་ཏིང་ངེ་
འཛིན། ངོ་བོ་ཟུང་འཇུག་གི་ཏིང་ངེ་འཛིན་གསུམ་སྟེ། ཉམས་ལྔ་གསུམ་བཅོ་ལྔ། དེ་དག་
ཀྱང་ཏིང་ངེ་འཛིན་གསུམ་དུ་འདུས་ལ། ནམ་ཞིག་ཉམས་དེ་དག་སྐྱེས་པའི་ཚེ། འདི་ནི་ལུས་
ཉམས་སོ་ཞེས་སོ་སོར་ངོ་ཤེས་པར་བྱའོ་སྙམ་དུ། དཀྱུས་ས་བསྟན་པའི་རྟ་ཐགས་ཐོགས་
མེད་པར་རྒྱུག་པ་བཞིན་དུ། ད་ལྟ་ཉིད་དུ་སྐྱེ་འགྱུར་ལ་ངེས་ཤེས་བསྐྱེད་པར་བྱའོ། །
གསུམ་པ་དག་པའི་སྣང་བ་ལ་སྤྲོ་བ་བསྐྱེད་པ་ནི། རྡོ་རྗེའི་ཚིག་རྐང་ལས། བདེ་བར་
གཤེགས་པའི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་ལ་དག་པའི་སྣང་བའོ། །ཞེས་
པས་བསྟན་ཏེ། འདི་ལྟ་བུའི་ལམ་ཉམས་སུ་བླངས་པ་ལས། འབྲས་བུ་འདི་ལྟ་བུ་འབྱུང་ངོ་
སྙམ་དུ་འབྲས་བུ་ལ་སྤྲོ་བ་བསྐྱེད་པ་སྟེ། དེའང་ཚོགས་གཉིས་ཀྱི་ལམ་བདེ་བ་ནས་འབྲས་
བུ་སྐུ་བཞིར་གཤེགས་པས་བདེ་བར་གཤེགས་པ། སྐུ་མི་ཟད་པ་ལ་གཉིས་ལས། སྐུའི་
གསང་བ་བསམ་གྱིས་མི་ཁྱབ་པ་ནི། དབུའི་གཙུག་ཏོར་བལྟར་མི་མངོན་པ། ས་ཐམས་ཅད་
པ་ནི། གདུལ་བྱ་ཉེ་རིང་ལ་སྤྲུལ་པ་མཆོག་ནས། གཟིངས་ཟམ་རི་བོང་སོགས་གང་ལ་གང་
འདུལ་གྱི་རྣམ་པར་སྟོན་པ། གསུང་ལའང་གཉིས་ལས། གསུང་གི་གསང་བ་ནི། ཐག་ཉེ་
རིང་གང་ནས་ཉན་ཀྱང་གསུང་ལ་ཕྲ་རགས་མི་མངོན་པ། གསུང་ཐམས་ཅད་པ་ནི། རིགས་
དྲུག་སོ་སོའི་སྐད་དུ་ཆོས་སྟོན་པ། ཐུགས་ལའང་གཉིས་ལས། ཐུགས་ཀྱི་གསང་བ་ནི།
འཇིག་རྟེན་ལས་འདས་པའི་ཐུགས་ལ་གཞག་པའི་ཚེ་སངས་རྒྱས་ཀྱིས་ཇི་ལྟ་ཇི་སྙེད་པ་
མཁྱེན་པའི་གཏིང་གཞན་གྱིས་དཔག་པར་མི་ནུས་ལ། འཇིག་རྟེན་པའི་ཐུགས་ལ་གཞག་
པའི་ཚེ། བྱིས་པས་ཀྱང་ཐུགས་ཀྱི་ཚོད་བགམ་པར་ནུས་པ། དེ་ལྟ་བུའང་རང་གཞན་གཉིས་
ཀ་ལ་མཛེས་པས་རྒྱན། གཞན་དོན་གྱི་བྱ་བ་རྒྱུན་མི་འཆད་པས་ན་འཁོར་ལོ། དག་པའི་
སྣང་བ་ཞེས་པ་ནི། རང་གི་ཡེ་ཤེས་ཡོངས་སུ་དག་པ་ཉིད་ལས་མ་གཏོགས་པ་འཁོར་འདས་
116



གསུང་ངག་སློབ་བཤད་སྣང་གསུམ་གྱི་ཁྲིད་ཡིག་ཟླ་བ་བདུད་རྩིའི་ཐིགས་ཕྲེང་སྐལ་བཟང་ཀུ་མུད་གསར་པའི་ཁ་འབྱེད།
ཀྱི་ཆོས་ཐ་དད་པ་མེད་པར་རྟོགས་ཏེ། དེ་ཙམ་ན་འཁོར་འདས་རོ་གཅིག །ལམ་དང་འབྲས་
བུ་རོ་གཅིག །སངས་རྒྱས་དང་སེམས་ཅན་རྒྱུད་གཅིག །སྤང་གཉེན་རོ་གཅིག །དེ་ཙམ་ན་
བླང་དོར་གཉིས་མེད། སྤང་ཐོབ་གཉིས་མེད་ཅེས་བྱ་བར་འགྱུར་བས། དེ་ལྟ་བུའི་འབྲས་བུ་
མྱུར་བ་ཉིད་དུ་ཐོབ་པར་བྱའོ་ཞེས་དགའ་བ་དང་སྤྲོ་བ་བསྐྱེད་ལ། ལམ་བཟང་འདི་ལ་རྩོལ་
བ་དྲག་ཏུ་སྐྱེད་ཅིག་ཅེས་གདམས་སོ། །ཁྲིད་དེའི་སྙིང་པོ་བསྡུས་པ་ནི། བླ་མེད་ཐེག་པར་རྩ་
ཡིག་རླུང་དང་སེམས། །གནད་དུ་སོང་ནས་ཉམས་སྣང་བཅོ་ལྔ་འཆར། གསང་བ་རྣམ་
གསུམ་རྒྱན་གྱི་འཁོར་ལོ་ལ། ཡིད་ཆེས་དགའ་སྤྲོ་སྐྱེ་བར་བྱིན་གྱིས་རློབས། །ཞེས་སོ། །
སྣང་གསུམ་སྤྱིའི་ལམ་གྱི་སྙིང་པོ་བསྡུས་པ་ནི། འཁོར་བས་ཡིད་འབྱུང་ལས་འབྲས་
དཔང་དུ་བཙུག །སྙིང་རྗེས་རྒྱུད་བརླན་བྱང་ཆུབ་སེམས་གཉིས་འབྱོངས། །གནས་པའི་
བཞོན་པར་ལྟ་བས་ཁ་ལོ་བསྒྱུར། །མཐར་ཐུག་གནས་སུ་བགྲོད་པར་བྱིན་གྱིས་རློབས། །
ཞེས་བྱའོ། །
དེ་ལྟ་བུའི་སྣང་གསུམ་གྱི་ཁྲིད་འདི་ནི། གཞུང་ཇི་ལྟ་བའི་ཁྲིད་ཀྱི་སྔོན་འགྲོ། ཕར་
ཕྱིན་ཐེག་པ་དང་ཐུན་མོང་བ། ཟབ་མོ་མདོ་ལྔར་གྲགས་པ། རྒྱུ་སྟོན་པ་བདེ་བར་གཤེགས་
པ་སྙིང་པོའི་མདོ། ལམ་ལ་ཐབས་གཙོ་བོར་སྟོན་པ་གསང་ཆེན་ཐབས་ལ་མཁས་པའི་མདོ།
ཤེས་རབ་གཙོ་བོར་སྟོན་པ་ཏིང་འཛིན་རྒྱལ་པོའི་མདོ། འབྲས་བུ་ཐུན་མོང་བ་སྟོན་པ་མདོ་
སྡེ་ས་བཅུ་པ། ཐུན་མོང་མ་ཡིན་པ་སྟོན་པ་སངས་རྒྱས་སའི་མདོ་རྣམས་ཀྱི་སྙིང་པོའི་བཅུད་
བསྡུས་པ། དེའང་མདོ་ལས། འགྲོ་བ་དྲུག་གི་སེམས་ཅན་ལ། །ལས་དང་ཉོན་མོངས་སྣང་
བར་སྣང་། །རྣལ་འབྱོར་པ་ལ་ཏིང་འཛིན་གྱི། །འབྲས་བུ་ཉམས་ཀྱི་སྣང་བར་སྣང་། །ཡང་
དག་རྫོགས་པའི་སངས་རྒྱས་ལ། །གསང་བ་བསམ་གྱིས་མི་ཁྱབ་པའི། །སྣང་བ་བསམ་
གྱིས་མི་ཁྱབ་བོ། །
ཞེས་པའི་མདོ་ཚིག་གི་སྙིང་པོ་ཉམས་ལེན་ཁྲིད་དུ་དྲིལ་ནས་བསྟན་པ། སྣང་གསུམ་གྱི་ཁྲིད་ཡིག་ལམ་འབྲས་སློབ་
117



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བཤད་འཛིན་པའི་བླ་མ་དམ་པའི་གསུང་བཞིན། སྤྱིར་དྲིན་ཅན་རྩ་བའི་བླ་མ་རྣམ་གསུམ་དང་། ཁྱད་པར་འདྲེན་པ་མཚུངས་
བྲལ་བཀའ་དྲིན་གཞལ་དུ་མ་མཆིས་པ་བློ་གསལ་རྒྱ་མཚོའི་གསུང་ལས་ཆོས་འདིའི་རིགས་སུ་སྐྱེས་པ་ཤཱཀྱའི་དགེ་སློང་སློབ་
བཤད་འཛིན་པ་ཀླུ་སྒྲུབ་ཅེས་བྱ་བས། མེ་མོ་ཕག་གི་ལོར་གཙང་འདར་སྟོད་ཆོས་འཁོར་ཡང་རྩེར་དྲིན་ཅན་བླ་མ་རྡོ་རྗེ་འཆང་
དང་མི་གཉིས་པའི་ཆོས་ཀྱི་འཁོར་ལོ་བསྐོར་བའི་གདན་སེང་གེའི་ཁྲི་ལ་ངལ་བསོ་བའི་སྟེགས་བུར་གཞན་ལ་ཕན་པའི་བསམ་
པས་སྦྱར་བའི་ཁྲིད་ཡིག་ཟླ་བའི་ཐིག་ཕྲེང་འདི་རེ་ཞིག་རྫོགས་སོ། །ཤུ་བྷཾ་མསྟུ་སརྦ་ཛ་ག་ཏཾ།། །།
_118



༄༅། །གསུང་ངག་སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་
གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་
ཁ་འབྱེད་ལས་འཁོར་འདས་དབྱེར་མེད་
ལྟ་བའི་སྐབས་བཞུགས་སོ། །
སློབ་བཤད་ཟབ་མོས་མ་སྨིན་པ་དག་གི་སྤྱོད་ཡུལ་མིན་ནོ་ཨཾ། ཨོཾ་སྭ་སྟི་སིདྡྷཾ། རྣམ་དཔྱོད་ཡིད་
བཟང་དགའ་མའི་མངལ། །རབ་བཀྲུས་ཟབ་ལམ་མཐོ་རིས་བདག །སྦས་པ་གནད་ཀྱི་
མིག་སྟོང་མཛེས། །བློ་གསལ་རྒྱ་མཚོས་བདག་སྐྱོངས་ཤིག །གཞན་ཡང་བཀའ་དྲིན་ཟླ་
མེད་པ། །ཀུན་ནས་དགའ་བས་རྣམ་གྲོལ་སྟེར། །ཕྱོགས་ལས་རྣམ་རྒྱལ་འབྲལ་བ་མེད། །
ཨེ་མ་འདིར་བྱོན་སྙིང་ལ་ཞུགས། །འདི་ན་མཁས་དང་གྲུབ་པ་འགས། །མ་སྤོབས་སློབ་
བཤད་སྙིང་པོའི་ཁྲིད། །ཉི་གཞོན་གསར་པའི་ཐིག་ཕྲེང་ནི། །བླ་མའི་གསུང་བཞིན་བྲི་
IL
བར་བྱ། ། །
འོ་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་དུས་གསུམ་རྒྱལ་བ་ཐམས་
ཅད་སྐྱེད་པའི་ཡུམ་རྗེ་བཙུན་རྡོ་རྗེ་བདག་མེད་མའི་ཐུགས་ཀྱི་བཅུད་མ་ཉམས་པ་སྙན་
བརྒྱུད་བཞི་ལྡན་གྱི་བླ་མ་ཚད་མ་བར་མ་ཆད་པའི་ཞལ་ནས་སྙན་དུ་རིམ་པར་བརྒྱུད་པ།
ཟབ་པ་ལས་ཀྱང་ཆེས་ཟབ་པ་ངོ་མཚར་རྨད་དུ་བྱུང་བ་དམ་པའི་ཆོས་ཟབ་མོ་གསན་ལ་
sདཔལ
119



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཐུགས་ཉམས་སུ་བཞེས་སྙམ་པ་དང་། གཞན་ཡང་ཆོས་གསན་པའི་ཀུན་ཏུ་སྤྱོད་པ་བླ་མེད་
རྡོ་རྗེ་ཐེག་པ་ནས་ཇི་ལྟར་འབྱུང་བ་བཞིན་དུ། གནས་ཁང་འདི་ཡང་ཐ་མལ་པ་མ་ཡིན་པར་
དག་གསལ་གཉིས་སུ་མེད་པའི་ཡེ་ཤེས་ཀྱི་སྣང་བ་ལས་གྲུབ་པའི་ཐར་པ་ཆེན་པོའི་གཞལ་
ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་པ་དངོས་ཡིན་སྙམ་པ་དང་། ད་ལྟར་གྱི་
སློབ་དཔོན་འདི་ཡང་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་
ཟླ་བ་ཉི་མ་བདུད་བཞི་བརྩེགས་པའི་གདན་གྱི་སྟེང་དུ་བཅོམ་ལྡན་འདས་དགེས་པ་རྡོ་རྗེ་སྐུ་
མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ་ཡུམ་རྡོ་རྗེ་བདག་མེད་མ་དང་མཉམ་པར་སྦྱོར་
བའི་སྐུ་ཅན་དངོས་ཡིན་སྙམ་པ་དང་། རང་རང་ཡང་ལྷག་པ་ལྷའི་ང་རྒྱལ་ལ་གནས་པ་དང༌།
ཆོས་འཆད་པའི་སྒྲ་འདི་ཡང་སྒྲ་གྲགས་སྟོང་ཆོས་ཐམས་ཅད་སྐྱེ་མེད་དུ་སྒྲོག་པར་བྱེད་པ།
སྲིད་ཞིའི་རྒུད་པ་ལས་སྐྱོབ་པར་བྱེད་པའི་སྒྲ་ལྷང་ལྷང་བ་ཡོད་སྙམ་པ་རྣམས་གསལ་བཏབ་
སྟེ་གསན་པར་ཞུ། གང་གསན་པར་བྱ་བའི་ཆོས་ནི། དུས་གསུམ་གྱི་སངས་རྒྱས་ཐམས་
ཅད་ཀྱིས་བགྲོད་པ་གཅིག་པའི་ལམ་ཞེས་སོགས་ནས། ཉམས་མྱོང་མ་སྐྱེས་པ་སྐྱེད་པར་
བྱེད་པ་ཁྲིད་ཀྱི་གཞུང་ཤིང་ཆེན་པོ་བཞི་ལས། འདིར་གཞུང་ཇི་ལྟ་བ་བཞིན་དཀྲི་བའི་
སྐབས། ཞེས་པའི་བར་གོང་བཞིན་ལ། དེ་ལ་སྔོན་དུ་འགྲོ་བ་སྣང་བ་གསུམ་གྱིས་དཀྲི་བས་
རྒྱུད་སྦྱང་བ། མཎྜལ་ཚོམ་བུ་ལྔ་ལ་བརྟེན་པའི་བརྒྱུད་པ་གཉིས་ལྡན་གྱི་སེམས་བསྐྱེད་པའི་
ཆོ་ག་སོགས་ལེགས་པར་གྲུབ་ཟིན། །
ད་གཉིས་པ་སྔགས་ལམ་རྒྱུད་གསུམ་གྱི་སྒོ་ནས་དཀྲི་བ་ལ། གཞི་ཆོས་ཅན་འཁོར་
བའི་གནས་ལུགས། ལམ་བསྒོམ་པའི་ཚུལ། འབྲས་བུ་སངས་རྒྱས་ཀྱི་ས་དང་གསུམ་ཡོད་
པའི་དང་པོ་གཞི་ཆོས་ཅན་འཁོར་བའི་གནས་ལུགས་ནི། འཁོར་བའི་ཉེས་དམིགས་བསྒོམ་
པ་སོགས་མ་དག་པའི་སྣང་བ་སྦྱོང་བའི་ཁྲིད་ཀྱི་སྐབས་སུ་བསྟན་ཟིན་པས་འདིར་མི་འཆད།
གཉིས་པ་ལམ་བསྒོམ་པའི་ཚུལ་ལ། གཞི་དམ་ཚིག་ལ་གནས་པ། གང་ཟག་དཀྲི་བའི་
120



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
རིམ་པ། ངེས་ཤེས་ཁྱད་པར་ཅན་བསྐྱེད་ལ་ཏིང་ངེ་འཛིན་ངོ་ཤེས་པར་བྱ་ཞིང་ལམ་གྱི་ས་
མཚམས་གཞག་པ་གསུམ་ལས། དང་པོ་གཞི་དམ་ཚིག་ལ་གནས་པ་ལའང་། དམ་ཚིག་
འཐོབ་བྱེད་སྨིན་བྱེད་དབང་གིས་རྒྱུད་སྨིན་པ་དང་། དམ་ཚིག་མི་ཉམས་པར་བསྲུང་བ་དམ་
ཚིག་གི་རྣམ་གཞག་གཉིས་དགོས་ཏེ། དེ་དག་ཀྱང་ལེགས་པར་གྲུབ་ཟིན། །
གཉིས་པ་དཀྲི་བའི་རིམ་པ་ལ། ལྟ་བས་སྤྲོས་པ་གཅོད་པར་བྱ་བའི་ཕྱིར་ཀུན་གཞི་
རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པ་དང༌། ལམ་གྱི་ཉམས་བསྐྱེད་པའི་
ཕྱིར་ལུས་ཐབས་རྒྱུད་ལ་དབང་བཞི་དང་རྗེས་སུ་འབྲེལ་བའི་ལམ་བསྒོམ་པ། འབྲས་བུ་སྐུ་
ལྔ་མངོན་དུ་འགྱུར་བའི་ཚུལ་དང་གསུམ་མོ། །དང་པོ་ལ་སྔོན་འགྲོ་དང་། དངོས་གཞི་
གཉིས་ལས། དང་པོ་སྔོན་འགྲོ་ལ་ལམ་སྤྱིའི་སྔོན་འགྲོ་སྐྱབས་སེམས་སྣང་གསུམ་སྔོན་འགྲོ་
ལྟར་ཡིད་ཆེས་པར་བྱེད། འདི་སྐབས་ཁྲིད་ཀྱི་སྔོན་འགྲོ་ལ་གསུམ། མཐུན་རྐྱེན་ཚོགས་
གསོག་པ་མཎྜལ་གྱི་ཁྲིད། འགལ་རྐྱེན་སྡིག་པ་སྦྱོང་བ་ཡིག་བརྒྱའི་ཁྲིད། བྱིན་རླབས་མྱུར་
དུ་འཇུག་པ་བླ་མའི་རྣལ་འབྱོར་གྱི་ཁྲིད་དོ། །
དང་པོ་ནི། རང་རྒྱུད་ལ་ལྟ་བའི་ཉམས་མྱོང་སྐྱེ་བ་ལ་བསོད་ནམས་ཀྱི་ཚོགས་གསག་
དགོས་ཏེ། སྡུད་པ་ལས། ཇི་སྲིད་དགེ་བའི་རྩ་བ་ཡོངས་སུ་མ་རྫོགས་པ། །དེ་སྲིད་སྟོང་ཉིད་
དམ་པ་དེ་ནི་རྟོགས་མི་འགྱུར། །ཞེས་དང་། བརྟགས་གཉིས་ལས་ཀྱང་། བདག་གི་བསོད་
ནམས་ལས་ཤེས་བྱ། །ཞེས་གསུངས་པ་ཡིན། དེས་ན་མཎྜལ་གྱི་སྒོ་ནས་ཚོགས་གསོག་པ་ལ།
ཇི་ལྟར་མཛེས་པའི་སྟེགས་བུ་ལ་སྒྲུབ་པའི་མཎྜལ་ཚོམ་བུ་ལྔ་པ་དང་། མཆོད་པའི་མཎྜལ་
འབྲུ་དངོས་གཙང་བ་ལག་ལེན་བཞིན་བཤམ། སྒྲུབ་པའི་མཎྜལ་བསང་སྦྱང་། སྟོང་པའི་
ངང་ལས་དབུས་སུ་གདན་སེང་ཁྲི་ཉི་ཟླ་པདྨ་བདུད་བཞི་མནན་པའི་སྟེང་དུ་རྩ་བའི་བླ་མ་
དགེས་རྡོར་བརྒྱུད་པས་བསྐོར་བ་དང་། ཤར་དུ་ཡི་དམ། ལྷོར་སངས་རྒྱས་སྤྲུལ་སྐུ། ནུབ་ཏུ་
རྟོགས་པའི་ངོ་བོ་རྣམ་པ་ལུང་གི་ཆོས། བྱང་དུ་བྱང་སེམས་དགེ་འདུན་རྣམས་གསལ་གདབ།
121



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཕྱི་ནང་གསང་བ་སོགས་མཆོད་པ་དང་བསྟོད་པ་ཅི་ཤེས་པས་བསྟོད། གསོལ་གདབ་ཚེ།
བདག་གི་རྒྱུད་ལ་མཐུན་རྐྱེན་ཚོགས་གཉིས་རྫོགས་པ། འགལ་རྐྱེན་སྡིག་སྒྲིབ་བྱང་བ།
འབྲས་བུ་འཁོར་འདས་དབྱེར་མེད་ཀྱི་ལྟ་བ་ཁྱད་པར་ཅན་སྐྱེ་བར་མཛད་དུ་གསོལ། ཞེས་
མཎྜལ་ཚོམ་བུ་བདུན་མ། སོ་བདུན་མ། གང་གི་མཆོད་རྫས་མ་སོགས་རྟགས་མ་བྱུང་བར་
དུ་འབད། །
གཉིས་པ་ཡིག་བརྒྱའི་རྣལ་འབྱོར་ནི། སྤྱི་བོར་པད་ཟླའི་སྟེང་དུ་རྡོར་སེམས་དཀྱུས་
བཞིན་བསྐྱེད། བཟླས་པའི་ཚེ། ཟླ་གདན་སྟེང་གི་ཧཱུྃ་ཡིག་ལས་བདུད་རྩིའི་རྒྱུན་ཤེལ་དཀར་
གྱི་ཞུན་མ་ལྟར་བབས། སྐུའི་དབྱིབས་སོགས་བརྒྱུད། མཐར་རང་གི་སྤྱི་བོ་སོགས་ནས་
རིམ་པར་གང་བས་ནད་གདོན་སྡིག་སྒྲིབ་ཐམས་ཅད་རྣག་ཁྲག་དང་དུད་ཁུ་སོགས་ཀྱི་རྣམ་
པས་ནག་ནུར་གྱིས་ཐོན། ཤུལ་རྣམས་བདུད་རྩིས་སྐྱ་མེར་གྱིས་གང་བའི་དམིགས་པ་
གསལ་སིང་ངེ་བ་རེ་དང་བསྟན་ཏེ་སྔགས་ཚར་རེ་བཟླ། དངོས་སུ་ལུས་ཡང་བ། རིག་པ་
དྭངས་སིང་བྱེད་པ། གཞན་ཡང་དངོས་དང་རྨི་ལམ་སོགས་སུ་སྡིག་པ་དག་པའི་རྟགས་
འབྱུང་སྟེ། དམིགས་པ་ལ་སེམས་གསལ་ཞིང་རྩེ་གཅིག་པ་གནད་དུ་ཆེ། ཡང་ནད་ཚ་གྲང་།
གདོན་ཕོ་གདོན་མོ་གདོན་སོགས་རིགས་བརྟགས་ལ། བདུད་རྩི་བསིལ་བ་དང་། ཚ་བ་
སོགས་དམིགས་པ་བསྒྱུར་ཞིང་སྔགས་བཟླ་བའོ། །
གསུམ་པ་བྱིན་རླབས་མྱུར་དུ་འཇུག་པ་བླ་མའི་རྣལ་འབྱོར་ནི། རང་ཉིད་གནས་པའི་
ས་ཕྱོགས་མ་དག་པ་སྟོང་པར་སྦྱང་། སྟོང་པའི་ངང་ལས་ཡེ་ཤེས་ཀྱི་སྣང་བ་ལས་གྲུབ་པའི་
ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་པའི་ནང་།
རང་གི་མདུན་གྱི་ནམ་མཁའ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་སྣ་
ཚོགས་པདྨ་ཉི་ཟླ་བདུད་བཞི་བརྩེགས་པའི་གདན་གྱི་སྟེང་དུ། དྲིན་ཅན་རྩ་བའི་བླ་མ་
དགེས་པ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ་ཡུམ་རྡོ་རྗེ་བདག་མེད་མ་དང་
བབ།
122



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
མཉམ་པར་སྦྱོར་བའི་སྐུ་ཅན་དུ་གསལ་གདབ། དེའི་དཔྲལ་བར་ཟླ་བའི་གདན་ལ་ཨོ་
དཀར་པོ། མགྲིན་པར་པདྨའི་གདན་ལ་ཨཱ་དམར་པོ། ཐུགས་ཀར་ཉི་མའི་གདན་ལ་ཧཱུྃ་
སྔོན་པོ། ཧཱུྃ་ལས་འོད་འཕྲོས། ཕྱོགས་བཅུ་དག་པའི་ཞིང་རབ་འབྱམས་ན་བཞུགས་པའི་བླ་
མ་ཡི་དམ་སངས་རྒྱས་བྱང་སེམས་ཐམས་ཅད་སྤྱན་དྲངས། དེ་ཡང་སྟེང་ཕྱོགས་པ་ཐམས་
ཅད་ཁ་བ་ཆེན་པོ་བབས་པ་ལྟ་བུ། འོག་ཕྱོགས་པ་རྣམས་རྒྱ་མཚོ་ཆེན་པོ་ལས་རླངས་པ་
འཕྱུར་བ་ལྟ་བུ། ཕྱོགས་མཚམས་པ་རྣམས་ཆོས་འཁོར་ཆེན་པོ་ལ་དགེ་འདུན་འདུ་བ་ལྟ་བུ།
དེ་ཐམས་ཅད་ཀྱང་བླ་མ་ཉིད་ལ་བསྡུས་ཏེ་སངས་རྒྱས་ཀུན་འདུས། དམ་ཆོས་ཀུན་འདུས།
དགེ་འདུན་ཀུན་འདུས་ཀྱི་ངོ་བོར་བསམ། དེ་ནས་རང་གི་སྙིང་ག་ནས་སྤྲུལ་པའི་མཆོད་
ཡོན། ཞབས་བསིལ། མེ་ཏོག་སོགས་ཀྱིས་ཕྱི་མཆོད། ཐོད་པ་བདུད་རྩིས་གང་བ་ཐོགས་
པའི་རིག་མ་བརྒྱད་ཀྱིས་ནང་མཆོད། རིག་མ་རྒྱན་གྱིས་སྤྲས་པས་འཁྱུད་པ་དང་ཙུཝ་
སོགས་ཀྱི་སྒོ་ནས་ཟག་མེད་ཀྱི་བདེ་བས་གསང་བའི་མཆོད་པ། མཆོད་བྱ་མཆོད་བྱེད་
སོགས་རྣམ་པར་མི་རྟོག་པའི་ཏིང་ངེ་འཛིན་གསལ་འདེབས་པ་དེ་ཁོ་ན་ཉིད་ཀྱི་མཆོད་པ་
བཞིའི་སྒོ་ནས་ཡང་དག་པར་མཆོད་དེ། ཐུགས་དགེས་པའི་ཞལ་འཛུམ་མདངས་དང་ལྡན་པ།
གསོལ་བ་བཏབ་ན་ལྟ་ཅི་སྨོས་ཏེ། མཐོང་བའམ་དྲན་པ་ཙམ་གྱིས་མཆོག་ཐུན་མོང་གི་
དངོས་གྲུབ་ཐམས་ཅད་ད་ལྟ་ཉིད་དུ་སྩོལ་བའི་ནུས་ཅན་དུ་ཐག་གཅད། ཚེ་འདི་ཕྱིའི་རེ་
ལྟོས་སྐྱབས་མགོན་གཅིག་པུ་བར་བློ་ཕུག་རྩེ་གཅིག་ཏུ་གཏད། བླ་མའི་སྣང་བ་དང་མི་
འབྲལ་བའི་གདུང་ཤུགས་ཁོ་ནས་རྣམ་རྟོག་གཞན་གྱི་འཇུག་པ་རྒྱུན་ཆད་ཀྱིས་ཆོད་པ་ཞིག་
བྱས་ཏེ། སངས་རྒྱས་ཀུན་གྱི་རང་བཞིན་སྐུ། །ཞེས་སོགས་ཚིགས་བཅད་ཅི་རིགས་པས་
བསྟོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དྲིན་ཅན་རྩ་བའི་བླ་མ་ལ་གསོལ་བ་
འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་དང་། མཆོག་གསུམ་ཀུན་
འདུས་བླ་མ་རྡོ་རྗེ་འཆང་། །སྐྱབས་གཞན་སྤངས་ནས་མི་ཕྱེད་དད་པའི་མཐུས། །མཁྱེན་
།23



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བརྩེའི་ཕྱག་གིས་མི་འབྲལ་དམ་དུ་འཁྱུད། །ཐུགས་དབྱིངས་གཅིག་ཏུ་འདྲེ་བར་བྱིན་གྱིས་
རློབས། །ཞེས་ལུས་ངག་ཡིད་གསུམ་འགྱུར་བ་ནམ་ཐོན་དུ་གསོལ་བ་གདབ། །
ཡང་བརྒྱུད་པའི་བླ་མ་ཐམས་ཅད་ཀྱང་རྩ་བའི་བླ་མ་དེ་ལ་འདུས་པས་བླ་མ་ཉིད་
ཡིད་ཡུལ་དུ་བྱས་ཏེ། དེ་དག་གི་མཚན་ནས་སྨོས་ཏེ་འདི་ལྟར། སངས་རྒྱས་རྡོ་རྗེ་འཆང་
ཆེན་པོ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། རྗེ་བཙུན་རྡོ་རྗེ་
བདག་མེད་མ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། མཐུ་
སྟོབས་དབང་ཕྱུག་བིརླ་པ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་
གསོལ། གྲུབ་ཆེན་ཤར་ཕྱོགས་ནག་པོ་པ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་
བརླབ་ཏུ་གསོལ། གྲུབ་ཆེན་ཌཱ་མ་རུ་པ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་
བརླབ་ཏུ་གསོལ། གཉིས་སྤངས་ཨ་ཝ་དྷུ་ཏི་པ་ལ་གསོལ་བ་འདེབས་སོ་བདག་གི་རྒྱུད་
བྱིན་གྱིས་བརླབ་ཏུ་གསོལ། པཎ་གྲུབ་ག་ཡ་དྷ་ར་ལ་གསོལ་བ་འདེབས་སོ་བདག་གི་རྒྱུད་
བྱིན་གྱིས་བརླབ་ཏུ་གསོལ། བླ་ཆེན་འབྲོག་མི་ལོ་ཙཱ་བ་ལ་གསོལ་བ་འདེབས་སོ་བདག་གི་
རྒྱུད་བྱིན་གྱིས་བརླབ་ཏུ་གསོལ། ཐུགས་སྲས་སེ་སྟོན་ཀུན་རིག་ལ་གསོལ་བ་འདེབས་སོ་
བདག་གི་རྒྱུད་བྱིན་གྱིས་བརླབ་ཏུ་གསོལ། སྦས་པའི་གྲུབ་ཆེན་ཞང་སྟོན་ཆོས་འབར་ལ་
གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། དཔལ་བརྩེ་བ་ཆེན་པོ་
ཀུན་དགའ་སྙིང་པོ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ།
འཇའ་ལུས་མངོན་གྱུར་བསོད་ནམས་རྩེ་མོ་ལ་གསོལ་བ་འདེབས་སོ་བདག་གི་རྒྱུད་བྱིན་
གྱིས་བརླབ་ཏུ་གསོལ། རྡོ་རྗེ་འཛིན་པའི་གཙུག་རྒྱན་གྲགས་པ་རྒྱལ་མཚན་ལ་གསོལ་བ་
འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། གངས་ཅན་མཁས་པའི་གཙུག་རྒྱན་
ས་སྐྱ་པཎ་ཆེན་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། ཁམས་
གསུམ་འགྲོ་བའི་མགོན་པོ་འཕགས་པ་རིན་པོ་ཆེ་ལ་གསོལ་བ་འདེབས་སོ་བདག་གི་རྒྱུད་
24



ས
པ།
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
བྱིན་གྱིས་བརླབ་ཏུ་གསོལ། ཐུགས་སྲས་ཞང་སྟོན་ཆོས་རྗེ་ལ་གསོལ་བ་འདེབས་སོ་བདག་
གི་རྒྱུད་བྱིན་གྱིས་བརླབ་ཏུ་གསོལ། གྲུབ་ཆེན་བྲག་ཕུག་པ་ཆེན་པོ་ལ་གསོལ་བ་འདེབས་
སོ་བདག་གི་རྒྱུད་བྱིན་གྱིས་བརླབ་ཏུ་གསོལ། ཆོས་རྗེ་བླ་མ་དམ་པ་ལ་གསོལ་བ་འདེབས་
སོ་བདག་གི་རྒྱུད་བྱིན་གྱིས་བརླབ་ཏུ་གསོལ། ཆོས་རྗེ་དཔལ་ལྡན་ཚུལ་ཁྲིམས་ལ་གསོལ་
བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། གྲུབ་ཆེན་བུདྡྷ་ཤཱི་ལ་གསོལ་བ་
འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། ངོར་ཆེན་རྡོ་རྗེ་འཆང་ཆེན་པོ་ལ་
གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། མུས་ཆེན་འཁོར་ལོ་སྡོམ་
པ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། གསང་ཆེན་བསྟན་
པའི་མངའ་བདག་བློ་གྲོས་རྒྱལ་མཚན་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་
བརླབ་ཏུ་གསོལ། ཉམས་རྟོགས་མངའ་བདག་རྗེ་བཙུན་ཀུན་སྤངས་ཆེན་པོ་ལ་གསོལ་བ་
འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། དྲིན་ཅན་རྩ་བའི་བླ་མ་སྐྱབས་
གནས་ཀུན་འདུས་འདྲེན་མཆོག་བློ་གསལ་རྒྱ་མཚོ་ལ་གསོལ་བ་འདེབས་སོ་བདག་གི་རྒྱུད་
བྱིན་གྱིས་བརླབ་ཏུ་གསོལ། ཞེས་དང་། གསུང་ངག་སློབ་བཤད་འཛིན་པའི་འདྲེན་པ་ལ། །
ཆོས་ལ་ཡིད་ཆེས་རྙེད་པའི་ངེས་པ་ཡིས། །རང་སེམས་འོད་གསལ་དད་དང་དགའ་སྤྲོའི་
ངང་། །སྙིང་ནས་གསོལ་བ་འདེབས་སོ་བྱིན་གྱིས་རློབས། །ཞེས་གསོལ་བ་དྲག་ཏུ་གདབ།
ཡང་སྐབས་སུ། སངས་རྒྱས་ཀུན་འདུས་དྲིན་ཅན་རྩ་བའི་བླ་མ་ལ་གསོལ་བ་འདེབས་སོ་
བདག་གི་རྒྱུད་བྱིན་གྱིས་བརླབ་ཏུ་གསོལ། དམ་ཆོས་ཀུན་འདུས་དྲིན་ཅན་རྩ་བའི་བླ་མ་ལ་
གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། དགེ་འདུན་ཀུན་འདུས་
དྲིན་ཅན་རྩ་བའི་བླ་མ་ལ་གསོལ་བ་འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ།
ཡི་དམ་ཀུན་འདུས་དྲིན་ཅན་རྩ་བའི་བླ་མ་ལ་གསོལ་བ་འདེབས་སོ་བདག་གི་རྒྱུད་བྱིན་
གྱིས་བརླབ་ཏུ་གསོལ། བླ་མ་ཐུགས་རྗེ་སྤྲུལ་པའི་སྐུ་ལ་གསོལ་བ་འདེབས་སོ་བདག་གི་
125



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྒྱུད་བྱིན་གྱིས་བརླབ་ཏུ་གསོལ། བླ་མ་ལོངས་སྤྱོད་རྫོགས་པའི་སྐུ་ལ་གསོལ་བ་འདེབས་
སོ་བདག་གི་རྒྱུད་བྱིན་གྱིས་བརླབ་ཏུ་གསོལ། བླ་མ་འོད་གསལ་ཆོས་ཀྱི་སྐུ་ལ་གསོལ་བ་
འདེབས་སོ་བདག་གི་རྒྱུད་བྱིན་གྱིས་བརླབ་ཏུ་གསོལ། དྲིན་ཅན་རྩ་བའི་བླ་མ་བློ་གསལ་རྒྱ་
མཚོས་བདག་གི་རྒྱུད་བྱིན་གྱིས་བརླབ་ཏུ་གསོལ། བློ་ཆོས་སུ་འགྲོ་བར་བྱིན་གྱིས་བརླབ་ཏུ་
གསོལ། ཆོས་ལམ་དུ་ལོངས་པར་བྱིན་གྱིས་བརླབ་ཏུ་གསོལ། ལམ་གྱི་འཁྲུལ་པ་སེལ་བར་
བྱིན་གྱིས་བརླབ་ཏུ་གསོལ། འཁྲུལ་སྣང་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ།
བྱམས་དང་སྙིང་རྗེ་འབྱོངས་པར་བྱིན་གྱིས་བརླབ་ཏུ་གསོལ། ཆོས་མིན་གྱི་སྣང་བ་སྐད་
ཅིག་ཀྱང་མི་སྐྱེ་བར་བྱིན་གྱིས་བརླབ་ཏུ་གསོལ། ཅིར་སྣང་སེམས་སུ་ངེས་པར་བྱིན་གྱིས་
བརླབ་ཏུ་གསོལ། སེམས་སྣང་སྒྱུ་མར་ཤེས་པར་བྱིན་གྱིས་བརླབ་ཏུ་གསོལ། གནས་
ལུགས་བརྗོད་བྲལ་རྟོགས་པར་བྱིན་གྱིས་བརླབ་ཏུ་གསོལ། འཁོར་འདས་དབྱེར་མེད་ཀྱི་
ལྟ་བ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཚེ་འདི་ཉིད་ལ་ཕྱག་རྒྱ་ཆེན་པོ་མཆོག་གི་
དངོས་གྲུབ་བཅོམ་ལྡན་འདས་ཀྱེ་རྡོ་རྗེའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ད་
ལྟ་ཉིད་དུ་ཐོབ་པར་བྱིན་གྱིས་བརླབ་ཏུ་གསོལ། མྱུར་བ་ཉིད་དུ་ཐོབ་པར་བྱིན་གྱིས་བརླབ་
ཏུ་གསོལ། འདུག་ས་འདི་ཉིད་དུ་ཐོབ་པར་བྱིན་གྱིས་བརླབ་ཏུ་གསོལ། གདན་ཐོག་འདི་
ཉིད་དུ་ཐོབ་པར་བྱིན་གྱིས་བརླབ་ཏུ་གསོལ། ཞེས་གསོལ་བ་ཚིག་ཙམ་མ་ཡིན་པར་སྙིང་
ནས་གདབ། དེ་ཡང་གསོལ་བ་འདེབས་སོ་ཞེས་པའི་ཚིག་གིས་སྒོ་གསུམ་བླ་མའི་སྐུ་གསུང་
ཐུགས་ལ་ཐིམ། བྱིན་གྱིས་རློབས་ཤིག་ཅེས་པའི་ཚེ་བླ་མའི་སྐུ་གསུང་ཐུགས་རང་ལ་བསྟིམ།
སྐུ་རང་གི་ལུས་ལ་ཐིམ། བུམ་དབང་ཐོབ། གསུང་རང་གི་ངག་ལ་ཐིམ། གསང་དབང་ཐོབ།
ཐུགས་སེམས་ལ་ཐིམ། ཤེར་དབང་ཐོབ། སྐུ་གསུང་ཐུགས་ཅིག་ཅར་དུ་ལུས་ངག་ཡིད་
གསུམ་ལ་ཐིམ། དབང་བཞི་པ་ཐོབ། གཤིས་སྐྱེ་མེད་མདངས་མོས་གུས་རང་མདངས་སུ་
འཛིན་པ་མ་ཞུགས་པར་ལྷོད་ཀྱིས་གློད་ལ་སེམས་མཉམ་པར་གཞག །མཉམ་གཞག་དེ་
126
1 26



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
ཡང་དུས་གསུམ་རྟོག་པའི་བསླད་དང་བྲལ་བའི་རིག་པ་སྐད་ཅིག་མར་ངོས་གཟུང་། དེ་ཡང་
དབང་བཞིའི་ཉམས་ལེན་སྙིང་པོར་དྲིལ་བ་ནི་ཁོ་བོའི་བླ་མ་དམ་པའི་མན་ངག་སྟེ། རིག་པ་
སྐད་ཅིག་དེའི་གསལ་བའི་ཆ་དེ་བུམ་དབང་གི་ཡེ་ཤེས་ཏེ། དེ་བསྐྱངས་པས་འབྲས་བུ་སྤྲུལ་
སྐུ་འབྱུང་། དེ་ལྟ་བུ་དེ་གཟུང་འཛིན་འཁྲུལ་པས་སྟོང་པའི་ཆ་དེ་གསང་དབང་གི་ཡེ་ཤེས་ཏེ།
དེས་ལོངས་སྐུ། དེ་ལྟ་བུའི་རིག་པའི་དྭངས་སྙིགས་ཕྱེད་པའི་རང་རིག་བདེ་བའི་ཆ་དེ་དབང་
གསུམ་པའི་ཡེ་ཤེས། དེས་ཆོས་སྐུ། དེ་ལྟ་བུའི་གསལ་སྟོང་རང་རིག་དེ་ཡང་སྐྱེ་འགག་
གནས་གསུམ་དང་བྲལ་བས་སྟོང་པ། སྟོང་པ་དེ་ཡང་ཆད་སྟོང་མ་ཡིན་པར་གཟུང་འཛིན་
གྱིས་དག་པའི་རང་རིག་དེའི་ངོ་བོར་ཤར་བའི་ཟུང་འཇུག་དེ་ནི་དབང་བཞི་བའི་ཡེ་ཤེས་ཏེ།
དེ་བསྐྱངས་པས་ངོ་བོ་ཉིད་སྐུ་འབྱུང་བ་ཡིན། དེ་འདྲའི་ཡེ་ཤེས་དེ་རང་ལ་ཡེ་ནས་གནས་པ་
བདག་གི་བསོད་ནམས་ཀྱིས་ཉེར་ལེན་དང་། བླ་མའི་བྱིན་རླབས་ཀྱིས་ལྷན་ཅིག་བྱེད་པའི་
རྐྱེན་བྱས་པ་ལས་བྱུང་བར་ཡིད་ཆེས་པ་ན་བླ་མ་དམ་པ་ལ་མོས་གུས་སྙིང་ནས་སྐྱེ། ལུས་ཀྱི་
བ་སྤུ་ལྡང་། མིག་ནས་མཆི་མ་དཀུ། ལུས་འཕར་ཞིང་གཡོ། རིག་པ་དྭངས་སྙིགས་ཕྱེད། །
སེམས་ཟག་མེད་དགའ་བདེའི་ངང་དུ་གཡོ་མེད་དུ་གནས། དེ་ཙམ་ན་འོག་གི་ཁྲིད་དམིགས་
རྣམས་བརྡ་བསྟན་པ་ཙམ་གྱིས་ལྷུན་གྲུབ་ཏུ་འབྱུང་བས། ཁྲིད་དམིགས་དབུ་ཞབས་བར་
གསུམ་དུ་འདི་ལ་འབད་རྩོལ་བྱེད་པ་ཚོ་ལས་འཕྲོ་སད་པས་སྐལ་བ་བཟང་བ་ཡིན་ནོ། །
དམ་པའི་བྱིན་རླབས་སྙིང་ཞུགས་ཡེ་ཤེས་ཟིན། །གསལ་སྟོང་རང་རིག་ཟུང་འཇུག་
ཡེ་ཤེས་བཞར། །རིག་ཐོག་གཅིག་ཏུ་དབང་བཞིའི་ཉམས་ལེན་དྲིལ། །སྒྲུབ་པ་སྙིང་པོར་
མཛོད་ཅིག་སྐལ་ལྡན་རྣམས། །ཞེས་ཀྱང་གདམས་སོ། །དེ་ལྟར་ཐུན་བཞི་ལ་སོགས་པར་
ཉམས་སུ་བླང་། ཐུན་སྡུད་པའི་ཚེ། བླ་མ་ལ་གསོལ་བ་གདབ། འོད་དུ་ཞུ། དབང་བཞིའི་
ཉམས་ལེན་ལ་ཅི་གནས་གཞག །དེ་ལས་ལངས། ཐུན་མཚམས་འགྲོ་འཆག་ཉལ་འདུག་
ཐམས་ཅད་དུ་བླ་མའི་མོས་གུས་མ་བརྗེད་པའི་ལམ་ཁྱེར་གཟུགས་སྣང་བླ་མ་སྐུ་རྡོ་རྗེ། སྒྲར་
127



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
གྲགས་པ་གསུང་། དྲན་རིག་འགྱུ་བ་བླ་མ་ཐུགས་རྡོ་རྗེ་ཡིན་སྙམ་པའི་མོས་གུས་ཀྱི་
མདངས་མ་ཡལ་བའི་དྲན་པས་རྒྱུན་འབྱོངས་པར་གནད་དུ་གཅེས་སོ། །
དེ་ལྟར་སྔོན་འགྲོ་གསུམ་གྱིས་རྒྱུད་གསེར་སྦྱངས་པའམ། ཞིང་ས་གཤིན་པ་འདུལ་
སྦྱངས་ལེགས་པ་ལྟར་གྱུར་ནས། གཉིས་པ་དངོས་གཞི་ལ་གསུམ། ལྷན་ཅིག་སྐྱེས་པའི་
ཆོས་གསུམ་གྱིས་མདོར་བསྟན་པ། ཉམས་སུ་བླང་བའི་གནད་གསུམ་གྱིས་རྒྱས་པར་
བཤད་པ། རྒྱུད་གསུམ་གྱིས་ཤིན་ཏུ་རྒྱས་པར་བཤད་པ་གསུམ་ཞེས་ས་བཅད་ནས། ཚོགས་
བཤད་ཀྱི་ཚེ། ཐོག་མཐའ་གཉིས་སུ་བཤད་པའི་མཐའ་གང་ཆོད་དང་། བར་པའི་ཚེ་ཉམས་
ལེན་གྱི་དམིགས་ཁྲིད་མཛད་པ་ཡིན། དེའི་རྒྱུ་མཚན་གདུལ་བྱ་དེ་ཙམ་གྱིས་བློ་ཁ་ཚིམས་
ནས་ཟབ་དོན་སྙིང་པོ་དོན་དུ་མི་གཉེར་བ་ཞིག་ལ་དགོངས་པ་ཡིན། དེས་ན་དེང་སང་
གསུང་ངག་པར་རློམ་པ་ཕལ་ཆེ་བ་དེ་ཙམ་གྱིས་ཐུགས་ཚིམས་པ་དང་། ལམ་འབྲས་སྤྱི་སྐད་
ལས་ལྟ་བ་ལ་རྟོགས་པ་ཙམ་ལ་ལྟ་བར་གཞག་པ་གཅིག་དང༌། ཉམས་མྱོང་ཏིང་ངེ་འཛིན་
ལ་ལྟ་བར་གཞག་པ་གཉིས་ཡོད་པའི། དང་པོ་ནི་རྒྱུ་དུས་འཁོར་འདས་དབྱེར་མེད་ཀྱི་ལྟ་བ་
འདི་ཡིན་ཞིང་། དེའང་རྣམ་རྟོག་རྒྱུན་ཆགས་ཀྱི་ཕྲེང་བ་གཅོད་མ་ཐུབ་པས་ལྟ་བ་དུག་ཅན་
དང༌། ཕར་ཕྱིན་ཐེག་པ་དང་ན་མཉམ་པའི་ལྟ་བ་དང་། ཐོས་བསམ་གྱིས་སྒྲོ་འདོགས་ཆོད་
པའི་ལྟ་བ་དང་། མོས་པའམ་གོ་ཡུལ་དུ་བྱེད་པའི་ལྟ་བ་ཞེས་བཤད། གཉིས་པ་ཉམས་མྱོང་
ཏིང་ངེ་འཛིན་ལ་ལྟ་བར་གཞག་པ་དེ་ནི་དབང་བཞིའི་ལམ་བསྒོམས་པའི་ལག་རྗེས་ཉམས་
སྣང་བཅོ་ལྔ་སོགས་ཡིན་པ་དང་། དེ་ཡང་ལྟ་བ་དུག་མེད་ཡིན་ཞེས་བཤད་པའི་ཚིག་ཙམ་
ལ་འཁྲུལ་ནས་འཁོར་འདས་དབྱེར་མེད་སྐབས་ཀྱི་ལྟ་བ་འདི་རྣམས་དམིགས་བསལ་ཡོད་
པ་དེ་རྣམས་མ་གཏོགས་ཉམས་མྱོང་གི་ལྟ་བ་མ་ཡིན་པར་གོ་ཡུལ་གྱི་ལྟ་བ་ཙམ་དུ་ཐག་
གཅད། སློབ་བཤད་ཟབ་མོ་ལྟ་བུའི་ཉམས་མྱོང་གི་ལྟ་བ་བརྡ་མ་འཕྲོད། དེ་མ་འཕྲོད་པས་
ལྟ་བ་ལ་ཉམས་མྱོང་མ་སྐྱེས། དེ་མ་སྐྱེས་པས་དངོས་གཞིའི་དབང་བཞིའི་ལམ་དུ་ཏིང་ངེ་
128



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
འཛིན་མི་འཆར། ཤར་ཡང་བལྟ་བ་དང་བསྲེ་བའི་གནད་མ་རིག །དེ་མ་རིག་པས་སྤྱོད་པས་
བོགས་དབྱུང་མ་ནུས། གནད་དེ་དག་མ་ཚང་བས་ལམ་དུས་བཤད་སྦྱང་ཙམ་དང་། བཟླས་
བརྗོད་སོགས་སྤྲོས་བཅས་ཙམ་ལས། སྤྲོས་མེད་ཉམས་ལེན་གྱིས་རྐྱེན་དང་བསྲེ་བའི་
གཅིག་པུར་རི་མ་ཐུབ། མཐར་སྒོམ་བྱེད་འདོད་ཅུང་ཟད་བྱུང་ཡང་ཆོས་གཞན་ཞིག་ལ་
སྐྱབས་གནས་འཚོལ་དགོས་པ་ཁོ་ནར་སྣང་བ་འདི་གསུང་ངག་སློབ་བཤད་ཟབ་མོ་འདི་ལྟ་
བུའི་གནད་མ་དགོངས་པས་ལན་པ་ཡིན་ནམ་སྙམ་པས། དཔྱོད་ལྡན་དག་གིས་གསུང་ངག་
འདིའི་གནད་ལ་ཐུགས་རྣམ་པར་དཔྱོད་པ་ཞིབ་ཏུ་མཛད་འཚལ། དེས་ན་ཁོ་བོ་ཅག་སློབ་
བཤད་པ་ནི་འཁོར་འདས་དབྱེར་མེད་ཀྱི་ལྟ་བ་འདིའི་སྐབས་སུ་ནན་ཏན་གཙོ་བོར་མཛད་དེ།
མདོ་ལས། སེམས་རྟོགས་ན་སངས་རྒྱས་ཡིན་པས་སངས་རྒྱས་གཞན་དུ་མི་འཚོལ་བའི་
འདུ་ཤེས་བསྒོམ་པར་བྱའོ། །ཞེས་དང་། རྒྱུད་ལས། སེམས་ནི་རྫོགས་པའི་སངས་རྒྱས་
ཉིད། །ཅེས་དང་། སངས་རྒྱས་གཞན་དུ་བསྟན་དུ་མེད། །སངས་རྒྱས་རྣམས་ཀྱི་ཡེ་ཤེས་སྐུ། །
གཞན་དུ་བཙལ་བས་རྙེད་མ་ཡིན། །ཞེས་སོགས་བཤད་པ་ལྟར། སེམས་ཀྱི་གནས་ལུགས་
རྟོགས་པའི་ལྟ་བ་ལ་མྱོང་བ་ཐོན་ན། འདི་མན་མཚན་བཅས་བསྒོམས་ཀྱང་མཚན་མེད་ཀྱི་
དགེ་སྦྱོར་དུ་འགྲོ། འདིའི་མྱོང་བ་མ་ཐོན་ན་འོག་མཚན་མེད་དུ་མིང་བཏགས་པ་ཇི་ལྟར་
བསྒོམས་ཀྱང་མཚན་བཅས་ཙམ་ལས་མི་འབྱུང་བས། ལྟ་བ་འཁོར་འདས་དབྱེར་མེད་ལ་
ཐོས་བསམ་གྱིས་སྒྲོ་འདོགས་བཅད་ནས་བསྒོམས་པས་མྱོང་བ་ཐོན་དགོས་པ་ཞིག་གཙོ་
བོར་མཛད། དེ་ཐོན་པ་ལ་ཁྱད་གཞི་སེམས་འདི་ངོས་ཟིན་དགོས་པས། ཐོག་མར་སེམས་
བཙལ། གསལ་སྟོང་ཟུང་འཇུག་གསུམ་དུ་ངོ་སྤྲད། དེའི་ནང་ནས་གཉུག་མ་ཡེ་ཤེས་ལྷན་
སྐྱེས་ཀྱི་སེམས་མཛུབ་ཚུགས་སུ་ངོ་སྤྲད། དེའི་དོན་བསྒོམས་པས་ཉམས་སུ་བླངས་ཏེ།
སེམས་འཁྲུལ་འབྱམས་སུ་མི་འཆོར་བར་ཅིར་སྣང་བ་ཡེ་ཤེས་ཀྱི་རོལ་པར་འཆར་བ་དང་།
འཁྲུལ་སྣང་ཤར་སྲིད་ནའང་ལྟ་བའི་དྲན་འདུན་གྱིས་འཁྲུལ་པ་ཐམས་ཅད་འཁྱགས་རོམ་
29



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཆུར་ཞུ་བ་ལྟར། འཁྲུལ་སྣང་ཐམས་ཅད་ཡེ་ཤེས་ཙམ་དུ་འཆར་བར་བྱེད་པའི་ཁྲིད་འདི་ལ་
སློབ་བཤད་ཟབ་མོའི་ལྟ་ཁྲིད་ཅེས་མིང་བཏགས་པ་ལགས། འདི་ལྟ་བུའི་ཁྲིད་ཚུལ་ཁྱེད་
རང་གིས་བློ་བཟོ་ཡིན་སྙམ་ན། དེ་ནི་རང་གིས་ཆོས་ཟབ་མོ་ལ་ཐུགས་འདྲིས་ཆུང་བས་
ལན་ཏེ། རྗེ་ས་ཆེན་གྱི་དབང་བཞི་ངོ་སྤྲོད་རྩ་བ་ལས། རྒྱུ་དུས་ལྟ་བས་རབ་བརྒྱན་པའི། །
བུམ་དབང་བསྐྱེད་རིམ་ཐོག་མར་བསྒོམ། །ཞེས་བསྐྱེད་རིམ་གྱི་སྔོན་དུ་ལྟ་བ་བསྒོམ་དགོས་
པ་དང་། ཞུས་ལན་གསལ་བར་ཡང་། དེ་ནས་ལྟ་བ་དག་ལ་བློ་སྦྱང་ངོ༌། །ཞེས་ལྟ་བ་ལ་བློ་
འབྱོངས་དགོས་པར་བཤད་པས། ལྟ་བ་ལ་བློ་སྦྱོང་ཚུལ་ཡང་། ཐོས་བསམ་གྱིས་སྒྲོ་
འདོགས་གཅོད་པ་ཙམ་མ་ཡིན་པར་བསྒོམས་པས་མྱོང་བ་འཐོན་པར་བྱེད་དགོས་པའི་
ཚུལ་ནི། ངོ་སྤྲོད་འགྲེལ་པར། དེ་ནས་ཐོག་མར་ལྟ་བ་བསྒོམ་ལ། དེའི་ཡེ་ཤེས་ཅུང་ཟད་
སྐྱེས་པ་ན། རྣམ་པར་རྟོག་པ་ཡེ་ཤེས་ཀྱི། །དབང་དུ་གྱུར་ན་འཁོར་བ་མེད། །ཡེ་ཤེས་རྣམ་
པར་རྟོག་པ་ཡི། །དབང་དུ་གྱུར་ན་གྲོལ་བ་མེད། །རྣམ་རྟོག་ཆོས་ཉིད་ཀྱི་དབང་དུ་གྱུར་ན་
འཁོར་བའི་སྣང་བ་མེད་དེ། འཁྱགས་རོམ་ཆུར་ཞུ་བ་བཞིན་ནོ། །ཆོས་ཉིད་རྣམ་པར་རྟོག་
པའི་དབང་དུ་གྱུར་ན་གྲོལ་བ་མི་སྲིད་དེ། ཆུ་འཁྱགས་པ་ཆབ་རོམ་དུ་གྱུར་ན་ཆུའི་བྱ་བ་མི་
ནུས་པ་བཞིན་ནོ། །དེ་ལྟར་ལྟ་བའི་ཁྲིད་ཀྱིས་རྣམ་པར་རྟོག་པའི་དབང་དུ་མི་འཆོར་བར་
བྱས་ནས་གཟོད་བསྐྱེད་རིམ་བསྒོམ་པར་བྱའོ། །ཞེས་དེ་ལ་མྱོང་བ་ཐོན་པར་བསྒོམ་དགོས་
པ་དང་། དེ་ལྟར་བསྒོམས་པའི་ཕན་ཡོན་ནམ་བྱེད་ལས། འཁྲུལ་པ་ཆོས་ཀྱི་དབྱིངས་
ཉིད་དུ། །ཤེས་པས་རྟོག་པ་ཐམས་ཅད་ཀྱང་། །ཇི་ལྟར་བསྒོམས་ཀྱང་མི་རྟོག་ཉིད། །
བཙལ་ཡང་འཁྲུལ་བ་ག་ལ་སྲིད། །ཅེས་དང་། དེ་ལྟར་ཆོས་ཀྱི་དབྱིངས་གོ་ན། །མཚན་
བཅས་དགེ་སྦྱོར་མི་སྲིད་དེ། །བསྐྱེད་རིམ་བསྒོམ་པར་གྱུར་ན་ཡང་། །མཚན་མ་མེད་པའི་
དགེ་སྦྱོར་ཡིན། །ཞེས་བཤད་པ་དང༌། ལྟ་བ་འདི་ལ་མྱོང་བ་མ་ཐོན་པའི་སྐྱོན་ནི། ཆོས་ཉིད་
འཛིན་པས་དཀྲིས་པ་ལ། །མི་རྟོག་པ་ཡང་འཁྲུལ་སྣང་ཡིན། །དེ་ཡིས་མི་རྟོག་བསྒོམ་ན་
130



-
-
--
，
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
ཡང་། །རྣམ་རྟོག་མཚན་མའི་འཁྲུལ་འཁོར་ཡིན། །ཞེས་ཁྲ་ས་ལེ་བཤད་བདོག་པས། ཆོས་
ཟབ་མོ་འདིའི་གནད་མི་གཅོད་པ་ཞིག་མཁྱེན་ཅེས་ཐལ་མོ་སྦྱར་རོ། །དེས་ན་སློབ་བཤད་
ཀྱི་ཚེ། ས་བཅད་ཀྱང་། ལྷན་སྐྱེས་གསུམ་གྱིས་སེམས་ཐག་གཅད་པ། ཉམས་བླང་གསུམ་
གྱིས་བརྟན་ཅིང་བོགས་དབྱུང་བ། རྒྱུད་གསུམ་གྱིས་ཤིན་ཏུ་མཐར་ཐུག་པར་བྱ་བ་དང་
གསུམ། དང་པོ་ལ་རྒྱུ་ལྷན་ཅིག་སྐྱེས་པའི་ཆོས་གསུམ། ལམ་ལྷན་ཅིག་སྐྱེས་པའི་ཆོས་
གསུམ། འབྲས་བུ་ལྷན་ཅིག་སྐྱེས་པའི་ཆོས་གསུམ་མོ། །དང་པོ་ལ་རྩ་བ་ལྷན་སྐྱེས་གསུམ་
ངོས་བཟུང་། གཉུག་མ་གནས་ལུགས་ཀྱི་ཡེ་ཤེས་ངོ་སྤྲད། ལྟ་བ་སྤྲོས་བྲལ་དེའི་རྒྱུན་བསྐྱང་
བའོ། །དང་པོ་ལ་གསལ་བ་རང་སོ་གཟུང་། སྟོང་པ་རང་སོ་གཟུང་། ཟུང་འཇུག་ལ་ལ་ཟླ་
བའོ། །དང་པོ་ནི། ལྟ་བས་སྤྲོས་པ་གཅོད་པ་ལ་རང་སེམས་ཀྱི་གནས་ལུགས་རྟོགས་ཕྱིར་
སྤྲོས་པའམ་སེམས་ཐག་ནང་ནས་ཆོད་དགོས། དེ་ཆོད་པ་ལ་ཁྱད་གཞི་རང་གི་སེམས་ཚོལ་
དགོས་ཏེ། ཁྲིད་ཡིག་སྦས་དོན་གསལ་བར། ཉམས་སུ་བླང་ཚུལ་དངོས་ནི་སྒོམ་པ་གསུམ་
གྱི་སྐབས་དང་འདྲ་བར་བླ་མ་ལ་མོས་གུས་ཞག་འགའ་བྱེད་དུ་བཅུག་ལ། དེའི་བར་དུ་ཤེས་
པ་གློད་ནས་ངོས་འཛིན་དུ་གཞུག་ཅེས་དང་། རྒྱལ་ལྷ་ཁང་པ་བློ་གྲོས་སེང་གེས་བླ་མ་དམ་
པའི་གསུང་ཟིན་བྲིས་ཀྱི་ཡི་གེར། སེམས་འཛིན་དུ་འཇུག་པའི་སྐབས་སུ། སེམས་གློད་ལ་
རང་གི་སེམས་ངོ་བོ་ཅི་འདྲ་ཞིག་འདུག་ལྟོས་ཞེས་ཕྱག་ཆེན་པ་རྣམས་ཀྱི་སེམས་ཚེལ་དང་
འདྲ་བར་ཡུན་ཅི་རིགས་པར་འཚོལ་དུ་གཞུག །ཅེས་པ་ལྟར། ཐུན་གྱི་སྔོན་འགྲོ་སྒོམ་པ་
གསུམ་སྔོན་དུ་བཏང་ནས་རང་སེམས་ངོས་གཟུང་དགོས་ཏེ། དེ་ངོས་མ་ཟིན་ན་བླ་མ་ཇི་
ལྟར་བཟང་ཡང་ཁྲིད་ཟབ་མོས་ཁྲིད་མི་ཤེས་ཏེ། ཞིང་ས་གཤིན་པོ་མེད་ན་སོ་ནམ་མཁས་
ཀྱང་ལོ་ཏོག་བཟང་པོ་མི་སྨིན་པ་དང་འདྲ། དེས་ན་སྣང་བ་འདི་ཀུན་ཕྱུའམ་དབང་ཕྱུག་ལ་
སོགས་པས་བྱས་པ་མ་ཡིན་གྱི། བྱེད་པོ་རང་གི་སེམས་ཡིན་ཏེ། རང་སེམས་འཁྲུལ་པའི་
སྣང་བ་ལ་ཤར་བ་ཙམ་ཡིན་ནོ་ཞེས་སེམས་སུ་ངོ་སྤྲད། ཁྱད་གཞི་སེམས་དེ་ངོས་འཛིན་པ་ལ།
131



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཐོག་མར་བྱང་ཆུབ་ཀྱི་སེམས་བསྒོམ། རང་ལྷག་པའི་ལྷར་བསྒོམ། དེ་ནས་བླ་མ་བསྒོམས་
ཏེ་གསོལ་བ་དྲག་ཏུ་གདབ། དེ་ནས་ཤེས་པ་ནང་དུ་ཕབ་ལ་རང་རྒྱུད་ལ་བྱེད་པ་པོ་སེམས་དེ་
ཨེ་འདུག་ལྟོས། མེད་ན་ཕྱི་རོལ་གྱི་ས་རྡོ་དང་འདྲ་སྟེ། རང་ལུས་ལ་གནོད་པར་བྱས་ཀྱང་
སྡུག་བསྔལ་མི་སྐྱེད། ཡོད་ན་ལུས་ཀྱི་ཕྱི་ནང་། ཕྱི་ཁང་པ་དང་རི་ཀླུང་། ནང་ལུས་ཀྱི་པགས་
པ་ཤ་རུས་མགོ་མཇུག་གང་ན་གནས། ཕུ་འདེད་མདའ་འདེད་བྱས། གནས་ས་གང་ན་
འདུག་དང་ཁ་དོག་དབྱིབས་ཇི་ལྟར་འདུག་ངེས་པ་ཨེ་རྙེད་ལྟོས། ངེས་པ་མ་རྙེད་ན་རེས་
འགའ་ཡུལ་སྡུག་མི་སྡུག་ལ་ཆགས་སྡང་དྲག་པོ་སྐྱེ་རུ་གཞུག །དེ་སྐྱེས་ཙ་ན་ཆགས་སྡང་གི་
སེམས་དེ་སྔར་བཞིན་ཇི་ལྟར་འདུག་ངེས་པ་ནམ་རྙེད་དུ་བཙལ། རེས་འགའ་བླ་མ་ལ་
གསོལ་བ་དྲག་ཏུ་གདབ་ཅིང་ཁ་ནང་དུ་ལོག་ལ་རང་སེམས་ལ་བལྟའོ། །དེ་ལྟར་བཙལ་
བས་བརྟགས་ན་ངེས་པ་མི་རྙེད་ཀྱང་ཐ་སྙད་དུ་སེམས་གསལ་ཙམ། རིག་ཙམ། འགྱུ་ཙམ་
མྱོང་རིག་ས་ལེ་བ་འདི་ངོས་ཟིན་ཏེ་ནང་ནས་རང་བྱུང་གི་ཉམས་ཅུང་ཟད་ཤར་བྱུང་ན་དེ་ཉིད་
སེམས་གསལ་བའི་ཆ། གསལ་བ་སེམས་ཀྱི་མཚན་ཉིད་ཅེས་པ་སེམས་ཀྱི་ཡོན་ཏན་སུམ་
ཆ་གཅིག་རྟོགས་པ་ཡིན་པས། དེ་ལྟ་བུའི་ངེས་པ་ནམ་རྙེད་ལ་སེམས་འཛིན་མེད་དུ་ཆམ་
ཆམ་འཇོག་པའི་མཉམ་གཞག་ཐུན་བཞི་ལ་སོགས་པར་བསྒོམ། །
གཉིས་པ་སྟོང་པ་རང་སོ་གཟུང་བ་ནི། དེ་ལྟ་བུའི་སེམས་གཞག་ན་མི་སྡོད། བཏང་
ན་མི་འགྲོ། མི་འཆར་དགུ་འཆར་བྱེད་པ་འདི་ལ་དབྱིབས། ཁ་དོག །གནས། ཕྱི་ནང་
སོགས་མཐའ་འདེད་བྱས་པས་དང་པོར་སྐྱེ་ས་མ་རྙེད་པས་སྐྱེ་བས་སྟོང་། བར་དུ་གནས་ས་
དབྱིབས་ཁ་དོག་མ་རྙེད་པས་གནས་པས་སྟོང་། ཐ་མར་འདིར་སོང་བྱ་བའི་འགག་ས་མ་
རྙེད་པས་འགག་པས་སྟོང་སྟེ། སྐྱེ་འགག་གནས་གསུམ་དང་བྲལ་བའི་སྟོང་པ་ཉིད་ལ་ངེས་
པ་ནམ་རྙེད་པའི་ཚེ་འཛིན་མེད་དུ་ཆམ་མེར་ཅི་གནས་སུ་གཞག །ཅིས་ཀྱང་འཕྲོ་ན་བླ་མ་ལ་
གསོལ་བ་གདབ་ཅིང་འཛིན་མེད་དུ་བསྲེལ། ཡང་འཕྲོ་བའི་ངོ་བོ་ལ་ཅེར་གྱིས་བལྟས་ཏེ་
132



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
འཛིན་མེད་དུ་བསྲེལ་ལོ། །དེ་ལྟར་ཐུན་བཞིར་བསྐྱངས་པས་གོ་ཡུལ་ཙམ་མ་ཡིན་པར་ནང་
ནས་ཡིད་ཆེས་ཀྱི་མྱོང་བ་ལྷང་ངེར་ཤར་དུས་སྟོང་པ་སེམས་ཀྱི་རང་བཞིན་ཞེས་པ་སེམས་ཀྱི་
ཡོན་ཏན་སུམ་ཆ་གཅིག་རྟོགས་པ་ཡིན། །
གསུམ་པ་ཟུང་འཇུག་ལ་ལ་ཟློ་བ་ནི། དེ་ལྟར་སེམས་སྟོང་པར་ཉམས་སུ་མྱོང་བའི་ཚེ།
ཅི་མེད་ཅང་མེད་ཀྱི་ཆད་སྟོང་ནམ་མཁའ་སྟོང་པ་ལྟ་བུར་སོང་བ་མ་ཡིན་ཏེ། ཅིར་ཡང་
འཆར་དུ་རུང་བའི་གསལ་ཙམ་རིག་ཙམ་ཞིག་ཏུ་འདུག །དེའི་རང་ངོ་ལ་ཅེར་གྱིས་བལྟས་
པས་རང་བཞིན་གང་དུའང་གཟུང་དུ་མི་འདུག་པས་སྟོང་པ་ཉིད་དུ་ཐག་ཆོད། དེ་ལྟ་བུའི་
གསལ་སྟོང་གཉིས་ཀྱང་གཅིག་གིས་གཅིག་སྤངས་པའི་ཡ་བྲལ་ལྟ་བུ་མ་ཡིན་ཏེ། སེམས་
ཀྱི་རང་བཞིན་སྟོང་པར་འདུག་པ་འདི་ཡིན། སྟོང་པ་འཚོལ་མཁན་འགྱུ་སེ་བ་འདི་ནི་
གསལ་བ་ཡིན་པས། གསལ་བའི་ངང་དུས་ན་སྟོང་པ། སྟོང་པའི་ངང་ནས་གསལ་བ་རང་
ཤར་དུ་བྱུང་བའི་གསལ་སྟོང་ཟུང་འཇུག་ཏུ་ཐག་རྦད་ཀྱིས་གཅད་པ་ནི་ལ་ཟློ་བའི་དོན་ཡིན་
པས། ཟུང་འཇུག་འཛིན་མེད་དམ། བརྗོད་མེད་ཀྱི་ངང་དུ་ལྷོད་ཀྱིས་གློད་ལ་ཆམ་མེར་
བཞག །དེ་ལྟར་ཐུན་བཞིར་བསྐྱངས་པས་གོ་ཡུལ་ཙམ་མིན་པའི་མྱོང་བ་གཤའ་མ་ཞིག་
ནང་ནས་ཤར་དུས་སྣང་བ་སློབ་དཔོན་ནམ་གྲོགས་སུ་ཤར། ཅི་སྣང་འཁོར་འདས་དབྱེར་
མེད་ཀྱི་རོལ་པར་འཆར་བས་དེ་ཙམ་གྱི་མྱོང་བ་ནམ་ཐོན་སྒོམ་རང་ལ་འབད་པ་སྙིང་ལ་
གཅེས་སོ། །
ཡང་སྨྲས་པ། བློ་འཁྲུལ་པར་འཕྱན་པ་གསལ་བའི་མདངས། །སེམས་རྩ་བ་བཅད་
ཚེ་སྟོང་པར་ཡལ། །མདངས་མ་འགགས་སྟོང་པར་ཟུང་དུ་ཆུག །སེམས་མ་བཅོས་ལྷུག་
པར་ཞོག་ཅིག་ཨོཾ། །ཞེས་སོ། །དེ་ལྟར་མྱོང་བ་ཐོན་ཙ་ན་བཅོས་མིན་སེམས་ཀྱི་ངོ་བོ་ཞེས་བྱ་
བ་སེམས་གསལ་སྟོང་ཟུང་འཇུག་གི་ཡོན་ཏན་ཆ་ཚང་བར་རྟོགས་པ་ཡིན། འདི་ནི་ལྟ་བའི་
ངོ་སྤྲོད་དང་པོ་སྟེ། ཐུན་མོང་བའི་ངོ་སྤྲོད་དེ་སྔོན་འགྲོ་འདི་ལྟ་བུའི་ཁྲིད་རིམ་འདི་ཡང་བརྒྱུད་
། 33



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པ་གཞན་ནས་ཁ་བསྐང་བ་ཙམ་མ་ཡིན་ཏེ། རང་རེའི་འཁོར་འདས་དབྱེར་མེད་ཀྱི་འགྲེལ་
པར། དེ་ཡང་ཕྱི་ནང་གིས་བསྡུས་པའི་ཆོས་ཐམས་ཅད་རང་གི་སེམས་སུ་འདུ་ལ། སེམས་
ལས་མ་གཏོགས་པའི་ཆོས་ཕྱི་རོལ་ན་གང་ཡང་མེད་དོ། །དེ་ཡང་ཇི་ལྟར་སེམས་ཀྱིས་
གསལ་བ་མི་འདོར་བ་ཡིན་ཏེ། གསལ་བ་སེམས་ཀྱི་མཚན་ཉིད་ཅེས་བྱ། གསལ་བ་དེ་
ལེགས་པར་བརྟགས་ན་གནས་སམ། རིགས་སམ། ཁ་དོག་གམ། དབྱིབས་ལ་སོགས་པ་
གང་ལྟར་བཙལ་ཡང་མི་རྙེད་ཅིང་མ་གྲུབ་སྟེ་སྟོང་པ་སེམས་ཀྱི་རང་བཞིན་ཞེས་བྱ། དེ་ལྟར་
གསལ་བ་བཙལ་བས་མ་རྙེད་པ་ལ་སྟོང་པ་ཞེས་བྱ། སྟོང་པ་འཚོལ་མཁན་དེ་ཉིད་ལ་
གསལ་བ་ཞེས་བྱ། དེས་ན་གསལ་བའི་དུས་ཉིད་ན་སྟོང་པ། སྟོང་པའི་དུས་ཉིད་ན་གསལ་བ།
གསལ་བ་དང་སྟོང་པ་གཉིས་སུ་སོ་སོར་སུས་ཀྱང་མི་ཕྱེད་དེ། དེ་ལ་གཉིས་མེད་ཅེས་བྱ་
བའམ། ཟུང་འཇུག་ཅེས་བྱ་བའམ། བརྗོད་བྲལ་ཞེས་བྱ་བའམ། བཅོས་མིན་སེམས་ཀྱི་ངོ་
བོ་ཞེས་བྱ་བ་ཡིན་ནོ། །དེ་ཉིད་བླ་མས་ཐོག་མར་སྟོན་པའི་དུས་སུ་ལེགས་པར་བསྟན་ལ་
སློབ་མ་ལ་ངོ་སྤྲད་དོ། །དེ་ལྟ་བུའི་རང་བཞིན་ལེགས་པར་ངོ་འཕྲོད་ན་ལྟ་བ་འཁོར་འདས་
དབྱེར་མེད་ཅེས་བྱ་བ་ཡིན་ནོ། །ཞེས་སེམས་ཚོལ་གྱི་རིམ་པ་དང་ལྟ་བའི་ངོ་སྤྲོད་གསལ་
བར་བཤད་པ་དེ། བརྒྱུད་པ་འདི་པའི་ཕྱག་ལེན་ལ་མ་ཉམས་པར་བཞུགས་སོ། །དེ་ལྟར་དེ་
དག་ནི་ཐུན་མོང་བའི་ཁྲིད་རིམ་དང་ངོ་སྤྲོད་ཙམ་ཡིན་ཏེ། གསལ་བ་འཁོར་བ། སྟོང་པ་མྱང་
འདས། ཟུང་འཇུག་དབྱེར་མེད་དུ་རྟོགས་པའི་ལྟ་བ་འདི་ཙམ་འཁོར་འདས་དབྱེར་མེད་ཀྱི་
ལྟ་བ་ཡིན་ནོ་ཞེས། ལྟ་བའི་སྔོན་འགྲོ་གཞི་མ་ལྟ་བུ་ངེས་པ་ནམ་རྙེད་དུ་བསྒོམ་དགོས་པ་
ཡིན་ནོ། །
དེ་ནས་གཉིས་པ་གཉུག་མ་ལྷན་སྐྱེས་ཀྱི་ཡེ་ཤེས་ངོ་སྤྲད་པ་ནི། སྔར་བཤད་པ་དེ་
ཙམ་གྱིས་བློ་ཁ་མི་ཚིམ་པའི་སློབ་མ་མཆོག་གཅིག་ལ་སེམས་གསལ་སྟོང་ཟུང་འཇུག་ཙམ་
ངོ་སྤྲད་པས་མི་ཆོག་སྟེ། སེམས་འཁྲུལ་པའི་ཆ་ཡང་གསལ་སྟོང་ཟུང་འཇུག་ཙམ་ཡིན་པས།
34



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
དྭངས་སྙིགས་སམ་ཆོས་ཅན་དང་ཆོས་ཉིད་སོ་སོར་མ་ཕྱེད་པའི་སྦོམ་ཡོར་དུ་སོང་བས་
མཐའ་མི་ཆོད་པ་ཡིན། དེས་ན་གཞུང་རྩ་བར། རང་བཞིན་གསལ་དང་སྟོང་པ་ཟུང་འཇུག་
ལས། །ཉོན་མོངས་རླུང་དང་ཡི་གེ་རྩ་དང་ཁམས། །ནད་གདོན་རགས་པ་རེ་རེའང་གསུམ་
གསུམ་སྟེ། །ཉི་ཤུ་རྩ་བདུན་རྒྱུ་ཡི་ལྷན་སྐྱེས་ཡིན། །ཞེས་བཤད་པའི་གསལ་སྟོང་ཟུང་
འཇུག་གསུམ་ནི་གཞི་དུས་གཉུག་མའི་སེམས་ལྷན་ཅིག་སྐྱེས་པའི་ཡེ་ཤེས་མ་འཁྲུལ་བའི་ཆ་
ཁོ་ན་ཡིན་པས། དེ་ཉིད་ངོས་བཟུང་ནས་བསྐྱངས་པས་དེའི་རྒྱུན་ཇེ་གསལ་ཇེ་བཟང་དུ་སོང་
ནས་སངས་རྒྱས་སུ་འགྲོ་རྒྱུ་དེ་ཡིན། རང་བཞིན་གསལ་སྟོང་གཉུག་མའི་ཡེ་ཤེས་དེ་དང་
ཐོག་མ་མེད་པ་ནས་འགྲོགས་ཀྱང་། མ་འདྲེས་པར་གནས་པའི་ལྷན་སྐྱེས་ཀྱི་མ་རིག་པ་དེ་
རགས་སུ་སོང་བས་ཉོན་མོངས་རླུང་དང་ཡི་གེ་རྩ་དང་ཁམས། ནད་དང་གདོན་རགས་པ་རེ་
རེའང་གསུམ་གསུམ་དུ་ཕྱེ་བ་རྣམས་ནི་འཁྲུལ་པ་འཁོར་བའི་ཆ་ཁོ་ན་ཡིན་པས། དེ་རྣམས་
ལྟ་བ་དང་ལམ་རིམ་གཉིས་ཀྱིས་སྦྱངས་པས་རིམ་པས་དྭངས་སྙིགས་ཕྱེད་དེ། གཉིས་སྣང་
འཁྲུལ་པའི་ཆ་ཐམས་ཅད་ས་བོན་དང་བཅས་པ་རང་ཡལ་དུ་འགྲོ་རྒྱུ་ཡིན་པས། འདིར་
སློབ་བཤད་ཟབ་མོས་ངོ་སྤྲད་རྒྱུ་དང་སྤྱོད་པའི་ཚུལ་ནི་རང་སེམས་སྦོམ་ཡོར་འདི། ལྷན་
སྐྱེས་ཀྱི་ཡེ་ཤེས་ཡིན་ནོ་ཞེས་ངོ་སྤྲོད་པ་མ་ཡིན་གྱི། རང་སེམས་ཀྱི་ངོ་བོ་ལ་གཞིག་པས།
གཟུང་འཛིན་རྙོག་མ་གདོད་མ་ནས་དག་པའི་རང་བཞིན་འོད་གསལ་གྱི་སེམས་ས་ལེ་བ།
དེའང་ཕྱི་རོལ་པའི་བདག་ཤེས་རིག་ལྟ་བུར་རྟག་བརྟན་བདེན་གྲུབ་མ་ཡིན་པས། རང་
བཞིན་བདེན་སྟོང་། སྟོང་པ་དེ་ཡང་དགག་བྱ་བཅད་ཙམ་གྱི་སྟོང་པ་དང་། ཉི་ཚེ་བའི་སྟོང་པ་
དང་། སྟོང་པ་ཐལ་བྱུང་དང་། ཆད་སྟོང་ལ་སོགས་པ་ལྟ་བུའི་སྟོང་པ་མ་ཡིན་པར། རང་
བཞིན་བདེན་པས་སྟོང་པའི་གཟུང་འཛིན་རྙོག་བྲལ་གྱི་སེམས་འོད་གསལ་ཟུང་འཇུག །
སྟོན་གནམ་དྭངས་པ་ལ་ཟླ་བ་ཤར་བ་ལྟ་བུ་ལྷན་སྐྱེས་ཀྱི་ཡེ་ཤེས། ལག་མཐིལ་གྱི་སྐྱུ་རུ་ར་
ལྟ་བུར་ངོ་སྤྲོད་བྱས་ཏེ་བསྐྱང་དགོས་པ་ཡིན་ནོ། །དེ་ལྟར་ཁོ་བོ་ཅག་གིས་རང་བཟོ་མ་ཡིན་ཏེ།
135



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཁོར་འདས་དབྱེར་མེད་ཀྱི་འགྲེལ་པར། ལྷན་ཅིག་སྐྱེས་པའི་ཆོས་གསུམ་གྱི་སྒོ་ནས་
མདོར་བསྟན་པ་སོགས་ས་བཅད་གསུམ་མཛད་ནས། དང་པོ་ནི། རྩ་རྒྱུད་ལས། ལྷན་ཅིག་
སྐྱེས་པས་གང་སྐྱེས་པ། །ལྷན་ཅིག་སྐྱེས་པར་དེ་བརྗོད་བྱ། །རང་བཞིན་ལྷན་ཅིག་སྐྱེས་
ཞེས་བརྗོད། །རྣམ་པ་ཐམས་ཅད་སྡོམ་པ་གཅིག །ཅེས་གསུངས་པའི་དོན་ཡིན་ཏེ། དེ་ལ་
གསུམ། རྒྱུ་ལྷན་ཅིག་སྐྱེས་པའི་ཆོས་གསུམ། ལམ་ལྷན་ཅིག་སྐྱེས་པའི་ཆོས་གསུམ།
འབྲས་བུ་ལྷན་ཅིག་སྐྱེས་པའི་ཆོས་གསུམ་མོ། །ཞེས་དང་། དེ་ཉིད་ཀྱི་འཕྲོས་ལས། ལྷན་
སྐྱེས་གསུམ་ཉམས་སུ་བླང་བར་འདོད་པས། དང་པོར་བླ་མ་ཚད་མར་བྱ་བ་བླ་མ་ལ་མོས་
གུས་ཚུད་ཚུད་དུ་བསྒོམས་ལ། དེ་ནས་གསལ་བར་ཐག་ཆོད་པར་བསྒོམ། དེ་ལ་སྟོང་པའི་
རྒྱས་བཏབ་ལ་བསྒོམ་ལ། དེའང་ཟུང་འཇུག་ཏུ་ལ་བཟླས་ཏེ་རྒྱ་ཆོད་པར་བྱ། ཞེས་གསལ་
བར་བཤད་འདུག་པའི་ཕྱིར་དང་། དེ་དག་གི་སྙིང་པོའང་། རྒྱུ་ལམ་འབྲས་བུ་གསུམ་གྱི་
ལྷན་སྐྱེས་ཐམས་ཅད་ལའང་དངོས་བཏགས་སམ་དྭངས་སྙིགས་ཕྱེ་ནས། གཉིས་སྣང་
འཁྲུལ་པ་འདི་དག་ཆུ་འཁྱགས་པས་ཆུའི་བྱ་བ་མི་བྱེད་པ་དང་འདྲ། འདིའི་རང་བཞིན་བླ་མ་
དམ་པས་ངོ་སྤྲད་པའི་ལམ་འཁོར་འདས་དབྱེར་མེད་ཀྱི་ལྟ་བ་ལ་གནད་དུ་བསྣུན་པས།
གཉིས་སྣང་འཁྲུལ་པ་གཉིས་མེད་དུ་ཞུ་བ་ནི། འཁྱགས་རོམ་ཞུ་བས་ཆུའི་བྱ་བ་བྱེད་
པ་དང་འདྲ་ཞིང༌། དེ་ཙམ་ན། རྣམ་པར་རྟོག་པ་ཡེ་ཤེས་ཀྱི། །དབང་དུ་སོང་ན་འཁོར་བ་
མེད། །ཅེས་པ་དེར་སླེབ་པ་ཡིན་པས། དེ་དག་ཁྲིད་ཀྱིས་སྐྱོང་ཚུལ་འདི་དག་རྗེ་བཙུན་གོང་
མའི་གསུང་རབ་ན་གསལ་བར་བཞུགས་ཀྱང་། གཞན་དག་གི་རྣམ་པར་དཔྱོད་པས་ཞིབ་
ཏུ་མ་ཕྱེད། ཅུང་ཟད་ཕྱེད་ཀྱང་སྙིང་པོར་དྲིལ་ནས་རང་གི་ཉམས་ལེན་དང་གཞན་ལ་འཆད་
མ་སྤོབས་པ་ལྟ་བུར་སྣང་། དེས་ན་གནད་འདི་ལ་འཁྲུལ་པ་མེད་དེ། གཞན་གྱིས་བརྗོད་
མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་བསྟེན་པ་དང་། །
བདག་གི་བསོད་ནམས་ལས་ཤེས་བྱ། །ཞེས་བླ་མའི་བྱིན་རླབས་དང་རང་གི་ལས་འཕྲོ་སད་
136



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
པའི་བསོད་ནམས་ལས་རྙེད་དགོས་པའི་ལྷན་སྐྱེས་ཀྱི་ཡེ་ཤེས་དེ་ནི་རང་གི་སེམས་སྤྱི་ཙམ་
འདི་དང་། འཁྲུལ་སྣང་གི་སེམས་འདི་ལ་ངོས་འཛིན་པ་མ་ཡིན་གྱི། གཞི་དུས་ཀྱི་གསལ་
སྟོང་ཟུང་འཇུག་འཁྲུལ་མེད་ཀྱི་སེམས་ཤིག་ལ་ངོ་སྤྲོད་དགོས་པ་ཡིན་ཏེ། རང་བཞིན་ལྷན་
ཅིག་སྐྱེས་ཤེས་བརྗོད། །ཅེས་པ་དང་། ལུས་ལ་ཡེ་ཤེས་ཆེན་པོ་གནས། །ཞེས་པ་དང་། རང་
རིག་བདག་ཉིད་དག་པ་ཉིད། །ཅེས་པ་དང་། སེམས་ནི་རྫོགས་པའི་སངས་རྒྱས་ཉིད། །
ཅེས་པ་དང་། ཀུན་གཞི་རྒྱུ་རྒྱུད་ཅེས་པ་རྣམས། གཞི་དུས་ཀྱི་ཡེ་ཤེས་འཁྲུལ་མེད་འདི་ལ་
ངོས་འཛིན་དགོས་ཀྱི། གཉིས་སྣང་འཁྲུལ་བའི་སེམས་ལ་ངོས་གཟུང་དུ་མི་རུང་བའི་
ཕྱིར་རོ། །འདི་ནི་ངེས་པའི་དོན་གྱི་མདོ་དང་རྒྱུད་སྡེ་དགོངས་འགྲེལ་གྱི་བསྟན་བཅོས་ཚད་
ལྡན་ཕལ་ཆེ་བ་ཞིག་ལས་མགྲིན་དབྱངས་གཅིག་ཏུ་མཐུན་པ་ཡིན་ཏེ། རྒྱུད་སྔར་དྲངས་པ་
དང༌། དཔལ་ཕྲེང་མདོ་ལས། དེ་ལ་སེམས་རང་བཞིན་གྱིས་འོད་གསལ་བ་གང་ཡིན་པ་
དང་། སེམས་དེའི་ཉེ་བའི་ཉོན་མོངས་པ་གང་ཡིན་པ་དེ་གཉིས་ནི་དགེ་བ་དང་མི་དགེ་བའི་
སེམས་དག་ལས་གཅིག་ཏུ་རྒྱུ་བས། སེམས་གཉིས་པ་མཚམས་སྦྱོར་བ་མེད་པའི་ཚུལ་གྱིས་
ཟག་པ་མེད་པའི་དབྱིངས་ལ་མཆོག་ཏུ་རྟོགས་པར་དཀའ་བ་ཡིན་ནོ་ཞེས། དགེ་བ་ཡེ་ཤེས་
དང་མི་དགེ་བ་འཁྲུལ་པ་འདི་གཉིས་ཐོག་མ་མེད་པ་ནས་འགྲོགས་ནས་གནས་ཀྱང་།
གཉིས་སྣང་འཁྲུལ་པ་འདིས་བསྒྲིབས་ནས་གཉིས་མེད་ཡེ་ཤེས་འདི། ཐ་མལ་པ་རྣམས་
ཀྱིས་འདི་ཡིན་ཞེས་མཚམས་སྦྱོར་མ་ནུས་པས་ཟག་མེད་སེམས་རྒྱུད་ཅེས་པ་ཀུན་གཞི་རྒྱུ་
རྒྱུད་ཟག་མེད་ཀྱི་དབྱིངས་འདི་རྟོགས་པར་དཀའོ་ཞེས་བཤད་པ་དེ་འདིར་ངོས་བཟུང་ནས་
གཏན་ལ་འབེབས་པ་ཡིན་པའི་ཕྱིར་དང་། རྒྱུད་བླར། སེམས་ཅན་ཁམས་ཀྱི་ཉོན་མོངས་
སྦུབས། །མ་འབྲེལ་ཐོག་མ་མེད་པ་ནས། །སེམས་ཀྱི་རང་བཞིན་དྲི་མེད་ནི། །ཐོག་མ་མེད་
པ་ཡིན་པར་བརྗོད། །ཅེས་ཐོག་མེད་ནས་ཉོན་མོངས་པ་དང་འགྲོགས་ཀྱང་། དེ་དང་མ་
འདྲེས་པའི་སེམས་རང་བཞིན་གྱིས་འོད་གསལ་དེ་ཡང་འདི་ཉིད་ཡིན་པའི་ཕྱིར་དང་། དེའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དོན་ཐོགས་མེད་འགྲེལ་པར། མདོར་བསྡུ་ན་སྙིང་པོའི་མདོར་དཔེར་བརྗོད་པ་བསྟན་པ་
འདིས་ནི། ཐོག་མ་མེད་པའི་སེམས་ཀུན་ནས་ཉོན་མོངས་པའི་ཆོས་གློ་བུར་བ་ཉིད་དང་།
ཐོག་མ་མེད་པའི་སེམས་རྣམ་པར་བྱང་བའི་ཆོས་ལྷན་ཅིག་སྐྱེས་པ་རྣམ་པར་དབྱེ་བ་མེད་པ་
ཉིད་དུ་བསྟན་ཏོ། །ཞེས་ལྷན་སྐྱེས་སེམས་འཁྲུལ་མ་འཁྲུལ་གཉིས་ལས་མ་འཁྲུལ་བ་དེ་ལ་
རྣམ་བྱང་གི་སེམས་དང་བདེ་གཤེགས་སྙིང་པོ་ཞེས་བཤད་ནས། དཔེ་དགུའི་སྒོ་ནས་ཉོན་
མོངས་པའི་སྦུབས་ན་ཡོད་པར་བཤད་པ་དེ་ཡང་འདི་ཉིད་ཡིན་པའི་ཕྱིར་དང་། མདོ་སྡེ་རྒྱན་
ལས། ཇི་ལྟར་ཆུ་རྙོག་པ་ལས་དྭངས་པ་ན། །ཞེས་པ་ནས། ཆོས་ཉིད་སེམས་ལས་གཞན་
པའི་སེམས་གཞན་ནི། །འོད་གསལ་མ་ཡིན་རང་བཞིན་ལ་བརྗོད་དོ། །ཞེས་ཚིགས་བཅད་
གཉིས་ཀྱིས་ཆུ་རྙོག་མ་དྭངས་པའི་དཔེས་བསྟན་པའི་རང་བཞིན་འོད་གསལ་གྱི་སེམས་དང་།
ཆོས་ཉིད་ཀྱི་སེམས་ཞེས་བཤད་པ་དེའང་འདི་ཉིད་ཡིན་པའི་ཕྱིར་དང༌། ཀླུ་སྒྲུབ་ཀྱིས། ས་
ཡི་དཀྱིལ་ན་ཡོད་པའི་ཆུ། །དྲི་མ་མེད་པར་གནས་པ་ལྟར། །ཉོན་མོངས་ནང་ནས་ཡེ་ཤེས་
ཀྱང་། །དེ་བཞིན་དྲི་མ་མེད་པར་གནས། །ཞེས་བཤད་པའི་ཡེ་ཤེས་དང་། སེམས་ཀྱི་རྡོ་རྗེ་
ལ་བསྟོད་པར། གང་ཞིག་ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་
ཅན་ཀུན་ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་འདུད། །ཅེས་པའི་ཆོས་
དབྱིངས་དེའང་ལྷན་སྐྱེས་ཡེ་ཤེས་ཀྱི་སེམས་འདི་ལ་ངོས་ཟུང་འདུག་པའི་ཕྱིར་རོ། །
དེ་ལྟར་ངོ་སྤྲད་པ་དེ་བསྐྱང་ཚུལ་དངོས་ནི། །ཐོག་མར་མར་གྱུར་འགྲོ་བའི་དོན་དུ་
སངས་རྒྱས་ཐོབ་པར་བྱ། དེའི་ཆེད་དུ་ལྟ་ཁྲིད་ཟབ་མོ་འདི་ཉམས་སུ་བླངས་བར་བྱའོ་ཞེས
སེམས་བསྐྱེད། དེ་ནས་ངག་ཏུ་ཧཱུྃ་ཞེས་བརྗོད་པས་སྲུང་འཁོར་དང་། ཡང་ཧཱུྃ་ཞེས་བརྗོད་
པས་གཞལ་ཡས་ཁང་དང་། ཡང་ཧཱུྃ་ཞེས་བརྗོད་པས་རང་ཡི་དམ་དུ་གསལ་གདབ། དེ་
ནས་མདུན་གྱི་སེང་ཁྲི་སོགས་གདན་གྱི་སྟེང་དུ་རྩ་བའི་བླ་མ་དགེས་པ་རྡོ་རྗེར་གསལ་
བཏབ་ལ། ཕྱག་མཆོད་གསོལ་གདབ་སྙིང་ཐག་པ་ནས་མཆི་མ་འཁྲུགས་བཞིན་པར་བྱ།
138



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
མོས་གུས་དུང་བ་སྐྱེས་པའི་ཚེ། བླ་མས་ངོ་སྤྲད་པའི་ཉམས་ལེན་སྙིང་པོ་ནི། རང་རྒྱུད་ལ་
སྣང་བའི་ལྷན་སྐྱེས་སེམས་འཁྲུལ་པ་འདི་ནི་གློ་བུར་བ་འཁོར་བ་སྦྱང་བྱ་ཡིན། དེའི་རང་
བཞིན་ཡང་ཡིན་ལ། དེ་དང་ཐོག་མེད་ནས་འགྲོགས་ཀྱང་སྔར་ངོ་མ་འཕྲོད་པའི་ལྷན་སྐྱེས་
ཡེ་ཤེས་འདི་ནི་མྱང་འདས། དེ་གཉིས་ངོ་བོའི་ཆ་ནས་འབྱེད་མ་ཤེས་པ་ནི་དབྱེར་མེད་དེ། དེ་
ལྟ་བུ་ནི་རྒྱུ་འཁོར་འདས་དབྱེར་མེད་ཅེས་བྱ་ལ། དེ་ལྟ་བུའི་གཞི་འཁོར་འདས་དབྱེར་མེད་
ངོ་འཕྲོད་པའི་གཟུང་འཛིན་གཉིས་བྲལ་གྱི་རང་སེམས་གསལ་སྟོང་ཟུང་འཇུག་ལ་མཉམ་
པར་འཇོག་པའི་ལྟ་བ་འདི་ནི་ལམ་འཁོར་འདས་དབྱེར་མེད་ཀྱི་ལྟ་བ་ཞེས་བྱ་བ་ཡིན་པས།
ལྟ་བ་དེ་ལ་ཐོས་བསམ་གྱིས་སྒྲོ་འདོགས་ཆོད་པའི་ངེས་པ་ནམ་རྙེད་པའི་ཚེ་རྣམ་རྟོག་གཞན་
གྱི་འཇུག་པ་རྦད་ཀྱིས་གཅད། སྒོ་གསུམ་གྱི་འཇུག་པ་དུས་གཅིག་ཏུ་ཧྲིལ་བསྒྲིམས་ཏེ་ལྟ་བ་
དེ་ལ་ཡེངས་མེད་དུ་ཆམ་མེར་གཞག །ཧ་ཅང་བསྒྲིམས་དྲག་པས་སྟོད་གེགས་སོགས་ཅུང་
ཟད་འབྱུང་སྲིད་ན། ཁོང་ཅུང་ཟད་གློད་དེ་འབོལ་ལེ་ཤིག་གེར་འཇོག །ཧ་ཅང་གློད་དྲག་
པས་བྱིང་རྒོད་ཀྱི་རྣམ་པ་བྱུང་ན་སླར་ཡང་བསྒྲིམ། དེ་ལྟར་རེས་འཇོག་ཏུ་བསྐྱངས་པས་
སེམས་རང་མལ་དུ་ཚུད་པའི་ཚེ། རང་སོ་བཟུང་ནས་ལྷུག་པར་བསྐྱང་ངོ་། །དེ་ལྟར་སྦྱངས་
པས་གཞི་ཐོག་ཏུ་ལྟ་བས་རང་སོ་ཐུབ་སྟེ། བློ་འཁྲུལ་པའི་དབང་དུ་མི་འཆོར་ན། ས་སྐྱ་པ་
ཆེན་པོས། རྣམ་པར་རྟོག་པ་ཡེ་ཤེས་ཀྱི། །དབང་དུ་སོང་ན་འཁོར་བ་མེད། །ཅེས་དང་།
འཁྲུལ་པ་ཆོས་ཀྱི་དབྱིངས་ཉིད་དུ། །ཤེས་པས་རྟོག་པ་ཐམས་ཅད་ཀྱང་། །ཇི་ལྟར་
བསྒོམས་ཀྱང་མི་རྟོག་ཉིད། །བཙལ་ཡང་འཁྲུལ་པ་ག་ལ་སྲིད། །དྲན་བསམ་ཡིད་ལ་
འགྱུས་པ་མ་ལུས་པ། །སྐྱེ་མེད་ཆོས་ཀྱི་དབྱིངས་སུ་ཐག་ཆོད་ན། །མི་རྟོག་ཡེ་ཤེས་ཆེན་པོ་
ཡིན། །འཁྲུལ་པ་ལོགས་སུ་གྲུབ་པ་མེད། །ཅེས་དང་། དེ་ལྟར་ལྟ་བའི་ཁྲིད་ཀྱིས་རྣམ་པར་
རྟོག་པའི་དབང་དུ་མི་འཆོར་བར་བྱས་ནས་གཟོད་བསྐྱེད་རིམ་བསྒོམ། ཞེས་གདམས་པའི་
སྙིང་པོ་ལག་ཏུ་ལོངས་པ་ཡིན་པས་ཡིད་ཆེས་པའི་གནས་སུ་མཛོད་ཅིག །
a
139



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཡང་སྨྲས་པ། གཞི་གཉུག་མའི་ཡེ་ཤེས་ལ་རང་ངོ་སྤྲོད། །ལམ་འཁོར་འདས་དབྱེར་
མེད་ཀྱི་ལྟ་བ་བསྐྱངས། །སེམས་འཁྲུལ་པའི་རྒྱུ་འགྲུལ་ཀུན་ཆད་ནས་སོང་། །དྲིན་འགྲན་
ཟླ་བྲལ་ལོ་བླ་མ་བློ་གསལ། །ལམ་ལྟ་བའི་འཁར་བ་དྲང་པོར་ཚུགས། །རང་ལྷན་སྐྱེས་ཡེ་
ཤེས་མལ་ནས་ལངས། །གཞན་འཁྲུལ་པའི་དགྲ་ཚོགས་ས་མཐར་བྲོས། །སེམས་བདེ་ཞིང་
སྐྱེད་དོ་བླ་མ་རྗེ། །ཞེས་ཀྱང་རྒྱང་ནས་འབོད་པའི་དབྱངས་སོ། །དེ་ལྟར་ལྟ་བ་ལ་ཐོས་
བསམ་གྱིས་སྒྲོ་འདོགས་ཆོད་པས་མ་རིག་པའི་དུག་ཐོན། ལྟ་བ་དེ་བསྒོམས་པའི་ཉམས་
མྱོང་དང་འབྲེལ་བས་རྣམ་རྟོག་རྒྱུན་ཆགས་རྩོལ་བའི་དུག་ཐོན། བསྒོམ་པའི་ཉམས་མྱོང་
དེའང་ལྟ་བ་ལྷག་མཐོང་གིས་ཟིན་པས་ཉམས་སྐྱོན་ཅན་གྱི་དུག་ཐོན། དུག་གསུམ་གྱིས་མ་
སྦགས་པའི་ལྟ་བ་འདི་ཉམས་ལེན་གྱི་སྙིང་པོར་གཟུང་དགོས་པ་ཡིན། ཅི་སྟེ་དེ་ལྟར་
བསྒོམས་པས་ཐོས་བསམ་གྱིས་སྒྲོ་འདོགས་ཆོད་པའི་ངེས་པ་གོ་ཡུལ་ཙམ་ཤར། མ་རིག་
པའི་དུག་ཅེས་པ་དེ་ཙམ་ཐོན་ཀྱང་། སེམས་ཆགས་སྡང་རྨོངས་གསུམ་གྱི་དབང་དུ་འཆོར་
བ་ཞིག་ལས་མི་འདུག་ན་རྣམ་རྟོག་རྒྱུན་ཆགས་རྩོལ་བའི་དུག་མ་ཐོན་པས། རྒྱུ་དུས་ཀྱི་ལྟ་
བ་དུག་ཅན་རོ་བརྒྱ་ལྡན་པའི་ཁ་ཟས་དུག་དང་འདྲེས་པ་དང་འདྲ་བས། སྐྱོན་དེ་བསལ་
དགོས། དེ་བསལ་བ་ལ་གསུམ། ལྟ་བའི་དུག་དབྱུང་། བདུད་རྩི་བསྟེན། ལ་དོར་བའོ། །
དང་པོ་ནི། ལྟ་བའི་དུག་རྣམ་རྟོག་རྒྱུན་ཆགས་ཡིན་པས་དེ་འདོན་པ་ལ་ཞི་གནས་དགོས་ཏེ།
ཚིག་རྐང་ལས། འཇུག་པ་སེལ་བའི་ལམ་ཡིད་འདག་པའི་རྣམ་རྟོག་ཅེས་པ་དེས་བསྟན་པ་
ཡིན་པས། རེ་ཤིག་མདུན་དུ་སྟོན་པའི་སྐུ་བརྙན་སོགས་དམིགས་རྟེན་གང་ཡིན་གཅིག་ལ་
དམིགས་པ་གཏད་དེ། བསྒྲིམ་གློད་སྤེལ་མར་སེམས་གཅུན་ཏེ་བསྒོམ། དེ་ལྟར་བསྒོམས་
པས་རྣམ་རྟོག་གཞན་ལ་འཕྲོ་བའི་རྒྱུན་ཆད་དེ་དམིགས་པ་དེ་ལ་སེམས་གནས་པ། ཆུ་འགྲོ་
འཕྲོ་ལ་བཀག་པ་ལྟར་གྱུར་ན་འཇུག་པ་སེལ་བའི་ལམ་ཞེས་བྱ་བ་དེ་ཡིན། ཡང་དམིགས་
པ་དེས་ཀྱང་སྟོངས་ཏེ། དམིགས་མེད་དུ་སེམས་སྟོང་སང་ངེ་བ་ཞིག་ཏུ་གནས་ན་ཆགས་པ་
140



GET
སག་བཟང་སཏ་
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
གཅོད་པའི་ལམ་ཞེས་བྱ། ཡང་དུ་བ་ལ་སོགས་པའི་ཉམས་འཆར་ན་བྱང་ཆུབ་ཆེན་པོའི་
ལམ་ཞེས་བྱ་སྟེ། དེ་གསུམ་གང་སྐྱེས་ཀྱང་རྣམ་རྟོག་རྒྱུན་ཆགས་ཀྱི་དུག་ཐོན་པ་ཡིན་པས།
ཉམས་མྱོང་དེ་སྔར་གྱི་ལྟ་བ་དང་བསྲེས་ནས་བསྒོམ་དགོས་པ་ཡིན་ནོ། །
གཉིས་པ་བདུད་རྩི་བསྟེན་པ་ནི། རྣམ་ཤེས་ལྔས་ཡུལ་ལྔ་མ་སྤངས་པའི་བདུད་རྩི་
བསྟེན། ཞེས་པ་སྟེ། ལྟ་བ་ལ་སེམས་ནང་དུ་གཞག་ཀྱང་ཤེས་པ་ཕྱིར་འཕྲོ་བ་རྒྱུན་མི་འཆད་
ན་སྐོམ་པ་ཆུ་འདོད་པ་བཞིན་ཤེས་པ་ཡུལ་འདོད་པ་ཡིན་པས། མིག་གིས་གཟུགས་སྣ་
ཚོགས་ལ་བལྟ་བ་དང༌། རྣ་བས་སྒྲ་སྣ་ཚོགས་ཉན་པ་སོགས། རྣམ་ཤེས་ཡུལ་ལྔ་ལ་ཅི་
འདོད་ཡེངས་སུ་བཅུག །སེམས་ཚིམས་པ་དེ་ཙམ་ན་སྔར་གྱི་ལྟ་བ་དྲན་དུ་བཅུག་པས་
སེམས་ནང་དུ་ཁུགས་པ་ཡིན། དཔེར་ན་མི་སྐོམ་པ་ལ་ཟས་ཞིམ་དགུ་བྱིན་ཡང་མི་ཟ་བ་ལ།
ཆུ་ངོམ་པར་བྱིན་ན་སླར་ཟས་ཀྱི་རོ་ལ་སེམས་ཁུགས་པ་བཞིན་ནོ། །
གསུམ་པ་ལ་དོར་བ་ནི། དག་པའི་ཆོས་རྣམས་གདོད་ནས་སྟོང་པར་ཤར་བས་ལ་
དོར། ཞེས་ཏེ། དེ་ལྟར་བདུད་རྩི་བསྟེན་པས་ཀྱང་། སེམས་ཆགས་སྡང་གི་དབང་དུ་འཆོར་
བ་ལས་ནང་དུ་མ་ཁུགས་ན། ཡུལ་གཟུགས་སྒྲ་སོགས་གདོད་ནས་རང་བཞིན་གྱིས་དག་
པའི་སྟོང་པ་ཉིད་ཡིན་སྙམ་དུ་ཐག་རྦད་ཀྱིས་ཆོད་པར་བྱེད་པའོ། །འདི་དག་ཀྱང་ཇོ་ལྕགས་
མ་ལས། འདི་རྣམས་ཀྱི་སྐབས་སུ་བོགས་འབྱིན་རྣམ་པ་བརྒྱད་ཀྱིས་བོགས་དབྱུང་བ་དང་།
གདམས་ངག་དྲུག་གི་གནད་ཀྱང་འདི་དག་གི་སྐབས་སུ་དགོས་པ་ཡིན་ནོ། །དེ་ལྟར་གཏུམ་
མོའི་མན་ངག་གིས་ལམ་སྦྱང་ཞིང་ལྟ་བ་རང་བྱུང་གི་ཡེ་ཤེས་རྙེད་རྙེད་དུ་བསྒོམ། འདིས་
ཁམས་འདུས་པ་དང་པོར་འགྲོ་སྟེ། སྲུང་བ་སུམ་ཅུ་དང་གེགས་སེལ་རྣམས་ཀྱང་ལྷུས་ཆེ་
བར་འདི་དག་གི་སྐབས་སུ་དགོས་པ་ཡིན་ནོ། །ཞེས་རླུང་ཁྲིད་མན་ཆད་དུ་བོགས་འབྱིན་
བརྒྱད། གདམས་ངག་དྲུག །སྲུང་བ་སུམ་ཅུ་སོགས་དགོས་པར་བྱས་ནས། དེ་ཡན་ཆད་དུ་
གསལ་ཁ་ཆེར་མ་མཛད་པ་ནི། འདིར་ཐོས་བསམ་གྱིས་སྒྲོ་འདོགས་ཆོད་པ་གཙོ་ཆེ་བ་དང་།
141



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལམ་བསྐྱེད་རིམ་མན་ཆད་དུ་སྒྲུབ་པ་ཉམས་ལེན་གཙོ་ཆེ་བ་ལ་དགོངས་པར་སྣང་མོད།
འདིར་བདག་གི་འདྲེན་པ་དམ་པ་ནི། ལྟ་བ་འདིའི་ཐོག་ཏུ་མྱོང་བ་ཐོན་པ་གཅིག་དགོས་
པས་ལྟ་བའི་དུག་དབྱུང་སོགས་ཀྱང་འདིར་ཉེ་བར་མཁོ་བ་ཡིན་གསུང་བ་ནི་གནད་དམ་
པར་གོ་སྟེ། རྒྱུ་དུས་ཀྱི་ལྟ་བ་འདི་དུག་ཅན་གྱི་ཟས་བཞིན་ཕན་མི་ཐོགས་ཞེས་གཞག་པས་
མི་ཆོག །དུག་དེ་འཐོན་པར་བྱེད་དགོས། དེའང་ལྟ་བ་ཁོ་རང་གི་སྐབས་སུ་ཐོན་དགོས་པ་
ལ་བསམ་ནས། རྣམ་པར་རྟོག་པ་ཡེ་ཤེས་ཀྱི། །དབང་དུ་སོང་ན་འཁོར་བ་མེད། །ཅེས་
སོགས་འདི་ལྟ་བའི་སྐབས་སུ་བཤད་པ་ཡིན་ནོ། །
ཡང་སྨྲས་པ། རྒྱུ་དུས་ཀྱི་ལྟ་བ་དུག་ཅན་ཟས། །དུག་ཐོན་ན་ལམ་གྱི་སྲོག་རྩ་ཟིན། །
དུག་འདོན་པའི་གདམས་ངག་མི་དྲན་ན། །ཆོས་གླེགས་བུར་སྦས་པས་ཅི་ལ་ཕན། །རྗེ་བླ་
མའི་བཀའ་དྲིན་སྙིང་ལ་ཤར། །ཆོས་ཟབ་དོན་ལ་ཡིད་ཆེས་གཏིང་ནས་རྙེད། །ཁྲིད་གཞན་
ལ་འདོམས་པའི་མཁས་མཁས་པོ། །རང་གོ་ཡུལ་དུ་འཁྱམས་པ་མཐོལ་ལོ་བཤགས། །
ཞེས་སོ། །རྩ་བའི་གསུམ་པ་ལྟ་བ་སྤྲོས་བྲལ་དེའི་རྒྱུན་བསྐྱང་བ་ནི། ལྟ་བའི་འགྲེལ་པར།
ཐོག་མར་གསལ་བ་ངོས་བཟུང་། དེ་ནས་སྟོང་པ་ངོས་གཟུང་། དེ་ལྟ་བུའི་གསལ་བ་དང་
སྟོང་པ་གཉིས་སོ་སོར་སངས་རྒྱས་ཀྱིས་ཀྱང་དབྱེར་མ་འདོད་དེ་ཟུང་འཇུག་ཡིན་ནོ། །ཞེས་
ངོ་སྤྲད་ལ་ངེས་ཤེས་སྐྱེས་སྐྱེས་བསྒོམ་དུ་གཞུག །ངེས་ཤེས་སྐྱེས་ནས་ལྷན་ཅིག་སྐྱེས་པའི་
ཆོས་ཉི་ཤུ་རྩ་བཞི་བསྟན་ལ་སྤྲོས་པ་བཅད་དེ། སྤྲོས་པ་ཆོད་ཆོད་དུ་བསྒོམ་དུ་གཞུག །ཅེས་
པ་ལྟར་རྒྱུ་ལྷན་སྐྱེས་ལྷག་མ་རྣམས་ལ་སྤྲོས་པ་གཅོད་པ་ཡིན་ནོ། །དེའང་ཐོག་མར་སྣང་བ་
སེམས་ཡིན་ནོ་ཞེས་ཚིག་ཙམ་གྱིས་ངོ་སྤྲད། འོ་ན་སེམས་རང་ཇི་ལྟ་བུ་སྙམ་པ་ལ། སེམས་
བཙལ་ནས་གསལ་སྟོང་ཟུང་འཇུག་གསུམ་དུ་སེམས་ཐག་བཅད་པ་ཐུན་མོང་བ་དང་། ལྷན་
སྐྱེས་ཀྱི་ཡེ་ཤེས་ངོ་སྤྲོད་ཐུན་མོང་མིན་པས་ཉམས་མྱོང་ལ་ཡིད་ཆེས་པར་བྱས། ད་ནི་འདིར་
འགའ་ཞིག་སྣང་བ་སེམས་ཡིན་ན། གཞི་ལམ་འབྲས་གསུམ་གྱི་ཆོས་ཇི་སྙེད་པ་འདི་དག་ཇི་
142



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
ལྟར་སེམས་སུ་རུང་སྙམ་པ་ལ། དང་པོ་གཞིའི་ཆོས་ལྷག་མ་འདི་དག་སེམས་སུ་སྒྲོ་འདོགས་
གཅོད་པ་ཡིན་ཏེ། རང་རྒྱུད་ཀྱིས་བསྡུས་ཤིང་སྲ་བར་སྣང་བའི་རྩ་ལུས་སོགས་སྣ་ཚོགས་
ཐམས་ཅད་སེམས་ཀྱི་ཆོ་འཕྲུལ་ཁོ་ན་ཡིན་ཏེ། དེའང་རང་སེམས་གསལ་བ་གཉུག་མའི་ཆ་
ངོ་མ་ཤེས་པའི་ལྷན་སྐྱེས་མ་རིག་པས་བསླད་པ་ལས་ཉོན་མོངས་པ་འདོད་ཆགས། རླུང་
ནང་དུ་འཇུག་པ། ཡི་གེ་ཨོཾ། རྩ་རྐྱང་མ། ཁམས་ཁུ་བ། ནད་ཁྲག་མཁྲིས། གདོན་མོ་གདོན།
རགས་པ་ལུས་སུ་སྣང་བ་འདི་རྣམས་བྱུང་། དེ་བཞིན་དུ་སྟོང་པ་རང་ངོ་མ་ཤེས་པའི་ལྷན་
སྐྱེས་མ་རིག་པས་བསླད་པ་ལས་ཉོན་མོངས་པ་ཞེ་སྡང་། ཕྱིར་ལྡང་བ། ཧཱུྃ། རོ་མ། ཁམས་
རཀྟ། རླུང་ནད། ཕོ་གདོན། ངག་རྣམས་བྱུང་། ཟུང་འཇུག་ངོ་མ་ཤེས་པའི་ལྷན་སྐྱེས་མ་རིག་
པས་བསླད་པ་ལས་གཏི་མུག །གནས་པ། ཨཱུ དབུ་མ། ཁུ་ཁྲག་འདྲེས་པ། བད་ཀན། ཀླུ་
གདོན། ཡིད་རིགས་པ་འཁྲུལ་པ་རྣམས་བྱུང་བ་ཡིན་པས། དེ་དག་ཐམས་ཅད་ཀྱང་རྩ་བ་
ལྷན་སྐྱེས་ཀྱི་མ་རིག་པ་བག་ལ་ཉལ་ཆེས་ཕྲ་བ་དེ་རགས་སུ་སོང་བ་ལས། ཉོན་མོངས་པ་
གསུམ། རླུང་གསུམ། ཡི་གེ་གསུམ། རྩ་གསུམ། ཁམས་གསུམ། ནད་གསུམ། གདོན་
གསུམ། ལུས་ངག་ཡིད་གསུམ་སོགས་སྔ་ཕྱི་རྒྱུ་འབྲས་ཀྱི་རིམ་པ་ཁོ་ན་མ་ཡིན་ཡང་། བག་
ལ་ཉལ་ཕྲ་བ་མངོན་གྱུར་དུ་རགས་སུ་སོང་བའི་འཁྲུལ་སྣང་རང་གི་སེམས་སུ་ཐག་གཅད།
རང་སེམས་དེའང་གསལ་སྟོང་ཟུང་འཇུག །དེ་ལའང་དྭངས་སྙིགས་ཕྱེ་བའི་གཉིས་སྣང་
འཁྲུལ་བའི་རྙོག་མ་དྭངས་པའི་གཉུག་མ་ལྷན་སྐྱེས་ཡེ་ཤེས་ངོས་བཟུང་སྟེ། དེའི་སྟེང་དུ་
སེམས་ལྷུག་པར་རང་སོ་བཟུང་སྟེ་སྔ་མ་ལྟར་བསྐྱང་བའོ། །ཡང་རྩ་བ་དུག་གསུམ་ལས་
ཉོན་མོངས་པའི་ཡོན་ཏན་ང་རྒྱལ་དང་སེར་སྣ། ཕྲིན་ལས་ཕྲག་དོག་གཉིས་བསྣན་པས་ལྔ།
དེ་ནས་རྩ་ཉོན་དྲུག །དེ་ནས་ཉེ་ཉོན་ཉི་ཤུ། དེ་ནས་ཉོན་མོངས་པ་བརྒྱད་ཁྲི་བཞི་སྟོང་ལ་
སོགས་པར་སྤྲོས། སྤྲོས་པ་དེ་དག་རིམ་བཞིན་དུག་གསུམ་ལ་བསྡུ། དེའང་གསལ་སྟོང་ཟུང་
འཇུག་ཏུ་ཐག་གཅད། དེ་ལའང་སྣང་ཚུལ་འཁྲུལ་བ་ལྷན་སྐྱེས་དང་། གནས་ལུགས་ཡེ་ཤེས་
143



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
མ་འཁྲུལ་བའི་ཆ་སོ་སོར་དབྱེ། གཉུག་མ་ཡེ་ཤེས་དེའང་སོ་སོར་རང་གི་རིག་པའི་ཡེ་ཤེས་
ཀྱིས་མྱོང་བ་ཡིན་གྱི། བརྗོད་པ་སྒྲས་བརྗོད་དུ་མེད་ཅིང་། བློ་འཁྲུལ་པས་བསམ་པར་མི་
ནུས་པའི་དོན་ལ་ངེས་པ་གཏིང་ཚུགས་པར་བྱས་ཏེ། དེའི་ངང་ལ་མཉམ་པར་གཞག་གོ །དེ་
བཞིན་དུ་རླུང་གནས་པ་ལས་ལྡང་འཇུག་གཉིས། དེ་ལས་རྩ་བ་དང་ཡན་ལག་གི་རླུང་བཅུ།
མཐར་རླུང་ཉི་ཁྲི་ཆིག་སྟོང་དྲུག་བརྒྱའི་བར་དུ་སྤྲོས། སྤྲོས་པ་དེ་དག་མཐར་གསལ་སྟོང་
ཟུང་འཇུག་ཏུ་བསྡུ་བ་སོགས་དང་། དེ་བཞིན་གཞན་ཡི་གེ་རྩ་ཁམས་ནད་གདོན་སོགས་
ཐམས་ཅད་ལ་སྤྲོ་བསྡུ་དང་ཉམས་ལེན་གྱི་གནད་ཤེས་པར་བྱའོ། ། །
ད་ནི་དེ་ལས་འཕྲོས་ཏེ། གཞུང་རྩ་བར། དེ་ལྟར་ལྷུན་གྲུབ་ལེགས་པར་རྟོགས་གྱུར་
ནས། །འཁོར་འདས་རྒྱུ་འབྲས་མཚན་ཉིད་ཤེས་གྱུར་ནས། །ཕྱི་ནང་རྟེན་འབྲེལ་ཀུན་ཀྱང་
ལེགས་རྟོགས་ཏེ། །ནད་གདོན་མ་ལུས་ཚར་གཅོད་བྱེད་པར་འགྱུར། །ཞེས་པའི་ཉམས་
ལེན་སྟོན་ཏེ། དེའང་སྤང་བྱ་སྤོང་བ་ལ་འཁོར་འདས་རྒྱུ་འབྲས་ཀྱི་གནད་དང་། ཕྱི་ནང་རྟེན་
འབྲེལ་གྱི་གནད་ཤེས་དགོས། དེ་ལ་དང་པོ་ནི། འབྲས་བུ་སྡུག་བསྔལ་བདེན་པ་དང་། རྒྱུ་
ཀུན་འབྱུང་བདེན་པ་ནི་འཁོར་བ་རྒྱུ་འབྲས། འབྲས་བུ་འགོག་བདེན་དང་། རྒྱུ་ལམ་བདེན་
ནི་ཐར་པ་རྒྱུ་འབྲས་ཞེས་བྱ་བ་ཡིན། དེའང་བྱམས་པས། ནད་ནི་ཤེས་བྱ་ནད་ཀྱི་རྒྱུ་ནི་སྤང་
བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་
འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་པ་
ལྟར། རང་ལ་ནད་དང་གདོན་ལ་སོགས་པས་གནོད་པའི་ཚེ། དང་པོར་ནད་དེ་ངོས་ཟིན་
དགོས་ཏེ། རླུང་ནད་ལྟ་བུར་ངོས་ཟིན་ན། དེའི་གྲོགས་ཕོ་གདོན་གནོད། དེའི་རྒྱུ་ཞེ་སྡང་
གིས་བྱས། ཞེ་སྡང་དེའང་ལྷན་སྐྱེས་གསལ་སྟོང་ཟུང་འཇུག་གི་སྟོང་པ་ངོས་མ་ཟིན་པར་
འཁྲུལ་པའི་ལྷན་སྐྱེས་ཀྱི་མ་རིག་པ་ཧད་དེ་བའི་འཁྲུལ་སྣང་དེས་བྱས་པ་ཡིན། དེས་ན་
འབྲས་བུ་ནད་གདོན་དེ་ནི་སྡུག་བདེན་ཡིན་པས་དེ་ངོ་ཤེས་དགོས། དེའི་རྒྱུ་དེ་ནི་ཀུན་འབྱུང་
144



བསང་
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
བདེན་པ་ཡིན་པས་སྤང་དགོས། དེ་སྤངས་པས་ནད་གདོན་ལས་གྲོལ་བའི་བདེ་སེང་བ་དེ་
ནི་འགོག་བདེན་ཡིན་པས་བདེ་བ་དེ་མྱོང་དགོས། དེ་སྤོང་བྱེད་གཉེན་པོ་ལམ་གྱི་བདེན་པ་
ནི་བླ་མ་དམ་པས་ངོ་སྤྲད་པའི་ལམ་འཁོར་འདས་དབྱེར་མེད་ཀྱི་ལྟ་བ་འདི་ཡིན་པས། འདི་
རྒྱུད་ལ་བསྟེན་ཞིང་བསྒོམ་དགོས་པ་ཡིན་ནོ། །བསྒོམ་ཚུལ་ཡང་། ནད་རླུང་ནད་དང་ཕོ་
གདོན་དེ་ངོས་བཟུང་། དེའི་རྒྱུ་ཞེ་སྡང་། དེ་ཡང་སྟོང་པ་མཚན་ཉིད་པ་ངོས་མ་ཟིན་ནས་སྟོང་
པ་ཧད་དེ་བར་འཁྲུལ་བའི་འཁྲུལ་སྣང་དེས་བྱས་པ་ཡིན་པས། འདི་སྟོང་པ་ཁོ་ན་མ་ཡིན་ཏེ།
རང་བཞིན་གསལ་བ་དང་མ་བྲལ་བ་ཡིན་ནོ་སྙམ་དུ། རྙོག་བྲལ་གྱི་སེམས་རང་བཞིན་འོད་
གསལ་གྱི་རྒྱས་བཏབ་སྟེ། དེའི་ངང་དུ་འཛིན་མེད་དུ་ལྷུག་པར་སྐྱོངས་ཤིག །ནད་གདོན་
ལས་རང་གྲོལ་ཡིན་ནོ། །ཡང་ནད་ཁྲག་མཁྲིས་ལྟ་བུར་ངོས་ཟིན་ན་གྲོགས་མོ་གདོན་
གནོད། རྒྱུ་ཉོན་མོངས་པ་འདོད་ཆགས། དེའང་རང་བཞིན་གསལ་བ་ངོས་མ་ཟིན་པར་
གསལ་བ་རྒྱ་འབྱམས་སུ་འཁྲུལ་པའི་འཁྲུལ་སྣང་དེས་བྱས་པ་ཡིན་པས། འདི་གསལ་བ་ཁོ་
ན་མ་ཡིན་ཏེ། སྟོང་པ་དང་ཟུང་དུ་འཇུག་པ་ཡིན་ནོ་སྙམ་དུ་བདེན་པས་སྟོང་པའི་སྟོང་པ་
ཉིད་ཀྱི་ལྟ་བས་རྒྱས་བཏབ་སྟེ། འཛིན་མེད་ལྷུག་པར་སྐྱོངས་ཤིག །ནད་གདོན་དེ་ལས་རང་
གྲོལ་ལོ། །ཡང་ནད་བད་ཀན་ལྟ་བུར་ངོས་ཟིན་ན་ཀླུ་གདོན་གནོད། རྒྱུ་མ་རིག་པ། དེའང་
ཟུང་འཇུག་ངོས་མ་ཟིན་པའི་ལྷན་སྐྱེས་མ་རིག་པ་གཏི་ཐོམ་མེ་བ་ཞིག་གིས་བྱས་པ་ཡིན་
པས། དེ་ལ་ཟུང་འཇུག་ལ་ཟུང་འཇུག་གི་རྒྱས་བཏབ་ཅེས་པའི་གནད་ནི་སེམས་དེ་གསལ་
བ་ཁོ་ནར་ཡང་མ་ལྷུང་། སྟོང་པ་ཁོ་ནར་ཡང་མ་ལྷུང་བས་ཟུང་འཇུག་ཅེས་མིང་བཏགས་པ་
ཡིན་ལ། དེ་ལ་རིག་པ་ཧུར་ཕྱུང་སྟེ་གསལ་སྟོང་ཟུང་འཇུག་ངོ་སྤྲད་དེ་བསྒོམས་པས་ཟུང་
འཇུག་ལ་ཟུང་འཇུག་གི་རྒྱུར་སོང་། ཡང་དེ་ལྟ་བུའི་ཟུང་འཇུག་དེའང་གསལ་བར་གཏན་
ལ་ཕབ། དེའང་གསལ་བ་ཁོ་ན་མ་ཡིན་ཏེ། རང་བཞིན་སྟོང་པ་ཡིན་ནོ་སྙམ་དུ་སྟོང་པའི་
རྒྱས་གདབ། ཡང་ཟུང་འཇུག་དེ་སྟོང་པར་གཏན་ལ་ཕབ། དེའང་སྟོང་པ་ཁོ་ན་མ་ཡིན་ཏེ།
145



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
སེམས་རང་བཞིན་འོད་གསལ་བ་འདི་ཉིད་ཡིན་ནོ་སྙམ་དུ་གསལ་བའི་རྒྱས་བཏབ་སྟེ། རྒྱ་
རིམ་གསུམ་དེ་ལ་སེམས་ལྷུག་པར་བཞག་པས་ནད་གདོན་དེ་ལས་རང་གྲོལ་ལོ། །ཡང་
ནད་གཉིས་ལྡན་སུམ་ལྡན་འདུས་པ། གདོན་གཉིས་བསྡོངས་སུམ་བསྡོངས་སོགས་ཀྱང་
ཉོན་མོངས་པ་གཉིས་དང་གསུམ་སོགས་ལས་བྱུང་བར་ཤེས་ནས། གསལ་བ་ལ་སྟོང་པའི་རྒྱ།
སྟོང་པ་ལ་གསལ་བའི་རྒྱ། ཟུང་འཇུག་ལ་ཟུང་འཇུག་གི་རྒྱ་སུམ་རིམ་ཤེས་པར་བྱའོ། །ཡང་
འབྲས་བུ་ནད་དང་གདོན་ཐམས་ཅད་རྒྱུ་འབྱུང་བ་ལྔ་འཁྲུགས་པས་བྱུང་། དེའང་ཉོན་
མོངས་པ་ལྔ་འཁྲུགས་པས་བྱུང་། དེའང་གཉུག་མ་གསལ་སྟོང་ཟུང་འཇུག་གསུམ་ངོས་མ་
ཟིན་པའི་ལྷན་སྐྱེས་མ་རིག་པ་གསུམ་གྱིས་དཀྲུགས་ཤིང་རྙོག་པ་ལས་བྱུང་བས། གཉུག་མ་
གསལ་སྟོང་ཟུང་འཇུག་གསུམ་རང་སོ་ཟིན་པའི་འཁོར་འདས་དབྱེར་མེད་ཀྱི་ལྟ་བ་ལ་
མཉམ་པར་འཇོག་པ་ཞུ། ནད་གདོན་ལས་རང་གྲོལ་ལོ། །ཡང་སྔགས་བཟླ་བའི་ཚེའང་
སྣང་བ་སེམས། སེམས་སྟོང་པར་གཏན་ལ་ཕབ། སྟོང་པ་དེ་ལ་ལྷར་སྣང་གསལ་བའི་རྒྱས་
བཏབ་སྟེ་སྔགས་བཟླས་ན་གདོན་ཕོ་རིགས་ཞི། ལྷ་དེའང་རང་བཞིན་སྟོང་པར་གཏན་ལ་
ཕབ་སྟེ་སྟོང་པའི་ངང་ལས་བཟླས་ན་མོ་གདོན་ཞི། ལྷ་སྣང་སྟོང་ཟུང་འཇུག་གི་ལྟ་བས་ཟིན་
པའི་ངང་ནས་བཟླས་ན་ཀླུ་གདོན་ཞི་ལ། གཉིས་བསྡོངས་སུམ་བསྡོངས་སོགས་ལ་རྒྱ་སུམ་
རིམ་སོགས་གནད་ཤེས་པར་བྱའོ། །ཡང་ཕྱི་ནང་གི་རྟེན་འབྲེལ་གྱི་གནད་ཀྱང་། ནང་ཞེ་
སྡང་གི་རྟེན་འབྲེལ་ལས་སྙིང་དང་། རྒྱུ་མ་དང་། ལྕེ་དང་། ལག་པ་གཡས་ན་བ་ནི་རླུང་གི་
ནད་དེ། སྟོང་པ་ལ་གསལ་བའི་རྒྱས་འདེབས། གློ་བ་དང་། ཕོ་བ་དང་། སྣ་དང་། མགོ་བོ་
ན་བ་ནི་གཏི་མུག་བད་ཀན་གྱི་ནད་དེ་ཟུང་འཇུག་ལ་ཟུང་འཇུག་གི་རྒྱས་འདེབས། མཆིན་
པ་དང་། མཁྲིས་པ་དང་། མིག་དང་། ལག་པ་གཡོན་པ་ན་བ་ནི་འདོད་ཆགས་དང་ཁྲག་
མཁྲིས་ཀྱི་ནད་ཡིན་པས་གསལ་བ་ལ་སྟོང་པའི་རྒྱས་བཏབ་པས་རང་ཞི་སྟེ། ལྟ་བ་འཁོར་
འདས་དབྱེར་མེད་ཀྱིས་ནད་གདོན་ཚར་བཅད་དེ་ནད་གདོན་མ་ལུས་པ་ལམ་དུ་འཁྱེར་བའི་
146



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
གདམས་ངག་གོ །དེའང་སྙིང་པོར་དྲིལ་ན། ནད་གདོན་ཉོན་མོངས་སོགས་འདི་དག་སྦྱང་
གཞི་འཁོར་བ། དེ་རང་བཞིན་གྱིས་སྟོང་པ་མྱང་འདས། །དེ་གཉིས་ཟུང་དུ་འཇུག་པས་ཡ་
མ་བྲལ་བ་དབྱེར་མེད་དེ། གཞི་བཞུགས་ཚུལ་གྱི་འཁོར་འདས་དབྱེར་མེད་ཡིན་ལ། དེ་ལྟ་
བུའི་ནད་གདོན་ཉོན་མོངས་སོགས་ཕྱི་ན་མེད་ཀྱི། རང་སེམས་སུ་གཏན་ལ་ཕབ་། སེམས་
དེའི་མཚན་ཉིད་ནི་གཟུང་འཛིན་རྙོག་མས་གདོད་ནས་དག་པའི་གསལ་རིག །གསལ་རིག་
དེའང་བདེན་པས་སྟོང་པའི་སྟོང་ཉིད། སྟོང་པ་དེའང་སྟོང་རྐྱང་མ་ཡིན་པར་གསལ་བ་དང་
ཟུང་དུ་ཆུད་པའི་ཟུང་འཇུག་ཟབ་གསལ་དུ་ངོ་འཕྲོད་པའི་ལྟ་བ་དེ་ནི་སྦྱོང་བྱེད་ལམ་འཁོར་
འདས་དབྱེར་མེད་ཀྱི་ལྟ་བ་ཞེས་བྱ་བ་ཡིན་ནོ། ། །
ཡང་སྨྲས་པ། ཀུན་བྱང་རྒྱུ་འབྲས་ཕྱི་ནང་རྟེན་འབྲེལ་གནད། །འཁོར་འདས་དབྱེར་
མེད་ལྟ་བའི་ལམ་འཁྱེར་གྱིས། །ནད་གདོན་ཚར་བཅད་རྐྱེན་ལ་ཐོག་བརྫིས་བྱས། །ཡེངས་
མེད་རི་ཁྲོད་འགྲིམས་པར་བྱིན་གྱིས་རློབས། །ཞེས་སོ། །གཉིས་པ་ལམ་ལྷན་སྐྱེས་
གསུམ་ནི། རྩ་བར། སྨིན་བྱེད་སྔོན་དུ་སོང་ནས་སྒྲུབ་པའི་ལམ། །བསྐྱེད་དང་རྫོགས་དང་
ཡེ་ཤེས་རྣམ་གསུམ་ལ། །རང་བཞིན་གསུམ་སྟེ་དེ་དག་རེ་རེ་ཡང་། །གསུམ་དུ་དབྱེ་སྟེ་ལམ་
གྱི་ལྷན་སྐྱེས་ཡིན། །ཞེས་གསུངས། དེའི་དོན། འོ་ན་གཞིའི་ཆོས་རྣམས་གསལ་སྟོང་ཟུང་
འཇུག་གསུམ་དུ་ངོ་སྤྲོད་ཚུལ་དེ་ལྟར་ཡིན་ན། ལམ་རྣམས་ཇི་ལྟར་སྙམ་ན། དེའང་བསྐྱེད་
རིམ་ནི་གསལ་བ། རྫོགས་རིམ་ནི་སྟོང་པ། དེ་གཉིས་ལ་བརྟེན་པའི་ཡེ་ཤེས་ནི་ཟུང་འཇུག །
དེ་དག་རེ་རེ་ལ་གསུམ་གསུམ་ཚང་སྟེ། ལྷར་བསྐྱེད་པ་གསལ་བ། དཀྱིལ་འཁོར་བསྡུ་བ་
སྟོང་པ། ལྷར་སྣང་ལ་རང་བཞིན་མེད་པ་ཟུང་འཇུག ཡང་ལུས་རྫོགས་པ་གསལ་བ། ངག་
རྫོགས་པ་སྟོང་པ། ཡིད་རྫོགས་པ་ཟུང་འཇུག་ཡིན་ནོ་ཞེས་ངོ་སྤྲད་ནས། སློབ་བཤད་ཐུན་
མོང་མ་ཡིན་པས་རིག་ཐོག་གཅིག་ཏུ་ངོ་སྤྲད་ནས་ཀྱང་གསུང་ལ། ཡང་རྣམ་པ་གཅིག་ཏུ་ན།
རྒྱུ་ལྷན་སྐྱེས་གསུམ་གྱིས་ལྟ་བ་ལ་ཐོས་བསམ་གྱིས་སྒྲོ་འདོགས་བཅད་ནས། ལམ་ལྷན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
སྐྱེས་གསུམ་གྱིས་དེ་མངོན་དུ་བྱེད་པའི་ཚུལ་སྟོན་པ་སྟེ། བསྐྱེད་རིམ་གྱིས་གསལ་བ་ལ་
སྒྲིབ་བྱེད་ཐ་མལ་སྣང་ཞེན་སྦྱངས་ནས་གསལ་བ་མངོན་དུ་བྱེད། རྫོགས་རིམ་གྱིས་སྟོང་པ་
ལ་སྒྲིབ་བྱེད་སྦྱངས་ནས་སྟོང་པ་མངོན་དུ་བྱེད། དེ་གཉིས་ལས་སྐྱེས་པའི་ཡེ་ཤེས་ཀྱིས་ཟུང་
འཇུག་ལ་རྨོངས་པའི་དྲི་མ་སྦྱངས་ནས་ཟུང་འཇུག་མངོན་དུ་བྱེད་དོ། །འོ་ན་བསྐྱེད་རིམ་
གྱིས་གསལ་བ་ཙམ་ལས་མངོན་དུ་བྱེད་མི་ནུས་སམ་སྙམ་ན། བསྐྱེད་རིམ་སྐྱབས་འགྲོ་ནས་
དཀྱིལ་འཁོར་མ་བསྡུས་བར་གྱིས་གསལ་བ་མངོན་དུ་བྱེད། དཀྱིལ་འཁོར་བསྡུས་པས་
སྟོང་པ། བསྡུས་ནས་ལྷར་ལངས་པའམ། ལྷ་སྣང་སྟོང་ཟུང་འཇུག་གིས་ཟུང་འཇུག་མངོན་
དུ་བྱེད་དོ། །དེ་ལྟ་བུའི་ཉམས་ལེན་སྣ་རེ་རེའང་སློབ་བཤད་མན་ངག་གི་གནད་ཤེས་ན་
གསལ་སྟོང་ཟུང་འཇུག་གསུམ་ཀ་མངོན་དུ་བྱེད་ནུས་ཏེ། བླ་མ་ས་སྐྱ་པ་ཆེན་པོས། བསྐྱེད་
རིམ་རྟོག་པ་ཡིན་མོད་ཀྱི། །རྟོག་པའི་ངོ་བོ་སེམས་ཡིན་ཏེ། །སེམས་ཀྱི་མཚན་ཉིད་གསལ་
རིག་ཡིན། །གསལ་རིག་རང་བཞིན་སྟོང་པ་ཡིན། །སྟོང་པ་གདོད་ནས་ཆོས་ཀྱི་དབྱིངས། །
འཁྲུལ་པ་ཆོས་ཀྱི་དབྱིངས་ཉིད་དུ། །ཤེས་པས་རྟོག་པ་ཐམས་ཅད་ཀྱང་། །ཇི་ལྟར་
བསྒོམས་ཀྱང་མི་རྟོག་ཉིད། །ཅེས་པ་ལྟར། བསྒོམ་པ་གསུམ་སྔོན་དུ་བཏང་། དངོས་གཞིར་
རང་ཉིད་ལྷར་བསྒོམས་པ་དེ་ཐ་མལ་རྣམ་རྟོག་སྦྱོང་བྱེད་ཡིན་མོད། ངོ་བོ་གཉིས་སྣང་
འཁྲུལ་རྟོག་ལས་མ་འདས་ལ། འཁྲུལ་རྟོག་དེའི་ངོ་བོ་ལ་གཞིག་པས་སེམས་ཀྱི་མཚན་ཉིད་
གསལ་བ་ཞེས་བྱ་བ་རང་བཞིན་འོད་གསལ་གྱི་གསལ་རིག །གསལ་རིག་དེའང་སྟོང་པ།
སྟོང་པ་དེའང་གསལ་བ་དང་ཟུང་དུ་འཇུག་པའི་གདོད་མའི་གཤིས་ལུགས་སུ་ཐག་བཅད་
དེ་སྔར་བཞིན་བསྐྱངས་པས། དྲན་བསམ་ཡིད་ལ་འགྱུས་པ་མ་ལུས་པ། །སྐྱེ་མེད་ཆོས་ཀྱི་
དབྱིངས་སུ་ཐག་ཆོད་ན། །མི་རྟོག་ཡེ་ཤེས་ཆེན་པོ་ཡིན། །བཙལ་ཡང་འཁྲུལ་པ་ག་ལ་སྲིད། །
ཅེས་པའི་ཉམས་ལེན་དེར་སླེབ་པ་ཡིན་པས། ཉམས་ལེན་འདི་ནི་མགོ་སྐྱབས་འགྲོ་ནས་
བསྐྱེད་རྫོགས་ཐམས་ཅད་ཀྱི་སྟེང་དུ་དྲན་པར་གྱིས་ཤིག །དེ་བཞིན་དུ་ལུས་རྫོགས་པ་རྩའི་
148



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
རྣལ་འབྱོར་གསལ་བ། ངག་རྫོགས་པ་ཡི་གེའི་རྣལ་འབྱོར་སྟོང་པ། ཡིད་རྫོགས་པ་ཐེག་
ལེའི་རྣལ་འབྱོར་ཟུང་འཇུག་མངོན་དུ་བྱེད་པ་གསུམ་ལའང་ཉམས་ལེན་ལྟ་བ་དེ་དྲན་
དགོས་སོ། །དེ་བཞིན་དུ་སྣང་ཕྱོགས་ཀྱི་ཏིང་ངེ་འཛིན་གསལ་བ། སྟོང་ཕྱོགས་ཀྱི་ཏིང་ངེ་
འཛིན་སྟོང་པ། ཟུང་འཇུག་གི་ཏིང་ངེ་འཛིན་ཟུང་འཇུག་མངོན་དུ་བྱེད་པ་གསུམ་ལའང་། ལྟ་
བའི་ཉམས་ལེན་རིག་པ་སྐད་ཅིག་མའི་སྟེང་དུ་གཏན་ལ་ཕབ་སྟེ་ཤེས་པར་བྱ་དགོས་སོ། །
ཡང་སྨྲས་པ། ལམ་བསྐྱེད་རྫོགས་ཉམས་མྱོང་ཡེ་ཤེས་གསུམ། །སེམས་གསལ་སྟོང་
ཟུང་འཇུག་ལྟ་བའི་གནད། །རེ་རེ་རྣམ་གསུམ་དེ་ཡང་གཅིག་ཏུ་བསྡུས། །ཉམས་སྙིང་པོར་
འདྲིལ་བ་བླ་མའི་དྲིན། །ཞེས་སོ། །གསུམ་པ་འབྲས་བུའི་ལྷན་སྐྱེས་ནི། གསལ་བ་སྤྲུལ་སྐུ་
སྟོང་པ་ཆོས་ཀྱི་སྐུ། །ཟུང་འཇུག་ལོངས་སྤྱོད་རྫོགས་པའི་སྐུ་ཡིན་ལ། །རེ་རེའང་རྣམ་གསུམ་
ལྷུན་གྲུབ་གནས་གྱུར་དུ། །བརྩི་བ་འདི་ནི་འབྲས་བུའི་ལྷན་སྐྱེས་ཡིན། །ཞེས་པའི་དོན་ཏེ།
འོ་ན་གཞི་གསལ་སྟོང་ཟུང་འཇུག་གསུམ། ལམ་རིམ་གཉིས་ཀྱིས་སྦྱངས་པ་ལས། འབྲས་
བུ་མངོན་དུ་འགྱུར་ཚུལ་ཇི་ལྟར་སྙམ་ན། འདི་ལྟར་ཡིན་ཏེ། བསྐྱེད་རྫོགས་ཡེ་ཤེས་དང་
བཅས་པས་གཞིའི་སྟེང་གི་དྲི་མ་སྦྱངས་པས། གསལ་བ་སྙིང་རྗེ་ཆེན་པོ་ལས་སྤྲུལ་སྐུ། སྟོང་
པ་ཤེས་རབ་ཆེན་པོ་ལས་ཆོས་སྐུ། དེ་གཉིས་ཟུང་དུ་འཇུག་པ་ལས་ལོངས་སྐུ་འབྱུང་བ་
ཡིན་ལ། དེ་གསུམ་རེ་རེ་ལའང་གསལ་སྟོང་ཟུང་འཇུག་གསུམ་མམ་སྐུ་གསུམ་གསུམ་
ཚང་སྟེ། ཆོས་སྐུ་ནི་རང་བཞིན་སྟོང་པ་ཡིན་ལ། དེ་ལ་སྙིང་རྗེ་ཆེན་པོ་གནས་པ་ནི་གསལ་
བའམ་སྤྲུལ་སྐུ། དེ་གཉིས་དབྱེར་མེད་པ་ནི་ཟུང་འཇུག་གམ་ལོངས་སྐུའོ། །སྤྲུལ་སྐུ་ནི་
ཐུགས་རྗེའི་རང་བཞིན་གསལ་བ་ཡིན་ལ། དེ་སྤྲོས་པ་དང་བྲལ་བ་ནི་སྟོང་པ་ཆོས་སྐུ། དེ་
གཉིས་དབྱེར་མེད་པ་ནི་ཟུང་འཇུག་གམ་ལོངས་སྐུའོ། །ཡང་ལོངས་སྐུ་རང་ཟུང་འཇུག་
དངོས་ཡིན་ལ། དེ་ལས་སྤྲུལ་སྐུ་འཆར་བ་ནི་གསལ་བའམ་སྤྲུལ་སྐུ། དེ་ཆོས་སྐུའི་དབྱིངས་
ལས་མ་གཡོས་པ་ནི་རང་བཞིན་སྟོང་པའམ་ཆོས་སྐུ་དངོས་སོ། །ཡང་འགྲེལ་པར་འདི་ལྟར་
149



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཡང་གསུངས་ཏེ། དེ་ལྟར་རྒྱུ་ལམ་གྱི་ཆོས་ཐམས་ཅད་གསལ་སྟོང་ཟུང་འཇུག་གསུམ་དུ་ངོ་
སྤྲད་ཟིན་ནས། ད་འབྲས་བུའི་ཆོས་རྣམས་ཇི་ལྟར་ཡིན་སྙམ་ན། དེའང་རང་བཞིན་གསུམ་
སྟེ་སྤྲུལ་སྐུ་ནི་གསལ་བ། ཆོས་སྐུ་ནི་སྟོང་པ། ལོངས་སྐུ་ནི་ཟུང་འཇུག །དེ་རེ་རེ་ལའང་
གསུམ་གསུམ་ཚང་ངོ་ཞེས་ངོ་སྤྲོད་པའོ། །དེས་ན་སྙིང་པོ་ནི། ད་ལྟར་གྱི་རྟེན་དཀྱིལ་འཁོར་
བཞི་དང་བརྟེན་པ་སེམས་ལ་སྐུ་ལྔ་རང་བཞིན་ལྷུན་གྲུབ་ཏུ་གནས་པ་འཁོར་བ། ལམ་གྱིས་
སྦྱངས་ཏེ་སྐུ་ལྔ་མངོན་དུ་གྱུར་པ་ནི་གནས་གྱུར་མྱང་འདས། དེ་ལྟར་མངོན་དུ་གྱུར་པའི་ཚེ་
དེ་ཙམ་ན་འཁོར་བ་དང་མྱང་འདས་རོ་གཅིག །སངས་རྒྱས་དང་སེམས་ཅན་གཉིས་མེད་
ཅེས་པའི་ཚུལ་གྱིས་ཡེ་ཤེས་ཡོངས་སུ་དག་པ་གཅིག་གི་རོལ་པ་ལས་འཁོར་བའི་སྣང་བར་
མི་འཆར་བ་ནི་དབྱེར་མེད་དེ་འབྲས་བུའི་འཁོར་འདས་དབྱེར་མེད་དངོས་ཡིན་ལ། ད་ལྟ་
ཁྲིད་དུ་སྐྱོང་རྒྱུ་ནི། ད་ལྟ་ལྷུན་གྲུབ་ཏུ་གནས་པ་དེ་མ་འོངས་པ་ན་གནས་འགྱུར་བའི་ཚུལ་ལ་
དགའ་སྤྲོ་ཁྱད་པར་ཅན་བསྐྱེད། དེ་ལྟ་བུའང་རང་གི་སེམས། སེམས་དེའང་གསལ་སྟོང་
ཟུང་འཇུག །དེའང་གཞི་དུས་ཀྱི་གསལ་སྟོང་ཟུང་འཇུག་གི་འོད་གསལ་མ་དེ། ལམ་ལྟ་
བའི་རྩིས་ཟིན་པའི་འོད་གསལ་བུ་དང་ངོ་སྤྲད། དེའང་འབྲས་བུ་གནས་གྱུར་གྱི་འོད་གསལ་
དངོས་དང་ངོ་བོའི་སྒོ་ནས་དབྱེར་མེད་པར་བསྲེས། རང་སེམས་ཀྱི་དྭངས་སྙིགས་ཕྱེད་པའི་
འོད་གསལ་བ་ལ་སྔར་བཞིན་མཉམ་པར་གཞག་པར་བྱའོ། །དེ་ལྟར་གཞག་པའི་གནད་
ཤེས་ན། རྗེ་བཙུན་རིན་པོ་ཆེས། དབང་གི་ཡེ་ཤེས་ལམ་གྱི་ལྟ་བ་དང་། །ཉམས་མྱོང་སངས་
རྒྱས་ས་དང་ངོ་བོ་གཅིག །ཅེས་པ་དང་། ས་པཎྜི་ཏས། གཞི་ལམ་འབྲས་གསུམ་དབྱེར་མེད་
དོན་སྨྲ་བ། རྡོ་རྗེའི་སྲས་པོ་མཆོག །རྡོ་རྗེ་འཛིན་པ་ཀུན་དགའ་རྒྱལ་མཚན་དཔལ། །བཟང་
པོ་ལས་གཞན་དོན་མཐུན་སྨྲ་བ་སུ། །ཞེས་པའི་ཞལ་གདམས་ཀྱི་སྙིང་པོ་སྙིང་ལ་འཕོས་པ་
ཡིན་ནོ། །
ཡང་སྨྲས་པ། ཡབ་གནས་གྱུར་རྒྱལ་བ་ཡེ་ཤེས་ལྔ། །ཡུམ་གདོད་ནས་ལྷུན་གྲུབ་འོད་
150



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
གསལ་མར། །བུ་རྣམ་དཔྱོད་འོད་གསལ་ངོ་སྤྲོད་བྱས། །གསུམ་ཞལ་ངོ་འཛོམས་པ་བླ་མའི་
དྲིན། །ཞེས་སོ། །དེ་ལྟར་དེ་དག་གིས་ནི་ལྷན་སྐྱེས་གསུམ་གྱིས་སེམས་ཐག་གཅད་པ་སྟེ།
ཁྲིད་དེའི་གནད་བསྡུས་པ་ནི། ཀུན་གཞི་རྒྱུ་རྒྱུད་གསལ་སྟོང་ཟུང་འཇུག་སེམས། །རང་སོ་
གཟུང་ནས་གཟུང་འཛིན་རྙོག་པ་བྲལ། །འཁོར་འདས་དབྱེར་མེད་ལྟ་བའི་རང་ངོ་འཕྲོད། །
རང་སེམས་དྭངས་སྙིགས་ཕྱེད་པར་བྱིན་གྱིས་རློབས། །ཞེས་པ་དེའོ། །
གཉིས་པ་ཉམས་སུ་བླང་བའི་གནད་གསུམ་གྱི་སྒོ་ནས་བརྟན་ཞིང་བོགས་དབྱུང་བ་ནི།
ཉམས་སུ་བླང་བའི་གནད་གསུམ་ཞེས་བྱ་བ། །སེམས་དང་སྒྱུ་མ་རང་བཞིན་མེད་པ་
གསུམ། །སུམ་ཅུ་རྩ་གཉིས་རྩ་བདུན་དཔེ་ཡིན་ཏེ། །ཀུན་ལ་སྦྱོར་བ་དངོས་གཞི་རྗེས་
ཀྱིས་སོ། །ཞེས་པ་ལྟར་གསུམ་སྟེ། སྣང་བ་སེམས་སུ་སྒྲུབ་པ། སེམས་སྒྱུ་མར་སྒྲུབ་པ། སྒྱུ་
མ་རང་བཞིན་མེད་པར་སྒྲུབ་པའོ། །དེ་གསུམ་ཡང་སྔར་ལྷན་སྐྱེས་གསུམ་གྱི་སྐབས་སུ་
ཐོས་བསམ་གྱིས་སྒྲོ་འདོགས་ཆོད། སྒོམ་པའི་ཉམས་མྱོང་ཅུང་ཟད་སྐྱེས་ན་བརྟན་ཞིང་
བོགས་འབྱིན་པ་སྟེ། སྣང་བ་སེམས་སུ་བསྒྲུབས་པས་རང་བཞིན་གསལ་བའི་ཆ་དང་།
སེམས་སྒྱུ་མར་བསྒྲུབས་པས་རང་བཞིན་སྟོང་པའི་ཆ་དང༌། སྒྱུ་མ་རང་བཞིན་མེད་པར་
བསྒྲུབས་པས། རང་བཞིན་ཟུང་འཇུག་གི་ཆ་ལ་བརྟན་ཞིང་བོགས་དབྱུང་བ་ཡིན་ནོ། །དེ་
ལྟར་ལྟ་བའི་རིམ་པ་གསུམ་འབྱུང་བའི་གནད་ཀྱང༌། སྣང་བ་སེམས་སུ་བསྒྲུབས་པས་
གཟུང་བྱ་ཕྱིའི་ཡུལ་བདེན་མེད་དུ་རྟོགས་པ། རྣལ་འབྱོར་སྤྱོད་པ་རྣམ་བདེན་པའི་ལྟ་བ་དང་
ན་མཉམ། སེམས་སྒྱུ་མར་བསྒྲུབས་པས། གཟུང་བ་མེད་པས་དེར་འཛིན་མེད། །ཅེས་པ་
ལྟར། འཛིན་བྱེད་ཀྱི་སེམས་འཁྲུལ་པའང་བདེན་མེད་དུ་རྟོགས་པ་རྣམ་རྫུན་པའི་ལྟ་བ་དང་
ན་མཉམ། སྒྱུ་མ་རང་བཞིན་མེད་པར་བསྒྲུབས་པས་ནི་གཟུང་འཛིན་འཁྲུལ་པ་དག་པའི་
སེམས་རང་བཞིན་འོད་གསལ་འདིའང་བདེན་སྟོང་དུ་གཏན་ལ་ཕབ་སྟེ། ཕར་ཕྱིན་དབུ་
མའི་ལྟ་བ་དང་ན་མཉམ་པ་དེར་སླེབ་པ་ཡིན་ནོ། །གལ་ཏེ་སྔར་ཐོས་བསམ་གྱིས་སྒོ་
151



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
འདོགས་མ་ཆོད་པའམ། ཆོད་ཀྱང་བསྒོམ་པའི་མྱོང་བ་མ་སྐྱེས་པ་དག་ལ་འདི་ནས་མགོ་
རྩམས་ཏེ་བསྒྲིམ་དགོས་པ་ཡིན་ནོ། །དེའང་དང་པོ་ནི། བླ་མས་སྣང་བ་སེམས་ཡིན་ནོ་ཞེས་
ངོ་སྤྲད་པ་ཙམ་གྱིས་མི་ཆོག །དེ་ལ་སངས་རྒྱས་པའི་ལུང་རིགས་ཤེས་དགོས་ཞེས་ཆོས་རྗེ་
ས་པཎ་གྱིས་གསུངས་པ་ལྟར། སྣང་བ་སེམས་སུ་ལུང་རིགས་མན་ངག་གསུམ་གྱིས་ངོ་སྤྲད་
དགོས་པས། དང་པོ་ལུང་ཚད་མ་ནི། རྩ་རྒྱུད་ལས། རང་རིག་རྒྱལ་པོ་རང་གཙོ་བོ། །རང་
གིས་འཕྲོག་ཅིང་རང་གིས་བྱེད། །ཅེས་དང་། གུར་ལས། རིན་ཆེན་སེམས་ལས་ཕྱིར་གྱུར་
པའི། །སངས་རྒྱས་མེད་ཅིང་སེམས་ཅན་མེད། །རྣམ་པར་ཤེས་པའི་གནས་དོན་ནམ། །ཕྱི་
རོལ་གྱུར་གང་ཅུང་ཟད་མེད། །ཅེས་དང་། བསྟན་བཅོས་ཚད་མ་ནི། རྣལ་འབྱོར་དབང་
ཕྱུག་གིས། ཆོས་ཀུན་སེམས་ཉིད་སྣང་བ་གཞན་དབང་རྟེན་འབྲེལ་གཟུགས་བརྙན་ཡིན་
ཕྱིར། ཞེས་བཤད་པས་ཤེས་སོ། །གཉིས་པ་རིགས་པ་དང་། གསུམ་པ་མན་ངག་ནི། དཔེ་
བརྒྱད་ཀྱིས་གཏན་ལ་ཕབ་པ་འདི་དག་དངོས་སྟོབས་ཀྱི་རིགས་པའང་ཡིན་ལ། བླ་མ་ཚད་
མ་ལ་ཉམས་མྱོང་ཚད་མ་སྐྱེས་པའི་གདམས་ངག་ཡིན་པས་མན་ངག་ཚད་མའང་ཡིན་ནོ། །
དེ་ལྟར་ཡང་སློབ་མའི་རྒྱུད་ལ་ཉམས་མྱོང་ཚད་མ་སྐྱེས་ན་ཚད་མ་སྔ་མ་གསུམ་ལ་ཡིད་ཆེས་
རྙེད་པ་ཡིན་ནོ། །དེས་ན་སྔོན་དུ་འགྲོ་བ་བསྒོམ་པ་གསུམ་སྔར་བཞིན། དངོས་གཞི།
སེམས་ལ་གཉིད་རྫས་ནད་དང་གདོན་གྱིས་བསླད། །མིག་ཡོར་རབ་རིབ་མགལ་མེ་མྱུར་
འཁོར་བ། །ཞེས་པ་དེ་རེ་རེ་ལ་དཔེ་དྲན་པ། དཔེ་དོན་བསྲེ་བ། བསྲེས་ནས་མཉམ་པར་
གཞག་པ་གསུམ་གསུམ། དང་པོ་རྨི་ལམ་གྱི་དཔེ་དྲན་པ་ནི། རྨི་ལམ་གསལ་པོ་ཞིག་དྲན་དུ་
བཅུག །དེའི་ཚེ་དགྲ་གཉེན་རི་ར་བ་ཁང་ཁྱིམ་སོགས་སེམས་ལས་ལོགས་པ་ཞིག་གྲུབ་པར་
གཟུང་། གཟུང་བ་ལྟར་ཡུལ་སྡུག་མི་སྡུག་ལ་འདོད་ཆགས་དང་ཞེ་སྡང་སོགས་ཀྱི་དོན་བྱེད་
ནུས་པ་ཞིག་འདུག་སྟེ། གཉིད་སངས་པའི་ཚེ་དེ་རྣམས་ཅི་མེད་ཅང་མེད་དུ་ཡལ་བས། དེ་
རྣམས་ཕྱི་རོལ་ན་གྲུབ་པ་ཅིའང་མེད་ཀྱི། གཉིད་ཀྱིས་བསླད་པའི་རང་སེམས་འཁྲུལ་པའི་
152



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
སྣང་བ་ཁོ་ནར་འདུག་སྙམ་དུ། རྨི་ལམ་གྱི་ཡུལ་སྣང་སེམས་སུ་ཐག་ཆོད་པའི་ངེས་ཤེས་
བརྟན་པོ་ཞིག་བསྒོམ་པའོ། །གཉིས་པ་ནི། ད་ལྟར་ཕྱི་རོལ་ཡུལ་སྣང་འདི་ཐམས་ཅད་ཀྱང་
རྨི་ལམ་གྱི་དཔེ་དེ་བཞིན་དུ་རང་སེམས་མ་རིག་པས་བསླད་པའི་འཁྲུལ་སྣང་ཁོ་ན་ཡིན་གྱི།
བདེན་པར་གྲུབ་པ་སྐད་ཅིག་ཀྱང་མི་འདུག་སྟེ། བདེན་པར་འཛིན་པ་བླུན་པོ་ཁྱོད་རང་
འཁྲུལ་ལོ་སྙམ་དུ་དཔེ་དོན་བསྲེས་ལ་ཡིད་ཆེས་བརྟན་པོ་བསྐྱེད་དོ། །གསུམ་པ་ནི། དེ་ལྟར་
བསྒོམས་པས་ཡུལ་ཡུལ་ཅན་གྱི་སྣང་བ་ཐམས་ཅད་བདེན་མེད་དུ་བུན་ནེ་ཤིག་གེར་སོང་
བའང་སྲིད་ལ། དེ་ལྟར་མ་བྱུང་ཡང་ཡུལ་སྣང་སེམས་སུ་ཐག་ཆོད་པའི་ངེས་པ་རྙེད་པ་ཞིག་
འབྱུང་ལ། དེ་ལྟར་རྙེད་པའི་ཚེ་སེམས་དེ་ལའང་སྔར་གྱི་གསལ་སྟོང་ཟུང་འཇུག་ཏུར་གྱིས་
དྲན་པར་བྱས་ལ། ལྟ་བ་དེའི་སྟེང་དུ་འཛིན་པ་མ་ཞུགས་པ་བྱས་ནས་གསལ་ལ་རྙོག་པ་མེད་
པར་ཡུན་རིང་དུ་གཞག །དེ་ལྟར་དཔེ་དང་པོ་འདིའི་སྟེང་དུ་ཡུལ་སྣང་སེམས་སུ་ཐག་ཆོད་
པའི་ཐོས་བསམ་སྒོམ་གསུམ་གྱི་མྱོང་བ་ནམ་ཐོན་དུ་འབད་དགོས་ཏེ། ལྟ་བའི་འགྲེལ་པར།
དེ་ལྟར་ཚུལ་དགུའི་སྒོ་ནས་དཔེ་དང་པོ་ལ་ངེས་ཤེས་ཁྱད་པར་ཅན་སྐྱེས་སྐྱེས་བསྒོམ་སྟེ།
ཡུན་རིང་དུ་འགོར་ཡང་དཔེ་དང་པོ་ལ་ངེས་ཤེས་མ་སྐྱེས་པར་གཉིས་པ་མན་ཆད་ཀྱི་
དམིགས་པ་མི་སྤོ་ཞེས་བཤད་པ་ཡིན་ནོ། ། །
གསུམ་པ་རྗེས་ཀྱི་ཆོས་གསུམ་ནི། དགེ་རྩ་བསྔོ་བ། སྙིང་རྗེ་བསྒོམ་པ། ལྟ་བའི་དྲན་
པ་བརྟན་པ་གསུམ་ལས། དང་པོ་ནི། མཉམ་གཞག་དེ་ལས་ལྡང་བ་ན། དེ་ལྟ་བུའི་དགེ་བ་
འདི་དག་མར་གྱུར་འགྲོ་བའི་དོན་དུ་སངས་རྒྱས་ཐོབ་པའི་རྒྱུར་གྱུར་ཅིག་ཅེས་དང་། དགེ་
བ་འདི་ཡིས་སྐྱེ་བོ་ཀུན། །ཞེས་སོགས་བསྔོ་བ་དང་སྨོན་ལམ་ཇི་ལྟར་རིགས་པར་བྱ།
གཉིས་པ་སྙིང་རྗེ་བསྒོམ་པ་ནི། མར་གྱུར་འགྲོ་བ་འདི་དག་གནས་ལུགས་འདི་ལྟ་བུ་མ་
རྟོགས་པར་ལས་ངན་བསགས་པས་འཁོར་བར་འཁྱམས་པ་སྙིང་རེ་རྗེ། འགྲོ་བ་འདི་དག་
གིས་ཀྱང་གནས་ལུགས་འདི་ལྟ་བུ་རྟོགས་པར་གྱུར་ཅིག་སྙམ་དུ་ལྷག་བསམ་བསྐྱེད།
153



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གསུམ་པ་ལྟ་བའི་དྲན་པ་བརྟན་པ་ནི། དེ་ལས་ལངས་ནས་འགྲོ་འཆག་ཉལ་འདུག་ཐམས་
ཅད་དུ་དགྲ་ལ་ཞེ་སྡང་། གཉེན་ལ་ཆགས་སེམས། ནོར་ལ་སེར་སྣ། ཡོན་ཏན་ལ་ང་རྒྱལ་
སོགས་ཉོན་མོངས་རང་འགའ་མར་འཆོར་བའི་རྣམ་པ་བྱུང་ན། རྨི་ལམ་དང་འདྲ་བར་
འཁྲུལ་སྣང་ཡིན་སྙམ་དུ་ཐག་རྦད་ཀྱིས་གཅད་པའི་དྲན་པས་ཟིན་པར་བྱེད་པའོ། །དཔེ་
གཉིས་པ་རྫས་ཀྱིས་བསླད་པའང་། སྦྱོར་དངོས་རྗེས་ཀྱི་ཆོས་དགུ་པོ་གཞན་འདྲ་ལ། རྫས་
ད་དུ་ར་སྟེ་ཐར་ནུབ་ཆང་དང་སྦྱར་བའི་ནུས་པས་སྣང་བ་གསེར་དུ་འཆར། ཀ་ཤོ་ཀནྟ་སྟེ་
ཐང་ཁྲོམ་པ་དང་སྦྱར་བས་སྣང་བ་སྔོན་པོར་འཆར་བ། དེ་དག་དང་བྱིན་ཐུལ་བ་སྦྱར་བའི་
ནུས་པས་ཕུབ་ཅན་དང་། སྤོ་ཆག་པ་དང་སྦྱར་བའི་ནུས་པས་ཁྲབ་ཅན། ཨུག་ཆོས་སྦྱར་བ་
ཟོས་པའི་ནུས་པས་སྣང་བ་ཐམས་ཅད་བཙུན་པར་འཆར་ཡང་། དེ་དག་རྫས་ཀྱི་ནུས་པས་
རང་སེམས་བསླད་པའི་འཁྲུལ་སྣང་ཁོ་ན་ཡིན་གྱི། དོན་ལ་མེད་དེ། རྫས་ཀྱི་ནུས་པ་སངས་
པ་ན་སྣང་བ་དེ་དག་རང་ཡལ་དུ་སོང་བ་ལ་ངེས་པ་དྲང་། དཔེ་དོན་བསྲེ་བ་སོགས་སོ། །
གསུམ་པ་ནད་ཀྱིས་བསླད་པ་ལ། ནད་ཚད་པ་རྒྱས་པས་སྣང་བ་དམར་པོར་འཆར་བ། རང་
གཞན་གཅིག་ལ་གཉིས་གསུམ་སོགས་སུ་འཆར་བ། མཁྲིས་ནད་ཅན་ལ་དུང་དཀར་པོ་
སེར་པོར་འཆར་བ་སོགས་སོ། །བཞི་པ་གདོན་གྱིས་བསླད་པའང་། སྙིང་ལ་གདོན་གྱིས་
བསླད་པའི་ཚེ་གཞན་གྱིས་འདེད་དྲག་དང་། གསོད་གཅོད་ཀྱི་སྣང་བ་སོགས་ཤར་བས་དེ་
ལ་བདེན་པར་འཁྲུལ་ཏེ། རང་ལ་འཇིགས་སྐྲག་གི་སྡུག་བསྔལ་གྱིས་གཡང་ལ་འཕྱོང་བ་
སོགས་ཀྱི་དོན་བྱེད་ནུས་ཀྱང་། བསླད་པ་དེ་སངས་པའི་ཚེ་དོན་ལ་མེད་པའི་ངེས་པ་རྙེད་
པའི་དཔེ་དྲན། དེ་དང་བསྲེ་བ་སོགས་སོ། །དེ་བཞི་ནི་དྲུག་པ་ཡིད་ཤེས་ལ་བསླད་ཞུགས་པ་
ཡིན་པས་རྩ་བའི་དཔེ་ཞེས་བཤད་དོ། །དཔེ་ལྔ་པ་མིག་ཡོར་ཞེས་པ། མིག་བཙིར་ནས་
བལྟས་པ་དང་རྒྱང་རིང་པོའི་མི་སོགས་གཅིག་གཉིས་སུ་སྣང་བ་སོགས་དང་། དྲུག་པ་རབ་
རིབ་ཅེས་པ་ནི། མིག་རབ་རིབ་ཀྱིས་བསླད་པ་ན་བར་སྣང་ནས་སྐྲ་ཤད་སོགས་འཛག་པར་
154
154



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
སྣང་བ་དང་། བདུན་པ་མགལ་མེ་ཞེས་པ་ནི། ཤིང་བུ་ཕྲ་མོའི་རྩེ་མོ་མེ་ལ་བསྲེགས་ཏེ་
བསྐོར་བ་ན་མེའི་ཕྲེང་བ་འཁོར་ལོ་ལྟར་འཁོར་བར་སྣང་བ་དང་། བརྒྱད་པ་མྱུར་འཁོར་བ་
ཞེས་བྱ་བ་རང་ལངས་ཤིང་བསྐོར་བ་འཁོར་འཁོར་བསྐོར་ནས་ས་ལ་བསྡད་པའི་ཚེ། ས་
གཞི་འཁོར་བ་སོགས་ཀྱི་སྣང་བ་འཆར་བ་སོགས་ལ་དཔེ་དྲན་པ་སོགས་གསུམ་གསུམ་
དང་། རྗེས་ཀྱི་ཆོས་གསུམ་སྔ་མ་ལྟར་རོ། །དེ་བཞི་ནི་མིག་ཤེས་ལ་བསླད་པ་ཙམ་ཡིན་པས་
ཡན་ལག་གི་དཔེ་ཞེས་བྱའོ། །དེ་ལྟར་དཔེ་བརྒྱད་ཀྱིས་སྣང་བ་སེམས་སུ་ཐག་ཆོད། ཕྱི་རོལ་
ཡུལ་སྣང་བདེན་མེད་དུ་རྟོགས། དེ་ཙམ་ན་ཐད་སོའི་ལྟ་བ་མཐར་ཕྱིན། རྣམ་བདེན་པའི་ལྟ་
བ་དང་ན་མཉམ་པ་ཙམ་ཡིན་ལ། དེ་ལྟར་ལྟ་བ་དེ་འཛིན་མེད་དུ་བསྐྱངས་པས་གཉིས་སྣང་
གི་འཛིན་པ་དག་པའི་གསལ་རིག་གི་དྭངས་ཆ་ལ་མྱོང་བ་ཐོན་ན། རང་བཞིན་གསལ་བ་ལ་
བོགས་དབྱུང་བ་ཡིན་ནོ། །
གཉིས་པ་སེམས་སྒྱུ་མར་བསྒྲུབ་པ་ནི། དེ་ལྟར་ཕྱི་རོལ་ཡུལ་ལ་བདེན་ཞེན་ཞིག་ཀྱང་།
ཡུལ་ཅན་སེམས་ལ་བདེན་ཞེན་མ་ཞིག་པའམ། ཡང་ན་གསལ་བའི་ཆ་ལ་ངེས་པ་རྙེད་ཀྱང་།
སྟོང་པའི་ཆ་ལ་ངེས་པ་ཆེར་མ་རྙེད་ན་བྱ་བ་སྟེ། གཉིས་པ་སྒྱུ་མ་སྨིག་རྒྱུ་ཆུ་ཟླ་གློག །འཕྲོག་
པ་དྲི་ཟའི་གྲོང་ཁྱེར་སྤྲིན་དང་གཞའ། །ཞེས་པ་ལྟར། ལུང་རིགས་མན་ངག་གསུམ་ལས་
ཤེས་ཏེ། ལུང་ནི་རྩ་རྒྱུད་ལས། རྫུན་མིན་བདེན་མིན་དེ་བཞིན་དུ། །ཐམས་ཅད་ཆུ་ཡི་ཟླ་བ་
ལྟར། །འདོད་པས་རྣལ་འབྱོར་མས་ཤེས་གྱིས། །ཞེས་དང་། སམྦུ་ཊ་ལས། དྲི་ཟའི་གྲོང་
ཁྱེར་ལྟ་བུ་དང་། །སྒྱུ་མ་སྨིག་རྒྱུ་འདྲ་བ་དང་། །འཕྲོག་པ་ཟླ་བའི་གྲོང་དང་མཚུངས། །རྨི་
ལམ་རྩེ་བ་ལྟ་བུར་བལྟ། །ཞེས་དང་། བསྟན་བཅོས་ཚད་མ་ལས་ཀྱང་། གཟུགས་བརྙན་
ཡིན་ཕྱིར་ཞེས་སོགས་སོ། །གཉིས་པ་རིགས་པ་ནི། དཔེ་བརྒྱད་ཀྱིས་གཏན་ལ་ཕབ་པའོ། །
དེའང་རིམ་བཞིན། སྒྱུ་མ་མཁན་གྱིས་རྫས་གནང་ཆུང་གྱོ་མོ། སྤྲེལ་མཇུག །ཀེང་རུས་
སོགས་ལ། སྔགས་ཛདང་། ཧཱུྃ་དང་། ཕཊ་ལ་སོགས་པ་བཏབ་པ་ན། དམིགས་འོག་ཏུ་
155



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ཆུད་པའི་མི་ཐམས་ཅད་སེམས་རྟ་གླང་ཁང་ཁྱིམ་སོགས་སུ་འཁྲུལ་འཁྲུལ་ནས་རྟ་གླང་ལ་
ཞོན་པ་དང་། ཁང་པར་ལོ་ཟླ་སོགས་བསྡད། རྩེ་དགའི་དོན་བྱེད་ནུས་ཀྱང་། སྒྱུ་མ་གཞིག་
པ་ན་ཡུལ་ཡུལ་ཅན་ཐམས་ཅད་སྟོང་པར་ཡལ་བ་ལ་ངེས་པ་དྲང་། དཔེ་དེ་བཞིན་དུ་ད་ལྟར་
ཕྱི་རོལ་གྱི་ཡུལ་གཟུང་བ་འདི། འཛིན་བྱེད་སེམས་འཁྲུལ་པས་བསླད་པའི་འཁྲུལ་སྣང་
ཡིན་ལ། གཟུང་བ་མ་གྲུབ་པས། གཟུང་བ་མེད་ན་དེར་འཛིན་མེད། །ཅེས་པ་ལྟར། འཛིན་
བྱེད་སེམས་དེའང་སྟོང་པར་གཏན་ལ་ཕབ། ངེས་པ་ནམ་རྙེད་དུས་འཛིན་མེད་ཀྱི་ངང་དུ་
འཇོག་པ་སྔ་མ་བཞིན་ནོ། །དེ་ལྟར་ཐོས་བསམ་གྱི་རིགས་པས་དཔྱད་པ་བཞིན་བླ་མའི་
མན་ངག་བསྒོམས་པས། བསྒོམས་བྱུང་གི་ཉམས་སྐྱེས་པ་ན་ཉམས་མྱོང་ཚད་མས་གྲུབ་པ་
ཡིན་ནོ། །རྗེས་གསུམ་སྔར་བཞིན་ནོ། །གཉིས་པ་སྨིག་རྒྱུ་ནི། དུས་དཔྱིད་ཀ་ཉི་མ་ཕྱེད་
དུས། ཐང་ཡངས་པོར་ས་རླངས་སོགས་ཀྱིས་མིག་བསླད་དེ་ལུང་པ་ཆུར་འཁྲུལ། རི་དྭགས་
སྲེད་པས་བཅིངས་པས་དེར་སྙོགས་པས། རི་དྭགས་སྲེད་བྱེད་ཅེས་ཀྱང་བྱ་སྟེ། དེད་ཀྱང་
འགྱང་དུ་སོང་། མཐར་ཐང་སྐམ་པོ་ལས་མེད་པར་ཐག་ཆོད་པ་དང་། གསུམ་པ་ཆུ་ཟླ་ནི།
ནམ་མཁའ་དྭངས་པར་ཟླ་བ་ཤར་བ་དང་། སྣོད་གཙང་མར་ཆུ་གཙང་མའི་རྟེན་འབྲེལ་ལས་
ཟླ་བའི་གཟུགས་བརྙན་འཆར་ལ། ཆུ་དེ་ཕོ་བ་ན་གཟུགས་བརྙན་དེ་ཡང་མི་སྣང་བས། རྟེན་
འབྲེལ་ཚང་བ་ལས་ཡུལ་གཟུགས་བརྙན་དང་ཡུལ་ཅན་འཛིན་བྱེད་གཉིས་ཆར་ཡོད་ཀྱང་།
སྣོད་ཀྱི་ཆུ་མ་ཚང་བས་གཉིས་ཆར་མེད་པར་ཐག་ཆོད་པ་དང་། བཞི་པ་གློག་ཅེས་པའང་།
དབྱར་སྤྲིན་དང་ཆུའི་འོད་ཟེར་ཚོགས་པའི་རྟེན་འབྲེལ་ལམ། རླུང་ཚ་གྲང་འཐབ་པའི་རྟེན་
འབྲེལ་ལས་བར་སྣང་སྟོང་པར་དམར་འཁྱུག་འཁྱུག་པའི་སྣང་བ་འཆར་བ་དང༌། ལྔ་པ་
འཕྲོག་པ་ཅེས་པ། རྒྱ་གར་ཤར་ལྷོ་ཧ་རི་ཀེ་ལ་ཅེས་པ་རྒྱ་མཚོ་དང་ཉེ་བ་ཞིག་ན། མཚན་
ཐོག་ཐག་ཆར་བབས། ནམ་ལངས་ནས་སྤྲིན་དེངས་པ་ན། ནམ་མཁའ་ན་ཅི་ཡང་མི་སྣང་
བཞིན་དུ་རྒྱ་མཚོའི་ནང་དུ་གྲོང་ཁྱེར་རྟ་གླང་སོགས་ཇི་སྙེད་སྣང་སྟེ། དེ་ཡང་སྔོན་རྒྱལ་པོ་
156



འབབྲསཏའ་
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདིས་དབྱེར་མེད་ལྟ་བའི་སྐབས།
སེང་གེ་ཟླ་བ་འཁོར་དང་བཅས་པ་མཁའ་སྤྱོད་དུ་གཤེགས་པའི་རྟེན་འབྲེལ་ལས་ཡིན་
ཟེར་ཏེ། དེ་ལྟ་བུ་མེད་བཞིན་དུ་སྣང་བའི་དཔེ་དང་། དྲུག་པ་དྲི་ཟའི་གྲོང་ཁྱེར་ཞེས་པ། རྒྱ་
གར་དུ་ཐང་ཡངས་པོ་ལ་བལྟས་པའི་ཚེ་གྲོང་ཁྱེར་རྟ་གླང་སོགས་ཇི་སྙེད་སྣང་བ། བོད་
དུའང་མ་སངས་ཀྱི་སྒར་དུ་གྲགས་པ། ཐག་རིང་པོ་ན་སྦྲ་ཆ་ཐེར་སོགས་ཐིབས་སེ་སྣང་ཡང་
དྲུང་དུ་སོང་བ་ན་ཅིའང་མི་སྣང་བས། མེད་བཞིན་སྣང་བའི་དཔེ་དང༌། བདུན་པ་དང་།
བརྒྱད་པ་སྤྲིན་དང་གཞའ་ཅེས་པའང་། རྒྱ་མཚོའི་རླངས་པ་ནམ་མཁའ་འཕྱུར་བ་སོགས་ཀྱི་
རྟེན་འབྲེལ་ལས་ནམ་མཁར་མེད་བཞིན་སྤྲིན་དཀར་ནག་བུན་གྱིས་ལྡང་བ་དང་། དབྱར་ཉི་
མའི་འོད་ཟེར། སྤྲིན་གྱི་གྲིབ་མ། ཆར་ཟིམ་པ་སོགས་ཀྱི་རྟེན་འབྲེལ་ལས་ཁ་དོག་སྣ་ལྔ་ཁྲ་
ལམ་མེར་སྣང་ཡང་། ཉེ་བར་དེད་ན་ཅང་མེད་དུ་ཡལ་འགྲོ་བ་སོགས་དཔེ་བརྒྱད་པོ་དེས།
ད་ལྟར་གྱི་སྣང་བ་ཡུལ་ཡུལ་ཅན་ཐམས་ཅད་སྣང་ལ་རང་བཞིན་མེད་པར་ཐོས་བསམ་གྱིས་
སྒྲོ་འདོགས་གཅད། བསྒོམས་པས་ཉམས་སུ་མྱོང་བའི་ཚེ་རང་བཞིན་སྟོང་པའི་ཆ་ལ་བོགས་
དབྱུང་སྟེ་མྱོང་བ་ཐོན་པ་ཡིན་ནོ། །དེ་ལྟར་དེ་དག་གིས་གཟུང་འཛིན་འཁྲུལ་པའི་ཆ་བདེན་
མེད་དུ་རྟོགས་ཀྱང་། གཉིས་སྟོང་གི་སེམས་གསལ་སྟོང་ལ་བདེན་འཛིན་མ་ཆོད་ན། རྣམ་
རྫུན་པའི་ལྟ་བ་དང་ན་མཉམ་པ་ཙམ་ཡིན་པས་གོང་དུ་བོགས་དབྱུང་བའི་ཕྱིར། གསུམ་པ་
སྒྱུ་མ་རང་བཞིན་མེད་པར་བསྒྲུབ་པ་ལ་གཉིས། རྟེན་འབྲེལ་གྱི་སྒོ་ནས་བསྒྲུབ་པ་དང༌།
བརྗོད་བྲལ་གྱི་སྒོ་ནས་བསྒྲུབ་པའོ། །འདི་ལ་དངོས་བསྟན་ལྟར་རྟེན་འབྲེལ་དུ་བསྒྲུབ།
བརྗོད་བྲལ་དུ་བསྒྲུབ་ཅེས་བཤད་ཀྱང་གནད་འདྲ་སྟེ། རྟེན་འབྲེལ་གྱི་གནད་དང་། བརྗོད་
བྲལ་གྱི་གནད་ཤེས་ནས་རང་བཞིན་མེད་པའི་ལྟ་བ་རྟོགས་པ་ཡིན་པས་སོ། །དེས་ན་དང་
པོ་རྟེན་འབྲེལ་དུ་བསྒྲུབ་པ་ལ། གསུམ་པ་གཉིས་ཀྱི་དང་པོ་རྟེན་འབྲེལ་ཏེ། །ཁ་ཏོན་མར་
མེ་མེ་ལོང་རྒྱ་དང་ནི། །མེ་ཤེལ་ས་བོན་སྐྱུར་དང་བྲག་ཆའི་སྒྲས། །ཞེས་པ་སྟེ། དོན་ནི་རྨི་
ལམ་དང་། སྒྱུ་མ་སོགས་ཀྱི་དཔེས་གཟུང་བ་དང་འཛིན་པ་ཐམས་ཅད་བདེན་མེད་དུ་གཏན་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ལ་ཕབ་ཟིན་ནས། གཟུང་འཛིན་གཉིས་ལས་གཞན་པའི་ཆོས་ཤིག་བདེན་པར་གྲུབ་བམ་
སྙམ་ན། དེ་ལྟར་མ་ཡིན་ཏེ། འདུས་བྱས་ཐམས་ཅད་ནི་རྟེན་འབྲེལ་གྱི་གནད་ཀྱིས་བདེན་
པར་མ་གྲུབ་པས། འདུས་མ་བྱས་ཀྱང་འདུས་བྱས་ལ་ལྟོས་ནས་གཞག་པའམ། འདུས་བྱས་
བདེན་པས་སྟོང་པའི་ཆ་ལ་འདུས་མ་བྱས་ཞེས་གཞག་པ་ཙམ་ཡིན་གྱི། དེ་ལས་ལོགས་སུ་
བདེན་པར་གྲུབ་པ་ཞིག་མེད་དེ། ཀླུ་སྒྲུབ་ཀྱིས། འདུས་བྱས་རབ་ཏུ་མ་གྲུབ་པས། །འདུས་
མ་བྱས་ལྟ་ག་ལ་གྲུབ། །ཅེས་བཤད་པ་ཡིན། དེས་ན་རྟེན་འབྲེལ་གྱི་གནད་ལས་ཆོས་
ཐམས་ཅད་རང་བཞིན་མེད་པར་བསྒྲུབ་པ་ལ་ཡང་། ལུང་རིགས་མན་ངག་གསུམ་ལས།
དང་པོ་ནི། རྩ་རྒྱུད་ལས། འདི་ལྟ་སྟེ། གཙུབ་ཤིང་དང་། གཙུབ་གཏན་དང་། སྐྱེས་བུའི་
ལག་པའི་རྩོལ་བ་ལས་གློ་བུར་དུ་མེ་འབྱུང་བར་འགྱུར་རོ། །ཞེས་པ་ནས་མེ་དེའང་བདེན་
པའང་མ་ཡིན། རྫུན་པའང་མིན་ནོ། །དེ་ལྟར་ཆོས་ཐམས་ཅད་རྣལ་འབྱོར་མས་ཡིད་ལ་
གྱིས་ཤིག །ཅེས་དང་། མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་
རང་བཞིན་གཞན་ཡོད་མིན། །རྐྱེན་ལ་རག་ལས་གང་དེ་སྟོང་པར་མཐོང་། །གང་གིས་སྟོང་
ཉིད་ཤེས་དེ་བག་ཡོད་ཡིན། །ཅེས་དང་། །
ཀླུ་སྒྲུབ་ཀྱིས། ཁ་ཏོན་མར་མེ་མེ་ལོང་རྒྱ། །མེ་ཤེལ་ས་བོན་སྐྱུར་དང་སྒྲས། །ཕུང་པོ་
ཉིང་མཚམས་སྦྱོར་བ་ཡང་། །མི་འཕོ་བར་ཡང་མཁས་རྟོགས་བྱ། །ཞེས་གསུངས་སོ། །
གཉིས་པ་རིགས་པ་ནི། དཔེ་བརྒྱད་ཀྱིས་བསྟན་པ་སྟེ། དེའང་དཔེ་བརྒྱད་ཀྱིས་སྣང་བ་
སེམས་དང་། ཡང་དཔེ་བརྒྱད་ཀྱིས་འཛིན་བྱེད་སེམས་དེའང་སྒྱུ་མ་ལྟར་བདེན་སྟོང་དུ་
བསྒྲུབས་ནས། འོ་ན་གཟུང་འཛིན་གྱིས་དག་པའི་སེམས་རང་གསལ་ལྟ་བུ་དེ་བདེན་པར་
གྲུབ་བམ་སྙམ་ན། དེའང་མ་ཡིན་ཏེ། རྟེན་འབྲེལ་གྱི་ཆོས་གང་ལའང་བདེན་པར་གྲུབ་པ་
མི་སྲིད་པ་ཡིན། དེའང་དཔེ་བརྒྱད་ཀྱིས་སྟོན་པ་ལས། དང་པོ་ཁ་ཏོན་ཞེས་པ། སློབ་དཔོན་
གྱིས་ཁ་ཏོན་ཚིགས་བཅད་གཅིག་སློབ་མ་ལ་བསླབ་པའི་ཚེ། སློབ་མའི་རྒྱུད་ཀྱི་ཚིགས་
58



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
བཅད་དེ་ལྟར་ཤེས་པའི་ཤེས་པ་དེ་རང་བཞིན་གྱིས་སྐྱེ་བ་མེད་པར་སོང་སྟེ། དེ་རང་བཞིན་
གྱིས་སྐྱེ་ན། སློབ་དཔོན་གྱི་ཁ་ཏོན་ལ་ལྟོས་མེད་དུ་རང་ཤེས་སུ་འབྱུང་དགོས་པ་ལས། དེ་ལྟ་
མིན་པར་སློབ་དཔོན་གྱི་ཁ་ཏོན་ལ་བརྟེན་ནས་སྐྱེས་པའི་རྟེན་འབྲེལ་ཙམ་ཡིན་པས། ངོ་བོ་
ཉིད་ཀྱིས་མ་གྲུབ་སྙམ་དུ་དཔེ་ལ་ངེས་པ་དྲང་། དཔེ་དེ་བཞིན་དུ་འདུས་བྱས་ཀྱི་ཆོས་ཐམས་
ཅད་རྒྱུ་སྔ་མ་ལ་ལྟོས་ནས་སྐྱེས་པའི་རྟེན་འབྲེལ་ཡིན་པའི་གནད་ཀྱིས་རང་བཞིན་གྱིས་མ་
གྲུབ་ལ། དེ་ལྟར་རྟོགས་པས། འདུས་མ་བྱས་ཞེས་པའང་འདུས་བྱས་ལ་ལྟོས་ནས་གཞག་
པ་ཙམ་ཡིན་གྱི། ལྟོས་མེད་ཚུགས་ཐུབ་ཏུ་གྲུབ་པ་མེད་པར་གོ་ནས། ཆོས་ཐམས་ཅད་
བདེན་པས་སྟོང་པའི་གནད་ལ་ངེས་པ་ཅིག་ཅར་དུ་རྙེད་པར་བྱས་ནས་དེའི་ངང་ལ་འཛིན་
མེད་དུ་བསྐྱང་བའོ། །ཅི་སྟེ་གཉིས་སྟོང་གི་ཤེས་པ་རང་གསལ་དེ་སྐད་ཅིག་གིས་སྐྱེ་འཇིག་
མི་བྱེད་པ་དང་། རྒྱུ་རྐྱེན་གང་ལའང་མ་ལྟོས་པའི་རྟག་བརྟན་བདེན་གྲུབ་ཡིན་པས། རྟེན་
འབྲེལ་གྱི་གནད་ལས་བདེན་མེད་དུ་སྒྲུབ་མི་ནུས་སོ་སྙམ་ན། དེ་ནི་བསྟན་པ་འདི་ལ་དབུ་
མའི་ལྟ་བ་ལ་རྒྱབ་ཀྱིས་ཕྱོགས་པ་སྟེ། སྐྱེ་འཇིག་མི་བྱེད་པའི་ཤེས་པ་རྟག་བརྟན་བདེན་གྲུབ་
ཁས་ལེན་པ་ཕྱི་རོལ་པའི་ལུགས་དང་། འདུས་བྱས་རྟེན་འབྲེལ་བདེན་གྲུབ་ཏུ་ཁས་ལེན་པ་
རང་སྡེ་དངོས་སྨྲ་བའི་ལུགས་གཉིས་ཆར་རྟག་ཆད་ཀྱི་ལྟ་བར་ལྟུང་བར་མཚུངས་སོ་ཞེས།
ཀླུ་སྒྲུབ་ཀྱི་རིགས་པ་དྲུག་ཅུ་པར། གང་དག་གིས་ནི་མ་བརྟེན་པར། །བདག་གམ་འཇིག་
རྟེན་མངོན་ཞེན་པ། །དེ་དག་ཀྱེ་མ་རྟག་མི་རྟག །ལ་སོགས་ལྟ་བས་ཕྲོགས་པ་ཡིན། །ཞེས་
ཕྱི་རོལ་པ་དང་། གང་དག་བརྟེན་ནས་འདུས་བྱས་རྣམས། །དེ་ཉིད་དུ་ནི་གྲུབ་འདོད་པ། །
དེ་དག་ལ་ཡང་རྟག་སོགས་སྐྱོན། །དེ་དག་ཇི་ལྟར་འབྱུང་མི་འགྱུར། །ཞེས་རང་སྡེ་དངོས་སྨྲ་
བ་ལ་སྐྱོན་བསྟན་འདུག་པའི་ཕྱིར་དང་། ཁྱད་པར་བྱང་ཆུབ་སེམས་འགྲེལ་ལས། གང་གི་
རྣམ་ཤེས་སྐད་ཅིག་མ། །དེ་ཡིས་དེ་ནི་རྟག་མ་ཡིན། །སེམས་ནི་མི་རྟག་ཉིད་ཡིན་ན། །སྟོང་
པ་ཉིད་དང་ཇི་ལྟར་འགལ། །མདོར་ན་སངས་རྒྱས་རྣམས་ཀྱིས་ནི། །སེམས་ནི་མི་རྟག་ཉིད་
159



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བཞེད་ན། །དེ་དག་སེམས་ནི་སྟོང་ཉིད་དུ། །ཅི་ཡི་ཕྱིར་ན་བཞེད་མི་འགྱུར། །ཞེས་
གསུངས་ལ། ལུང་དེའི་ཚིག་གི་ནུས་པ་ལྔ་བསྟན་ཏེ། ནང་པ་སངས་རྒྱས་པའི་ལུགས་ལ་
ཤེས་པ་གསལ་རིག་གི་ཆ་ཐམས་ཅད་མི་རྟག་པར་བཞེད། ཅེས་པ་དང་། གལ་ཏེ་གསལ་
རིག་རྟག་བརྟན་ཞིག་ཁས་ལེན་ན། ལུགས་དེ་ལ་སྟོང་ཉིད་རྟོགས་པའི་ལྟ་བ་མི་འབྱུང་སྟེ།
དེ་ལྟ་བུ་དེ་རྟག་པའི་མཐའ་ཁོ་ནར་ལྷུང་བས། རྟེན་འབྲེལ་གྱི་རྟགས་ལས་བདེན་སྟོང་དུ་
རྟོགས་མི་ནུས་པའི་ཕྱིར། ཞེས་བཤད་པ་ཡིན་ནོ། །དེས་ན་འཁོར་འདས་དབྱེར་མེད་
འགྲེལ་པར་སྐད་ཅིག་དང་པོའི་རྒྱུ་དེ་གཉིས་པར་འོངས་བ་མེད་པས་སྐྱེ་བ་མེད་པ་ཞེས་བྱ་
བ་ཡིན་ལ། ཞེས་བཤད་པའི་གནད་ཀྱང་རྟོགས་དགོས་ཏེ། འབྲས་བུ་སྐྱེ་བ་འདིའི་ཕུང་པོ་
དེ་སྐྱེ་བ་སྔ་མའི་རྒྱུ་དུས་ན་ཡོད་པའི་ཕུང་པོ་དེ་སླར་འོངས་བ་མ་ཡིན་གྱི། རྒྱུ་སྐྱེ་བ་སྔ་མའི་
ཕུང་པོ་ལ་བརྟེན་ནས་གསར་དུ་སྐྱེས་པ་ཡིན་པས། ཁོ་རང་གདོད་མ་ནས་མ་སྐྱེས་པར་
སོང་སྟེ། གང་ཞིག་རྐྱེན་ལས་སྐྱེས་པ་དེ་མ་སྐྱེས། །ཞེས་བཤད་པས་བསྟན་པ་ལྟར་ཡིན་
པའི་ཕྱིར། གནད་འདིས་རྟག་མཐའ་སེལ་ནུས་ཏེ། མུ་སྟེགས་རྟག་ལྟ་བ་གྲངས་ཅན་སོགས་
འབྲས་བུ་དེ་རྒྱུ་དུས་ན་ཡོད་པ་དེ་ཀ་སླར་མངོན་གསལ་དུ་འོངས་པ་ཡིན་ཞེས་ཁས་བླངས་
པས་རྟག་མཐར་ལྷུང་བ་ཡིན་པའི་ཕྱིར། ཡང་དེ་ཉིད་ལས་སྔ་མ་ལ་མ་བརྟེན་པར་ཕྱི་མ་མི་
འབྱུང་བས་འགག་པ་མེད་པ་ཞེས་བྱ་བ་ཡིན་ནོ། །ཞེས་བཤད་པའི་གནད་ཀྱང་རྟོགས་
དགོས་ཏེ། འབྲས་བུ་ཚེ་འདིའི་ཕུང་པོ་དེ་རྒྱུ་ཚེ་སྔ་མའི་ཕུང་པོ་ལ་མ་ལྟོས་པར་བྱུང་བ་ལྟ་བུ།
རྒྱུ་མེད་པ་མ་ཡིན་ཏེ། རྒྱུ་ལ་བརྟེན་ནས་ཐ་སྙད་དུ་འགག་མེད་དུ་བྱུང་བའི་ཕྱིར་རོ། །ཞེས་
པའི་དོན་ཡིན་པས། གནད་འདིས་ཆད་ལྟ་སེལ་ཏེ། མུ་སྟེགས་ཆད་ལྟ་བ་རྒྱང་འཕེན་ལྟ་བུ་
ཚེ་འདིའི་ཕུང་པོ་སྔ་མའི་རྒྱུ་ལ་མ་ལྟོས་པར་རྒྱུ་མེད་རྐྱེན་མེད་དུ་ཁས་བླངས་པས། ཚེ་འདིའི་
ཕུང་པོས་འབྲས་བུ་འབྱིན་མི་ནུས་པར་ཁས་བླངས། དེ་བླངས་པས་སྐྱེ་བ་ཕྱི་མ་མེད་དོ་ཞེས་
ཐ་སྙད་ལ་སྐུར་པ་བཏབ་སྟེ། ཆད་ལྟར་ལྷུང་བའི་ཕྱིར་རོ། །དེས་ན་ལྟ་བའི་འགྲེལ་པར། སྔ་
160



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
མ་ལ་མ་བརྟེན་པར་ཕྱི་མ་མི་འབྱུང་བས་འགག་པ་མེད་པ་ཞེས་བྱ་སྟེ། འདི་མ་རྟོགས་པ་
རྣམས་ལ་རྟག་ལྟའི་བློ་སྐྱེ་ཞེས་དང་། སྔ་མ་ཕྱི་མར་འོངས་པ་མེད་པས་སྐྱེ་བ་མེད་པ་ཞེས་
བྱ་སྟེ། འདི་མ་རྟོགས་པ་རྣམས་ལ་ཆད་པར་ལྟ་བའི་བློ་སྐྱེའོ། །ཞེས་བཤད་པ་དེ་གཉིས་ཡི་
གེ་མ་དག་པར་སེམས་པས། སྔ་མ་ལ་མ་བརྟེན་པར་ཕྱི་མ་མི་འབྱུང་བས་འགག་པ་མེད་པ་
ཞེས་བྱ་སྟེ། འདི་མ་རྟོགས་པ་རྣམས་ལ་ཆད་པར་ལྟ་བའི་བློ་སྐྱེ་ཞེས་དང་། སྔ་མ་ཕྱི་མར་
འོངས་པ་མེད་པས་སྐྱེ་བ་མེད་པ་ཞེས་བྱ་སྟེ། འདི་མ་རྟོགས་པ་རྣམས་ལ་རྟག་ལྟའི་བློ་སྐྱེ་
ཞེས། རྟག་ཆད་ཀྱི་ལྟ་བ་སྐྱེ་ཚུལ་གོ་བརྗེ་བར་རིགས་ཏེ། ཀླུ་སྒྲུབ་ཀྱིས། ཕུང་པོ་ཉིང་
མཚམས་སྦྱོར་བ་ཡང་། །མི་འཕོ་བར་ཡང་མཁས་རྟོགས་བྱ། །ཞེས་བཤད་པའི། ཚེ་སྔ་མའི་
ཕུང་པོ་ལས་ཕྱི་མ་མཚམས་སྦྱོར་བ་དང་། དེ་སྦྱོར་ཡང་སྔ་མའི་ཕུང་པོ་ཕྱི་མར་འཕོས་པ་
མིན། ཞེས་པའི་གནད་གཉིས་པོ་དེས། རྒྱང་འཕེན་ལྟ་བུའི་ཆད་ལྟ་དང་། གྲངས་ཅན་ལྟ་
བུའི་རྟག་ལྟ་རིམ་གྱིས་བསལ་བ་ཡིན་པའི་ཕྱིར་རོ། །ཆོས་ཀྱི་སྤྱན་ལྡན་དག་གི་ཡེ་ཤེས་ཀྱི་
གཟིགས་པ་ད་ལྟ་ཉིད་དུ་ཞུགས་པའོ། །
དེ་ལྟར་དཔེ་དང་པོ་ལ། སྦྱོར་བ་བསྒོམ་པ་གསུམ། དངོས་གཞི་དཔེ་དྲན་པ་སོགས་
གསུམ། རྗེས་དགེ་བ་བསྔོ། སྙིང་རྗེ་བསྒོམ། ལྟ་བའི་དྲན་པའི་རྒྱས་འདེབས་པ་གསུམ་བྱེད་
པ་བཞིན་གཞན་ལའང་སྦྱར་ཏེ། དཔེ་གཉིས་པ་མར་མེ་ཞེས་པ། མར་མེ་སྔ་མ་ལས་ཕྱི་མ་
གཅིག་སྤར་བའི་ཚེ། མར་མེ་སྔ་མ་ལ་མ་བརྟེན་པར་ཕྱི་མ་མི་སྐྱེ་བ་སྟེ། སྔ་མ་ལས་ཕྱི་མ་དེ་
སྐྱེས་པས་ན་ཐ་སྙད་དུ་འགག་པ་མེད་པ་སྟེ། ཐ་སྙད་དུ་རྒྱུན་མ་ཆད་པས་ཐ་སྙད་ལ་སྐུར་པ་
འདེབས་པའི་ཆད་མཐའ་ལས་གྲོལ། མར་མེ་སྔ་མ་དེ་ཕྱི་མར་འོངས་པ་མེད་པ་སྟེ། མར་མེ་
ཕྱི་མ་དེ། མར་མེ་སྔ་མའི་དུས་ན་ཡོད་བཞིན་པ་མ་ཡིན་པར་གློ་བུར་གསར་སྐྱེས་ཡིན་པས་
རང་བཞིན་གྱིས་མ་སྐྱེས་པར་ཤེས་ནས། རྟག་པའི་མཐའ་སྒྲོ་འདོགས་པའི་མཐའ་ལས་
གྲོལ་བའི་རྟེན་འབྲེལ་གྱི་གནད་ལ་ངེས་པ་བརྟན་པོ་འདྲེན་པའོ། །གཉིས་པ་དཔེ་དོན་བསྲེ་
161



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བ་ནི། དེ་བཞིན་དུ་རྟེན་འབྲེལ་གྱི་ཆོས་ཐམས་ཅད་རྒྱུ་སྔ་མ་ལ་མ་བརྟེན་པར་འབྲས་བུ་ཕྱི་
མ་མི་འབྱུང་བས་ཐ་སྙད་ལ་སྐུར་པ་མི་འདེབས་པས་ཆད་པའི་མཐའ་ལས་གྲོལ། རྒྱུ་སྔ་མ་
དེ་ཕྱི་མར་འོངས་པ་མ་ཡིན་པས། རྟེན་འབྲེལ་རང་བཞིན་གྱིས་གྲུབ་པར་སྒྲོ་མི་འདོགས་
པར། རྟེན་འབྲེལ་ཐམས་ཅད་ཐ་སྙད་དུ་ཡོད་ཀྱང་རང་བཞིན་གྱིས་མ་གྲུབ་སྙམ་དུ་ཐག་
གཅད་པའོ། །གསུམ་པ་ནི། དེ་ལྟར་ངེས་པ་རྙེད་པ་ན་དེའི་ངང་ལ་འཛིན་མེད་དུ་མཉམ་
པར་འཇོག་པའོ། །དེ་ལྟ་བུའི་རྟག་ཆད་སྤོང་ཚུལ་འདི་ནི། ཀླུ་སྒྲུབ་ཀྱིས། ཕུང་པོའི་ཉིང་
མཚམས་སྦོར་བ་ཡང་། །མི་འཕོ་བར་ཡང་མཁས་རྟོགས་བྱ། །ཞེས་པའི་དོན་ལྟ་བའི་
འགྲེལ་པར། དེ་ལྟར་ན་སྐྱེ་བ་དང་། འཇིག་པ་དང་། འགྲོ་བ་དང་། འོང་བ་དང་། ཐོག་མ་
དང༌། ཐ་མ་དང་། མཐའ་དང་། དབུས་མེད་པས་ཆོས་ཐམས་ཅད་ལ་སྒྲོ་འདོགས་པ་དང་།
སྐུར་པ་འདེབས་པ་ལས་ཡོངས་སུ་གྲོལ་བ་འདི་ནི། རྟེན་ཅིང་འབྲེལ་བར་འབྱུང་བ་ཞེས་བྱ་
བ་ཡིན་ནོ། །ཞེས་བཤད་པ་དེའི་སྙིང་པོ་དྲིལ་བའི་མན་ངག་གོ །རྗེས་འདྲ། དཔེ་གསུམ་པ་
མེ་ལོང་ནི། མེ་ལོང་ལ་མ་བརྟེན་པར་བྱད་བཞིན་མི་སྣང་ལ། བྱད་བཞིན་མེ་ལོང་དུ་འཕོས་
པ་མིན་པ་དང་། བཞི་པ་རྒྱ་ཞེས་པ། རྭའམ་ལུགས་མ་སོགས་ལས་བྱས་པའི་རྒྱའི་དངོས་པོ།
ལ་ཆའམ་འཇིམ་པ་སོགས་ལ་བཏབ་པའི་ཚེ། སྔ་མ་ལ་མ་བརྟེན་པར་ཕྱི་མ་མི་འབྱུང་། སྔ་
མ་དེ་ཕྱི་མར་འཕོས་པ་མིན་པ་དང༌། ལྔ་པ་མེ་ཤེལ་ཞེས་པ་ཉི་མ་ལ་སྒྲིབ་གཡོགས་མེད་པ།
མེ་ཤེལ་གས་ཆག་མེད་པ། སྤྲ་བ་རླན་མེད་པ་གསུམ་གྱི་རྟེན་འབྲེལ་ལས་མེ་འབྱུང་བ་དང་།
དྲུག་པ་ས་བོན་ཞེས་པ། ས་བོན་སྐྱོན་མེད་པ། ཞིང་ས་ཆུ་ལུད་དྲོད་གཤེར་སོགས་ཀྱི་རྟེན་
འབྲེལ་ལས་མྱུ་གུ་འབྱུང་བ་དང་། བདུན་པ་སྐྱུར་དང་ཞེས་པ། མི་གཅིག་གིས་ཤིང་ཐོག་
སྟར་བུ་ལྟ་བུ་སྐྱུར་པོ་འཆའ་བ་ན་ཕ་རོལ་གཞན་ལའང་འགྲམ་ཆུ་ལྡང་བ་དང་། བརྒྱད་པ་
བྲག་ཆ་ཞེས་པ། བྲག་གསོང་པོའི་དྲུང་དུ། སྐད་གསལ་པོར་བརྗོད་ན། དེ་དང་རྗེས་སུ་
མཐུན་པའི་སྒྲ་ལྷང་བ་འབྱུང་བ་སོགས་ཀུན་ལ་སྔ་མ་བཞིན་སྦྱར་ཏེ་ཉམས་སུ་བླང་བའོ། །དེ་
162
162
|



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས། །
ལྟར་དཔེ་བརྒྱད་གང་རུང་ལ་བརྟེན་ནས་རྟེན་འབྲེལ་གྱི་ཆོས་ཐམས་ཅད་བདེན་སྟོང་དུ་ཐོས་
བསམ་གྱིས་སྒྲོ་འདོགས་ཆོད། བསྒོམས་བྱུང་གི་ཉམས་སྐྱེས་པ་ནི་ཕར་ཕྱིན་དབུ་མ་དང་ན་
མཉམ་པའི་ལྟ་བ་ཞེས་བྱ་ལ། དེ་ལྟ་བུའི་བདེན་སྟོང་དེའང་གཉུག་མ་ལྷན་སྐྱེས་སེམས་
གསལ་བ་དང་ཟུང་འཇུག་ཏུ་ཉམས་སུ་མྱོང་བ་ནི་འདི་སྐབས་ཀྱི་འཁོར་འདས་དབྱེར་མེད་
ཀྱི་ལྟ་བ་དུག་མེད་དཔེའི་ཡེ་ཤེས་སུ་སྐྱེས་པ་དེ་ཡིན་ནོ། །འདིར་དྲངས་པའི་ཀླུ་སྒྲུབ་ཀྱི་
གཞུང་དང་ལྟ་བ་རྩ་འགྲེལ་གྱི་དགོངས་པ། རྟེན་འབྲེལ་གྱི་རྟགས་ལས་ཆོས་ཐམས་ཅད་
རང་བཞིན་གྱིས་མ་སྐྱེས་པས་སྒྲོ་མི་འདོགས་པས་རྟག་མཐའ་ལས་གྲོལ། རྒྱུ་སྔ་མ་ལས་ཕྱི་
མ་འབྱུང་བས་ཐ་སྙད་ལ་སྐུར་པ་མི་འདེབས་པས་ཆད་མཐའ་ལས་གྲོལ་ཞེས་བསྟན་པ་
ཡིན་ལ། ཡང་རྩ་ཤེར། གང་དག་རང་བཞིན་གྱིས་ཡོད་པ། །དེ་ནི་མེད་ཉིད་མིན་པས་རྟག །
ཅེས་སོགས་ལྟར་ན། རྟེན་འབྲེལ་གྱི་རྟགས་ལས་འདུས་བྱས་བདེན་གྲུབ་མིན་པར་ཤེས་
པས་རྟག་ལྟ་ལས་གྲོལ། དངོས་སྨྲ་བ་ལྟར་འདུས་བྱས་བདེན་གྲུབ་ཏུ་ཁས་བླངས་རྗེས་
འཇིག་པར་ཁས་མི་ལེན་པས་ཆད་མཐའ་ལས་གྲོལ་ཞེས་པའི་གནད་གཉིས་པོ་འདི་སྙིང་ལ་
གཅེས་སོ། །
་་གཉིས་པ་བརྗོད་བྲལ་དུ་བསྒྲུབ་པ་ནི། གསུམ་པའི་གཉིས་པ་བརྗོད་བྲལ་བསྟན་
པར་བྱ། །གཞོན་ནུ་དགོད་དང་ལྐུགས་པའི་རྨི་ལམ་དང་། །གནད་ལ་འཕྲུགས་དང་དབང་
པོའི་བདེ་བ་དང་། །གསུམ་པའི་ཡེ་ཤེས་གསང་བའི་སྙོམས་འཇུག་དང་། །ལོངས་སྤྱོད་
རླབས་དང་དཀྱིལ་འཁོར་འཁོར་ལོའོ། །ཞེས་པ་ལྟར་ཐུན་མོང་དུ་གྲགས་པའི་དཔེ་བཞི་
དང་། བླ་མེད་ཐུན་མོང་མ་ཡིན་པའི་དཔེ་བཞི་དང་བརྒྱད་དོ། །དེ་ལྟར་རང་བཞིན་མེད་པར་
བསྒྲུབ་པ་ལ་རྟེན་འབྲེལ་དང་བརྗོད་བྲེལ་གཉིས་འབྱུང་བ་ནི། རང་སྡེ་དངོས་སྨྲ་བས་རང་
རང་གི་ཡུལ་གྱི་གནས་ལུགས་བདེན་གྲུབ་ཏུ་ཁས་བླངས་ནས། ཆོས་ཐམས་ཅད་བདེན་སྟོང་
དུ་སྒྲུབ་མ་ཤེས་པ་ལ། འདིར་རྟེན་འབྲེལ་དང་བརྗོད་བྲལ་གྱི་སྒོ་ནས་ཆོས་ཐམས་ཅད་
རྡོ
163



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བདེན་སྟོང་དུ་བསྒྲུབ་པར་མཛད་པ་ནི། དང་པོ་ཕ་རོལ་ཏུ་ཕྱིན་པ་ནས་གཙོ་བོར་གྲགས་
པའི་དཔེའི་སྟེང་དུ་རིགས་པས་གཏན་ལ་འབེབས་པ་དང་། གཉིས་པ་སྔགས་ནས་གཙོ་
བོར་གྲགས་པའི་དཔེའི་སྟེང་དུ་ཉམས་སུ་མྱོང་བས་གཏན་ལ་ཕབ་པའོ། །དེས་ན་འདི་
ལའང་ལུང་རིགས་མན་ངག་གསུམ་ལས། དང་པོ་ལུང་ནི། རྩ་རྒྱུད་ལས། གཞན་གྱིས་
བརྗོད་མིན་ལྷན་ཅིག་སྐྱེས། །ཞེས་སོགས་དང༌། གཞོན་ནུའི་དགའ་བ་ཇི་ལྟ་བའམ། །
ལྐུགས་པའི་རྨི་ལམ་ཇི་ལྟ་བའོ། །ཞེས་དང་། ལོངས་སྤྱོད་ཀྱི་ནི་རླབས་གཉིས་ལ། །རང་གི་
གཡས་དང་ལག་གཞན་གྱི། །མཐེ་བོང་སྲིན་ལག་དག་གིས་ནི། །དེ་ནས་རྣལ་འབྱོར་པ་
ཡིས་བཙིར། །དེ་ལས་ཡེ་ཤེས་སྐྱེ་བར་འགྱུར། །ཞེས་དང་། བོལླའི་བདེ་བ་ཕྱག་རྒྱ་ཆེ། །རྡོ་
རྗེ་ཐབས་ཆེན་སྐྱེ་མཆེད་ཉིད། །འདིས་ནི་གསང་བའི་སྙོམས་འཇུག་པས། །ཕྱི་རོལ་གཉིས་
གཉིས་བསྟན་པ་མེད། །ཅེས་དང་། བོལྤ་ཀཀྐོ་ལ་སྦྱོར་བས། །དེ་ཡི་བདེ་བ་ཤེས་པར་
འགྱུར། །ཞེས་དང་། ཚིག་རྐང་ལས་ཀྱང་། དེ་ཁོ་ན་ཉིད་རྒྱ་མཚོའི་དོན་དང་མ་བྲལ་བའོ། །
ཞེས་གསུངས་སོ། །རིགས་པ་ནི་དཔེས་བསྟན་པ་དེ་ཉིད་དོ། །མན་ངག་ནི། ཉམས་མྱོང་
ཚད་མས་དྲངས་པའི་བླ་མའི་མན་ངག་བསྒོམ་པ་དེ་ཉིད་དོ། ། །
དེ་ལྟར་དཔེ་བརྒྱད་ལ་སྦྱོར་དངོས་རྗེས་ཀྱི་ཆོས་གསུམ་གསུམ་ལས། དཔེ་དང་པོ་
གཞོན་ནུའི་དགོད་པ་ཞེས་པ་ནི། བྱིས་པ་ཆུང་ངུ་སྨྲ་མི་ཤེས་པ་ཞིག་དགོད་པའི་ཚེ། དེ་
དགོད་པའི་རྒྱུ་མཚན་ཞིག་ཁོ་རང་ལ་ཉམས་སུ་མྱོང་རྒྱུ་ཡོད་ཀྱང་། འདིའོ་ཞེས་ངག་ཏུ་སྨྲ་རྒྱུ་
མེད་པའི་དཔེ་དྲན་པར་བྱའོ། །གཉིས་པ་ནི། དཔེ་དེ་བཞིན་དུ། ཆོས་ཀྱི་གནས་ལུགས་ལྷན་
ཅིག་སྐྱེས་པའི་ཡེ་ཤེས་དེ་གསལ་སྟོང་ཟུང་འཇུག་ཏུ་ཐོས་བསམ་གྱིས་གཏན་ལ་ཕབ།
བསྒོམས་པས་ཉམས་སུ་མྱོང་བའི་ཚེ་སོ་སོ་རང་རིག་ཡེ་ཤེས་ཀྱིས་གསལ་བར་ཉམས་སུ་
མྱོང་ཡང་། གཅིག་དུ་བྲལ་སོགས་རིགས་པས་དཔྱད་པའི་ཚེ་ནམ་མཁའི་པདྨ་བཞིན་ཅིར་
ཡང་རྙེད་པ་མ་ཡིན་པས། བདེན་པར་གྲུབ་པ་ལྟ་ཞོག །ཡོད་པ་དང་། མེད་པ་དང་། ཡོད་པ་
164



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
མ་ཡིན་པ་དང་། མེད་པ་མ་ཡིན་པ་སྟེ་མུ་བཞི་གང་དུའང་བློས་མཚན་མར་གཟུང་དུ་མེད་
ཅིང་། ངག་གིས་སྨྲ་བར་ནུས་པ་མ་ཡིན་ཏེ། དཔེ་སྔ་མ་བཞིན་ཞེས་ངེས་པ་འདྲེན་པར་
བྱེད་དོ། །གསུམ་པ་ནི། དེ་ལྟར་ངེས་པ་རྙེད་པའི་ཚེ། ངེས་པ་དེས་དྲངས། བློ་རྟོག་བཅས་
ཀྱིས་མུ་ཅིར་ཡང་གཟུང་དུ་མེད་ཅིང་། བརྗོད་པ་སྒྲས་ཅིར་ཡང་བརྗོད་མ་ཤེས་པ་དེའི་ངང་
ལ་སེམས་མ་བཅོས་ལྷུག་པའི་རང་མདངས་ལ་ཡེངས་མེད་དུ་གཞག་པར་བྱའོ། །འདི་ལྟ་བུ་
ལ་འཁྲུལ་པ་རྣམ་པ་གསུམ་བསལ་དགོས་ཏེ། གཟུང་འཛིན་རྙོག་བྲལ་གྱི་སེམས་རང་
གསལ་སྐྱོང་བའི་ལྟ་བ་འདི་རྣལ་འབྱོར་དཔྱོད་པ་རྣམ་རིག་པའམ། དེང་སང་གྲགས་པའི་
གཞན་སྟོང་པའི་ལྟ་བ་མ་ཡིན་ནམ་སྙམ་ན། དེ་ལྟ་བུར་འཁྲུལ་པར་མི་བྱ་སྟེ། དེ་ལྟ་བུ་
གཅིག་དུ་བྲལ་དང་། རྟེན་འབྲེལ་སོགས་རིགས་པས་དཔྱད་པའི་ཚེ་ནམ་མཁའི་པདྨ་བཞིན་
གང་དུའང་མི་རྙེད་པས། རང་བཞིན་གྱིས་གྲུབ་པར་ཁས་མི་ལེན་པ་ཡིན། འོ་ན་དེ་ཉིད་སྟོང་
རྐྱང་མེད་དགག་གི་ལྟ་བར་སོང་བ་མ་ཡིན་ནམ་སྙམ་ན། དེར་ཡང་འཁྲུལ་པར་མི་བྱ་སྟེ། དེ་
ཉིད་རིགས་པས་དཔྱད་པའི་ཚེ་མི་རྙེད་ཀྱང་། གཉེན་པོ་གང་གིས་ཀྱང་གཞོམ་དུ་མེད་པས།
ཁོ་རང་བདེན་པས་སྟོང་པའི་སྟོང་ཉིད་དེ། ཁོ་རང་དང་ཟུང་འཇུག་འབྲལ་མེད་མདངས་
འགག་མེད་དུ་ཉམས་སུ་ལེན་པ་ཡིན། འོ་ན་དེ་ཉིད་ཧྭ་ཤང་གི་ལྟ་བར་སོང་བ་མ་ཡིན་ནམ་
སྙམ་ན། དེར་ཡང་འཁྲུལ་པར་མི་བྱ་སྟེ། རྒྱུ་མཚན་མེད་པར་གྱ་ཚོམ་དུ་ཡིད་བྱེད་བཀག་པ་
མ་ཡིན་པར། སྨྲ་བསམ་བརྗོད་མེད་ཀྱི་གནད་ལ་ལུང་རིགས་མན་ངག་གསུམ་གྱིས་ངེས་པ་
དྲངས་ནས། མཚན་འཛིན་དང་བྲལ་བའི་ངང་དུ་མཉམ་པར་འཇོག་པ་ཡིན། དེ་ལྟར་ཡང་།
རྡོ་རྗེ་སྙིང་འགྲེལ་ལས། ཡོད་མིན་མེད་མིན་ཡོད་མེད་མིན། །མུ་བཞི་རྣམ་གྲོལ་བདག་ཕྱག་
འཚལ། །ཞེས་དང་། གཟུང་བ་དང་འཛིན་པའི་དྲི་མ་བྲལ་བ་ཤེལ་སྒོང་དག་པ་ལྟ་བུའི་རྣམ་
པར་ཤེས་པ་རང་རིག་པ་དོན་དམ་པར་ཡོད་པ་རྣལ་འབྱོར་སྤྱོད་པ་རྣམས་སྨྲའོ་ཞེས་བསྟན་
པར་བྱའོ། །རྣམ་པར་ཤེས་པ་དོན་དམ་པར་ཡོད་ཅེས་མཁས་པ་རྣམས་ནི་མི་འདོད་དེ།
165



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གཅིག་དང་དུ་མའི་རང་བཞིན་གྱི་གཏན་ཚིགས་དང་བྲལ་བའི་ཕྱིར་ནམ་མཁའི་མེ་ཏོག་དང་
མཚུངས་ཏེ། འདི་ལྟར་བློ་དང་སྒྲས་འདི་དག་ཡོད་པའང་མ་ཡིན། མེད་པའང་མ་ཡིན། ཡོད་
མེད་གཉིས་ཀ་ལས་འདས་པ་ལ་སོགས་པ་མུ་བཞི་ལས་གྲོལ་བ་དེ་ཁོ་ན་ཉིད་རྣལ་འབྱོར་
ཆེན་པོ་དབུ་མ་པར་སྨྲ་བ་རྣམས་བཞེད་པ་ཡིན་ནོ། །ཞེས་དང་། རང་གི་སེམས་སོ་སོར་རྟོག་
པའི་མཐའ་ལས་བྱུང་བས་ན། ཁྱོད་ཉིད་ཀྱང་ནི་དེ་ཡི་ཕ། །ཞེས་བྱའོ། །ཞེས་སོགས་ཀྱིས་
གཟུང་འཛིན་གཉིས་བྲལ་གྱི་རྣམ་ཤེས་སམ་ཡེ་ཤེས་ཀྱི་མིང་ཅན་གསལ་རིག་རང་བཞིན་
འོད་གསལ་བདེན་གྲུབ་ཏུ་ཁས་ལེན་པ་སེམས་ཙམ་པ་དང་། དེ་བདེན་སྟོང་དུ་རྟོགས་པ་
དབུ་མ་པར་བཞག་པའི་གནད་དང་། དེ་ལྟ་བུའི་གནས་ལུགས་གསལ་རིག་བདེན་སྟོང་
དེའང་རང་སེམས་ཀྱིས་རང་མྱོང་གི་ཚུལ་གྱིས་མྱོང་བར་བཤད་པའི་གནད་འདི་དང་། དེ་
ཉིད་མུ་བཞི་སོགས་སྤྲོས་པ་མཐའ་དག་བཀག་ནས་བསྒོམ་དགོས་པར་བཤད་པའི་གནད་
འདི་དག་གིས་འཁྲུལ་མེད་དུ་གྲུབ་པས། སྐལ་བཟང་དཔྱོད་ལྡན་དག་ཡིད་ཆེས་པར་མཛོད་
ཅིག །དེ་བཞིན་དུ་དཔེ་གཉིས་པ། ལྐུགས་པ་ལ་རྨི་ལམ་གསལ་བར་ཉམས་སུ་མྱོང་ཡང་སྨྲ་
མི་ཤེས་པ་དང༌། དཔེ་གསུམ་པ་གནད་ལ་འཕྲུགས་པའང་། མཆན་ཁུང་སོགས་ཁམས་
དྭངས་མའི་རྟེན་འབྲེལ་གྱིས་གཡའ་ཟ་བའི་གནས་སུ་གཞན་གྱིས་འཕྲུགས་པའི་ཚེ། གཡའ་
བ་དེ་ཉམས་སུ་མྱོང་ཡང་འདིའོ་ཞེས་བརྗོད་མི་ཤེས་པ་དང༌། བཞི་པ་དབང་པོའི་བདེ་བ་
ཞེས་པ། དབང་པོ་གཉིས་སྦྱོར་གྱི་བདེ་བ་ཉམས་སུ་མྱོང་ཡང་བརྗོད་མི་ཤེས་པ་དང་། ཐུན་
མོང་མ་ཡིན་པའི་དཔེ་བཞིའི་དང་པོ། དབང་གསུམ་པའི་དུས་སུ་མྱོང་བའི་ཡེ་ཤེས་བརྗོད་
བྲལ་དང་། གཉིས་པ་གསང་བའི་སྙོམས་འཇུག་ཅེས་པ། རང་གིས་གསང་རྩ་ལས་རུང་དུ་
བྱས་པའི་ཡེ་ཤེས་དང༌། དཔེ་གསུམ་པ་ལོངས་སྤྱོད་ཀྱི་རླབས་ཞེས་པ། མགྲིན་པ་ན་རྩ་
གསུམ་གཤིབས་ནས་ཡོད་པའི་བདུད་རྩི་རྒྱུ་བ་དང་ཁྲག་རྒྱུ་བའི་རྩ་གཉིས་བོར་ནས། བར་
གྱི་རླུང་རྒྱུ་བའི་རྩ་གཉིས་མནན་པ་ལས་བྱུང་བའི་ཉམས་མྱོང་དང་། དཔེ་བཞི་པ་རྫོགས་
166



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས། །
རིམ་དཀྱིལ་འཁོར་འཁོར་ལོ་དངོས་སམ་ཡེ་ཤེས་ཀྱི་ཕྱག་རྒྱ་ལ་བརྟེན་པའི་ཉམས་མྱོང་
རྣམས། ཉམས་སུ་མྱོང་ལ་བརྗོད་དུ་མེད་པའི་དཔེ་དྲན་པ་དང་། དཔེ་དེ་བཞིན་དུ། སྣང་བ་
སེམས། གཟུང་འཛིན་གྱིས་སེམས་འཁྲུལ་པ་སྒྱུ་མ། གཟུང་འཛིན་གྱིས་མ་བསླད་པའི་
སེམས་གསལ་རིག་བདེན་སྟོང་དུ་གཏན་ལ་ཕབ་ནས། གསལ་སྟོང་ཟུང་འཇུག་ལྷན་སྐྱེས་
ཡེ་ཤེས་ཉམས་སུ་མྱོང་ཡང་། བསམ་བརྗོད་ལས་འདས་པའི་དབྱིངས་རིག་དབྱེར་མེད་ལ་
མཉམ་པར་འཇོག་པའོ། །དེ་ལྟར་དཔེ་སུམ་ཅུ་རྩ་གཉིས་པོ་དེ་ནི་གང་ཟག་དབང་པོ་ཐ་མ་
ཞིག་རིམ་གྱིས་བློ་སྦྱོང་བའི་ཕྱིར་ཐོག་མར་ཡུལ་སྣང་སེམས་སུ་བསྒྲུབ། དེ་རྗེས་འཛིན་བྱེད་
སེམས་འཁྲུལ་པ་དེའང་སྒྱུ་མ་ལྟ་བུར་བསྒྲུབ། དེ་རྗེས་གཟུང་འཛིན་གཉིས་བྲལ་གྱི་སེམས་
དེའང་རྟེན་འབྲེལ་དང་བརྗོད་བྲལ་གཉིས་ཀྱི་སྒོ་ནས་རང་བཞིན་མེད་པར་བསྒྲུབ་པ་ཡིན་ལ།
སླར་ཡང་དཔེའི་གཙོ་བོ་བཞི་བཏུས་པས་ནི། གདུལ་བྱ་འབྲིང་གི་དབང་དུ་བྱས་ནས། དཔེ་
གཅིག་ལ་དཔེ་བཞི་ཆར་ཚང་བར་བྱས་ནས། དོན་བཞི་ཆར་གྱི་རྟོགས་པ་ཅིག་ཅར་དུ་
བསྐྱེད་པ་ཡིན་ཞིང་། སླར་ཡང་དཔེའི་གཙོ་བོ་གཅིག་བཏུས་པས་ནི། གང་ཟག་དབང་པོ་
རབ་ལ། དཔེ་གཅིག་ཁོ་ནས་དོན་བཞི་ཆར་གྱི་རྟོགས་པ་ཅིག་ཅར་བསྐྱེད་པར་མཛད་པའི་
གནད་འདི་གོ་དགོས་ཏེ། ལྟ་བའི་འགྲེལ་པར། ལྷན་སྐྱེས་རྟོགས་པའི་ཚེ་སེམས་དང་། སྒྱུ་
མ་དང་། རྟེན་འབྲེལ་དང་། བརྗོད་བྲལ་དུ་བསྒྲུབ་པའི་དཔེ་གཞན་བསྒོམ་མི་དགོས་ཏེ།
དཔེ་གཅིག་གིས་ཆོས་ཐམས་ཅད་བརྗོད་བྲལ་དུ་རྟོགས་པར་འགྱུར་རོ། །ཞེས་བཤད་
པས་སོ། །དེ་ཡང་རིམ་བཞིན་གདུལ་བྱ་འབྲིང་ལ་རྨི་ལམ། ཆུ་ཟླ། ས་བོན། དབང་པོའི་
བདེ་བ་ལྟ་བུའི་དཔེ་བཞི་བཏུས་ཏེ། རྨི་ལམ་ལྟ་བུ་ལ་རྨི་ལམ་དུ་སྣང་བ་ཅི་ཤར་བ་གཉིད་
ཀྱིས་བསླད་པའི་འཁྲུལ་སྣང་ཡིན་གྱི། ཕྱི་རོལ་ན་མ་གྲུབ་པས་སེམས་སུ་ཐག་ཆོད། རྨི་ལམ་
གྱི་སྣང་བ་ཐམས་ཅད་རྒྱུ་རྐྱེན་གྱི་ནུས་པ་ཚོགས་ཙམ་ལས་བྱུང་བའི་ཆ་ནས་སྒྱུ་མ་དང་། དེ་
ལྟ་བུའི་རྒྱུ་ལས་འབྲས་བུ་འབྱུང་ཞིང་རྒྱུ་འབྲས་བུར་འཕོས་པ་མེད་པས་རྟེན་འབྲེལ་དང་།
167



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྟེན་འབྲེལ་གྱི་གནད་དེ་ཉམས་སུ་མྱོང་ཡང་འདི་ལྟ་བུ་ཞེས་བརྗོད་པར་མི་ནུས་པས་བརྗོད་
བྲལ་ཏེ། དཔེ་རྨི་ལམ་ལ་བཞི་ཆར་ཚང་བའི་དཔེ་དྲན་དུ་གཞུག །དཔེ་དེ་བཞིན་དུ། ཆོས་
ཐམས་ཅད་སེམས་ཀྱི་རང་སྣང་ལ་ཤར་བས་སེམས་དང་། རྒྱུ་རྐྱེན་ཚོགས་པས་སྒྱུ་མ་དང་།
རྒྱུ་ལ་བརྟེན་ནས་བྱུང་ཡང་རྒྱུ་ཕྱི་མར་མ་འཕོས་པས་རྟེན་འབྲེལ་དང་། དེ་ལྟ་བུའི་གནད་
ཉམས་སུ་མྱོང་ཡང་བརྗོད་མ་ཤེས་པའི་དོན་ལ་ངེས་པ་དྲང༌། ངེས་པ་དྲངས་པའི་དོན་ལ་
འཛིན་མེད་དུ་བཞག་པས། དཔེ་བཞི་ཅིག་ཅར་ལས་དོན་བཞིའི་རྟོགས་པ་ཅིག་ཅར་དུ་སྐྱེས་
པའོ། །དེ་བཞིན་དུ་དཔེ་ཕྱི་མ་གསུམ་ལའང་། སེམས་ལས་གཞན་པའི་བྱེད་པ་པོ་མེད་པས་
སེམས་དང་། རྒྱུ་རྐྱེན་ཚོགས་པས་སྒྱུ་མ་སོགས་སྦྱར་རོ། ། །
གསུམ་པ་གང་ཟག་དབང་པོ་རབ་ལ་དཔེ་གཅིག་ཁོ་ནའི་སྟེང་དུ་གཏན་ལ་དབབ་
པ་ནི། གང་ཟག་རླུང་ལ་དབང་ཐོབ་པས་དངོས་སམ་ཡེ་ཤེས་ཀྱི་ཕྱག་རྒྱ་སོགས་ལ་བརྟེན་པ་
ནི་འོག་ནས་འབྱུང་ལ། འདིར་ཐུན་མོང་དུ་ལོངས་སྤྱོད་ཀྱི་རླབས་ལ་བརྟེན་པའི་ཉམས་ལེན་
གནད་དུ་བསྣུན་པ་ལ་མཚོན་ན། སྦྱོར་བ་གསུམ་ཚིག་ཙམ་མ་ཡིན་པར་སྔོན་དུ་བཏང་ནས།
དངོས་གཞི་ལུས་གནད་ལེགས་པར་བཅས། གྲོགས་དང་བཅས་པའམ་མེད་ཀྱང་རུང་སྟེ།
ལོངས་སྤྱོད་ཀྱི་རླབས་གཉིས་ཀྱི་སྒོ་ལེགས་པར་བསྡམས་པས། ཐོག་མར་རླུང་གི་རྒྱུ་བ་རྦད་
ཀྱིས་ཆད་པ་ལྟ་བུའི་ཚེ། གཞི་དུས་ཀྱི་འོད་གསལ་ལྟ་བུར་ཤར་འོང་ཡང་དྲན་པས་ཟིན་པར་
དཀའ། དེ་རྗེས་ངག་ཏུ་སྨྲ་མི་ཤེས་པའི་འཆར་སྒོ་ཇི་སྙེད་ཅིག་ཉམས་སུ་མྱོང་སྟེ། དེའི་ཚེ།
ཉམས་མྱོང་སྐྱེས་ནས་ལྟ་བ་དག་དང་བསྲེ། །ཞེས་པ་ལྟར། སྔར་ལྷན་སྐྱེས་གཉུག་མའི་ཡེ་
ཤེས་ངོ་སྤྲད་པའི་ཐོས་བསམ་གྱི་ལྟ་བ་དྲན་པར་བྱས་ཏེ། གཟུང་འཛིན་རྙོག་བྲལ་གྱི་སེམས་
རང་བཞིན་འོད་གསལ་དེའང་རྟག་བརྟན་བདེན་པས་སྟོང་པའི་སྟོང་པ་ཆེན་པོ། དེ་ཡང་ཆད་
སྟོང་མ་ཡིན་པའི་རང་བཞིན་འོད་གསལ་དང་ཟུང་དུ་འཇུག་པའི་གསལ་སྟོང་ཟུང་འཇུག་གི་
ལྟ་བ་དང་བསྲེས་ནས་མཉམ་པར་གཞག །དེ་ལྟར་ཡང་ཡང་གོམས་པས། མཐར་རོ་རྐྱང་གི་
168



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
རླུང་དབུ་མར་ཆུད་པའི་འོད་གསལ་རང་ངོ་ཤེས་པ་འབྱུང་སྟེ། དེའི་ཚེ་ཐོས་བསམ་གྱི་གོ་
ཡུལ་ཙམ་མ་ཡིན་པའི་རང་བཞིན་ལྷན་སྐྱེས་གསལ་སྟོང་ཟུང་འཇུག་འཁོར་འདས་དབྱེར་
མེད་ཀྱི་ལྟ་བ་ལ་བསྒོམས་པས་ཉམས་མྱོང་ཐོན། སྣང་བ་སེམས། སྒྱུ་མ། རྟེན་འབྲེལ།
བརྗོད་བྲལ་ཞེས་པའི་དཔེ་ལོགས་ན་མི་དགོས་ཏེ། གནད་དེས་སྒྲོ་འདོགས་བཞི་ཅིག་ཅར་
དུ་ཆོད་པ་ཡིན། དེ་ལྟར་ཡང་ལྟ་བའི་འགྲེལ་པར། ལྷན་སྐྱེས་རྟོགས་པའི་ཚེ་སེམས་དང༌།
སྒྱུ་མ་དང་། རྟེན་འབྲེལ་དང་། བརྗོད་བྲལ་དུ་བསྒྲུབ་པའི་དཔེ་གཞན་བསྒོམ་མི་དགོས་ཏེ།
དཔེ་གཅིག་གིས་ཆོས་ཐམས་ཅད་བརྗོད་བྲལ་དུ་རྟོགས་པར་འགྱུར་རོ། །ཞེས་བཤད་
པས་སོ། །དེས་ན་གནད་དེ་ལ་དཔེ་དྲན་པ། དཔེ་དོན་བསྲེ་བ། བསྲེས་ནས་མཉམ་པར་
གཞག་པ་སུམ་ཆར་ཆབས་ཅིག་ཏུ་ཚང་བ་ཡིན་པས། དེ་ཕན་ཆད་ཀྱི་ཉམས་ལེན་མཉམ་
གཞག་ཐམས་ཅད་དུ་ལྟ་བ་འདི་བསྲེས་ནས་བསྒོམ། རྗེས་སྤྱོད་ཐམས་ཅད་དུ་ལྟ་བ་འདིའི་
རྩིས་ཟིན་པར་བྱས་ཏེ། དྲན་པ་མ་ཉམས་པ་ཞིག་གཅེས་སོ། །
ཡང་སྨྲས་པ། ཕྱི་ཡུལ་སྣང་སེམས་སུ་ཐག་ཆོད་ཀྱང་། །ནང་འཛིན་པ་རྩད་ནས་མ་
ཆོད་ན། །ཁོང་རྣམ་བདེན་ལྟ་བར་འཁྲུལ་གྱིས་དོགས། །སེམས་གཉིས་སྣང་འཁྲུལ་པ་དྲུང་
ཕྱུང་ཡང་། །གཤིས་གཉིས་མེད་བདེན་འཛིན་མ་ཆོད་ན། །གཞན་རྣམ་རྫུན་ལྟ་བར་ལུས་ཀྱི་
དོགས། །ཆོས་བདེན་མེད་ལྟ་བ་འུད་ཆེ་ཡང་། །སེམས་གསལ་བའི་རང་ས་མ་ཟིན་ན། །
ཡུལ་སྟོང་རྐྱང་གཡང་ལ་ལྷུང་གིས་དོགས། །དོན་སྨྲ་བསམ་བརྗོད་མེད་མ་ཤེས་ན། །བློ་
མཚན་འཛིན་ཞགས་པས་བཅིངས་ཀྱིས་དོགས། །སེམས་ཨུ་ཚུགས་རྣམ་རྟོག་བཀག་ཙ་ན། །
ཁོང་ཧྭ་ཤང་ལྟ་བར་སོང་གིས་དོགས། །སེམས་འོད་གསལ་རྟག་བརྟན་བདེན་གྲུབ་ལ། །
གྲོགས་སེར་སྐྱའི་འཛུམ་མདངས་རྒྱས་ཀྱིས་དོགས། །བློ་ཟག་ཆུང་སྨྲ་བ་མང་ཙ་ན། །རྗེ་
རྒྱལ་རྣམས་ཐུགས་དབྱིངས་བས་ཀྱིས་དོགས། །མ་བདག་མེད་མཁའ་འགྲོའི་གསང་བའི་
གཏམ། །དུས་ལན་གཅིག་མིན་པར་བསྒྲགས་པ་མཚང་། །ཁྱེད་གནས་གསུམ་དཔའ་བོ་
སྒྲ
169



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མཁའ་འགྲོ་རྣམས། །ཐུགས་མ་ཁྲོ་སྐྱོབ་པའི་ཕྲིན་ལས་མཛོད། །ཅེས་སོ། །དེས་ན་ལྟ་བའི་
འགྲེལ་པར། ཡང་དཔེ་བརྒྱད་གསུམ་ཉི་ཤུ་རྩ་བཞི་དང་། ཐུན་མོང་བའི་དཔེ་བཞི་སྟེ། ཉི་ཤུ་
རྩ་བརྒྱད་ལ་བརྟེན་ནས་སྐྱེས་པ་རྣམས་ནི་རྒྱུ་དུས་ཀྱི་ལྟ་བ་དུག་ཅན་ཞེས་བྱ་བ་ཡིན་ལ།
ཐུན་མོང་མ་ཡིན་པའི་དཔེ་གང་རུང་གཅིག་གམ། གཏུམ་མོ་ལ་སོགས་པ་ལ་བརྟེན་ནས་
སྐྱེས་པ་རྣམས་ནི་ལམ་དུས་ཀྱི་ལྟ་བ་དུག་མེད་དཔེའི་ཡེ་ཤེས་བྱ་བ་ཡིན་ལ། མཐོང་ལམ་
ཡན་ཆད་ནི་དོན་གྱི་ཡེ་ཤེས་བྱ་བ་ཡིན་ནོ། །ཞེས། དཔེ་ཉི་ཤུ་རྩ་བརྒྱད་ལ་བརྟེན་ནས་སྐྱེས་
པའི་ལྟ་བ་རྣམས་ལྟ་བ་དུག་ཅན་ཙམ་ཡིན་གྱི། དཔེའི་ཡེ་ཤེས་མིན་པར་བཤད་པ་ནི་སྤྱིར་
བཏང་བ་ཙམ་སྟེ། དམིགས་བསལ་ལ། སྔར་ལྷན་སྐྱེས་གསུམ་དུ་སེམས་ཐག་ཆོད་ཅིང་།
ལྟ་བའི་དུག་ཐོན་པའི་ལྟ་བ་འཁོར་འདས་དབྱེར་མེད་ཀྱི་རྩིས་ཟིན་པ་དང་། དེ་ལྟ་མིན་
ནའང་། འདིར་དཔེའི་སྟེང་དུ་ཉམས་མྱོང་ཞི་གནས་དང་འབྲེལ་བ་རྣམས་ནི། ལྟ་བ་དུག་
མེད་དཔེའི་ཡེ་ཤེས་ཕྱག་རྒྱ་ཆེན་པོ་ཅི་ནས་ཀྱང་ཡིན་པའི་ཕྱིར་རོ། །ཡང་ཐུན་མོང་མ་ཡིན་
པའི་དཔེ་ལ་བརྟེན་ནས་སྐྱེས་པ་རྣམས་དཔེའི་ཡེ་ཤེས་ཕྱག་ཆེན་ཡིན་ཞེས་བཤད་པའང་
དཔེ་དོན་ཚུལ་ལ་རག་ལས་ཏེ། ལོངས་སྤྱོད་རླབས་ལྟ་བུ་ཚིག་ཙམ་གྱི་དཔེ་བསྟན་པ་ཡིན་ན་
དཔེ་གཞན་དང་ཁྱད་མེད་ལ། སློབ་མ་དེ་ལ་ལོངས་སྤྱོད་རྦ་རླབས་ལག་ཐོག་ཏུ་ཉམས་སུ་
མྱོང་དུ་བཅུག་སྟེ། རྦ་རླབས་དེའི་སྟེང་དུ་གསལ་སྟོང་བརྗོད་བྲལ་གྱི་ཡེ་ཤེས་ངོ་འཕྲོད་པའི་
ལྟ་བ་དེ་ནི་དཔེའི་ཡེ་ཤེས་ཕྱག་ཆེན་ཡིན་པའི་ཕྱིར་རོ། །དབང་གསུམ་པའི་ཡེ་ཤེས་སོགས་
ལའང་དེས་མཚོན་ནོ། །
དེ་ལྟར་ཉམས་སུ་བླངས་པའི་གནད་གསུམ་གྱི་སྙིང་པོ་བསྡུས་པ་ནི། ཕྱི་རོལ་ཡུལ་
སྣང་སེམས་སུ་ཐག་ཆོད་ཅིང་། །འཛིན་བྱེད་སེམས་དེའང་སྒྱུ་མ་ལྟ་བུར་མཐོང་། །རྟེན་
འབྲེལ་བརྗོད་བྲལ་རང་མཚང་རིག་པའི་མོད། །གནས་ལུགས་བདེན་མེད་རྟོགས་པར་བྱིན་
གྱིས་རློབས། །ཞེས་པའོ། །དེ་དག་ཀྱང་རེ་རེ་ནས་དཔྱོད་ལྡན་ཡིད་ཆེས་པར་བྱ་བའི་ཆེད་དུ་
17)



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
སྙིང་པོ་བསྡུ་བ་ནི། ཡིད་ཆེས་ལུང་རིགས་མན་ངག་ཟབ་མོའི་བཅུད། །ཕྱི་རོལ་ཡུལ་སྣང་
སེམས་སུ་རང་ངོ་འཕྲོད། །ཕྱི་ནང་ནད་གདོན་བགེགས་ཀྱི་ཆོ་འཕྲུལ་ལ། །འཇིགས་མེད་རི་
ཁྲོད་ཟིན་པར་བྱིན་གྱིས་རློབས། །རྫས་སྔགས་ཀྱིས་བསླད་པ་སྒྱུ་མའི་འཕྲུལ། །ཡུལ་རྟ་
གླང་ཡུལ་ཅན་འཁྲུལ་པའི་སེམས། །བློས་བདེན་པར་གཟུང་ཡང་ཡུལ་གྱིས་བསླུས། །
སེམས་འཁྲུལ་སྣང་འཇིག་པར་བྱིན་གྱིས་རློབས། །རྒྱུ་འཕོས་པ་མིན་ཡང་རྒྱུ་ལ་བརྟེན། །
ཆོས་རྟེན་འབྲེལ་སྐྱེ་འགག་མེད་པའི་གནད། །རྗེ་ཐུབ་པའི་སྙིང་གཏམ་ཡིད་ལ་ཤར། །
གཤིས་བདེན་མེད་རྟོགས་པར་བྱིན་གྱིས་རློབས། །ཆོས་གཉུག་མ་ལྷན་སྐྱེས་ཡེ་ཤེས་འདི། །
རང་རང་གསལ་རང་རིག་མ་གཏོགས་པར། །ཁོང་གཞན་གྱིས་སྨྲ་བསམ་ཡུལ་ལས་འདས། །
གནད་འཁྲུལ་མེད་རྟོགས་པར་བྱིན་གྱིས་རློབས། །བློ་རིམ་གྱིས་སྦྱང་བའི་གདུལ་བྱ་ལ། །
སེམས་སྒྱུ་མ་རང་བཞིན་མེད་པ་གསུམ། །སེམས་རྟོགས་པ་རིམ་གསུམ་གོང་དུ་འཕར། །
དཔེ་རིམ་བཞིན་དྲན་པར་བྱིན་གྱིས་རློབས། །བློ་འབྲིང་པོའི་གདུལ་བྱ་སྐལ་བཟང་ལ། །
དཔེ་གཅིག་ལ་དཔེ་བཞིའི་དྲན་པ་ཤར། །སེམས་སྒྱུ་མ་རྟེན་འབྲེལ་བརྗོད་བྲལ་བཞི། །དུས་
ཅིག་ཅར་རྟོགས་པར་བྱིན་གྱིས་རློབས། །བློ་ཡང་རབ་སྦྱངས་པའི་འཕྲོ་ཅན་ལ། །དཔེ་
གཅིག་ལ་ཉམས་མྱོང་ཤར་བའི་མོད། །དོན་རྣམ་བཞིར་སྒྲོ་འདོགས་ཅིག་ཅར་ཆོད། །ཁོང་
རྒྱལ་བས་བསྡིགས་ཀྱང་འཕྲིག་མི་ཟ། །བགེགས་ལོག་འདྲེན་འཁྲུགས་ཀྱང་དཔའ་མི་ཞུམ། །
བདུད་འཆི་བདག་ལྷགས་ཀྱང་བྲོད་པ་སྐྱེ། །ཆོས་ཟབ་དོན་འདི་འདྲ་བླ་མའི་དྲིན། །གཤིས་
ཕྱག་ཆེན་རྟོགས་པར་བྱིན་གྱིས་རློབས། །ཞེས་སོ། །
༈ གསུམ་པ་རྒྱུད་གསུམ་གྱི་སྒོ་ནས་ཤིན་ཏུ་རྒྱས་པར་བཤད་པ་ལ་གསུམ། ཀུན་
གཞི་རྒྱུ་རྒྱུད། ལུས་ཐབས་རྒྱུད། ཕྱག་རྒྱ་ཆེན་པོ་འབྲས་བུའི་རྒྱུད་དོ། །དེའང་། ལྷན་སྐྱེས་
གསུམ་གྱི་སྐབས་སུ། གཉུག་མ་ལྷན་སྐྱེས་གསལ་སྟོང་ཟུང་འཇུག་གསུམ་པོ་དེ་ལ་རྒྱུ་ལམ་
འབྲས་གསུམ་དུ་ཕྱེ་ནས། གཉུག་མའི་སེམས་ལ་ངོ་སྤྲོད་དང་སེམས་ཐག་གཅད། ཉམས་
17 1



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བླང་གསུམ་གྱི་སྐབས་སུ། སེམས་དང་སྒྱུ་མ་རང་བཞིན་མེད་པ་གསུམ་དུ་ཕྱེ་ནས། གསལ་
སྟོང་ཟུང་འཇུག་གསུམ་ལ་རིམ་བཞིན་སོ་སོར་བོགས་དབྱུང་། འདིར་ཀུན་གཞི་རྒྱུ་རྒྱུད་
ཀྱིས་རྒྱུ་ལྷན་སྐྱེས་གསུམ་རྒྱས་པར་བཤད། ལུས་ཐབས་རྒྱུད་ཀྱིས་ལམ་ལྷན་སྐྱེས་གསུམ་
རྒྱས་པར་བཤད། ཕྱག་ཆེན་འབྲས་བུའི་རྒྱུད་ཀྱིས་འབྲས་བུ་ལྷན་སྐྱེས་གསུམ་རྒྱས་པར་
བཤད་པ་ཡིན་ནོ། །དེའི་དང་པོ་ཀུན་གཞི་རྒྱུ་རྒྱུད་ནི། རྩ་བར། རྒྱས་བཤད་ཐོག་མར་ཀུན་
གཞིའི་རང་བཞིན་དང་། །རྟེན་དང་བརྟེན་ཚུལ་རྒྱུ་དང་རྩ་བ་དང༌། །འབྲེལ་ཚུལ་སྣང་བ་
གསུམ་པོ་དྲན་པ་ཡིས། །ལུས་དང་སེམས་ལ་འཁོར་འདས་ཚང་ཚུལ་ལོ། །ཞེས་པ་ལྟར།
གཞི་དུས་གཉུག་མ་ལྷན་སྐྱེས་ཀྱི་ཡེ་ཤེས་ངོ་སྤྲད་ཟིན་པ་དེ་ཉིད་དོན་ཚན་བདུན་གྱི་སྒོ་ནས་
ཞིབ་ཏུ་བཤད་པ་སྟེ། །དང་པོ་ཀུན་གཞི་རྒྱུ་རྒྱུད་དམ། ལྷན་སྐྱེས་ཡེ་ཤེས་དེའི་ངོ་བོ་ནི། ལྟ་
བའི་འགྲེལ་པར། སེམས་ཉིད་འཁོར་བ་དང་མྱ་ངན་ལས་འདས་པ་གཉིས་ཀའི་རྒྱུར་གྱུར་པ།
རིས་སམ་ཕྱོགས་སུ་མ་ལྷུང་བ། གནས་སྐབས་ཀྱི་དུ་མར་སྣང་བ་ཙམ་མོ་ཞེས་དང་། ཀུན་
གཞིའི་ཡིག་ཆུང་དུ། སེམས་མྱོང་རིག་བྱེ་བྲག་ཏུ་མ་ཕྱེ་བ། རིས་སམ་ཕྱོགས་སུ་མ་ཆད་པ།
ཐབས་རིག་པ་གསལ་ལ་མ་འགགས་པ། ངོ་བོ་སྟོང་པ་ཉིད་ལ་ཀུན་གཞི་ཞེས་བྱའོ། །ཅིའི་
ཕྱིར་ཀུན་གཞི་ཞེས་བྱ་ཞེ་ན། འཁོར་འདས་གཉིས་ཀའི་གཞིར་གྱུར་པའོ། །ཞེས་གསུངས་ལ།
དེ་དག་གི་དོན་སློབ་བཤད་བརྒྱུད་པ་འདི་དག་གི་ལུགས་ལ། ཀུན་གཞི་རྒྱུ་རྒྱུད་ཁྱད་ཆོས་
བདུན་ལྡན་དུ་འཆད་དེ། ངོ་བོ་ལྷན་སྐྱེས་ཡེ་ཤེས། འཁོར་འདས་ཀུན་གྱི་གཞིར་གྱུར་པ།
མྱོང་རིག་བྱེ་བྲག་ཏུ་མ་ཕྱེ་བ། ཐབས་རིག་པ་གསལ་ལ་མ་འགགས་པ། གནས་སྐབས་ཀྱི་
ཅིར་ཡང་འཆར་དུ་རུང་བ། རིས་སམ་ཕྱོགས་སུ་མ་ལྷུང་བ། རང་བཞིན་སྟོང་པ་ཡིན་པའོ། །
དང་པོ་ངོ་བོ་ནི། རང་བཞིན་ལྷན་ཅིག་སྐྱེས་པའི་ཡེ་ཤེས་ཏེ། སློབ་དཔོན་རིན་པོ་ཆེས་
ལུང་འདི་ཉིད་དང་ཞིབ་ཏུ་སྦྱར་བ་ལས། ལུས་ལ་ཡེ་ཤེས་ཆེན་པོ་གནས། །ཞེས་སོགས་བློ་
ཀ་གཅིག་གིས་ཀུན་གཞི་རྒྱུ་རྒྱུད་རིག་པ་འདི་ཉིད་དང་། དེ་ཡང་རྟེན་གཞི་དང་གྲུབ་སྡེ་
172



ནའ་འབྲངས5
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས། །
གཅིག་པར་གསལ་བར་བསྟན་ཏེ། མེ་ཏོག་དང་མེ་ཏོག་གི་དྲིའི་དཔེས་ཀྱང་ཤེས་པར་བྱའོ། །
ཞེས་བཤད་པས་སོ། །གཉིས་པ་འཁོར་འདས་ཀུན་གྱི་གཞིར་གྱུར་པ་ནི། འདི་རྟོགས་པ་
ལས་མྱང་འདས་དང་། མ་རྟོགས་པ་ལས་འཁོར་བར་འབྱུང་བས་ཏེ། འདི་ཉིད་འཁོར་བ་
ཞེས་བྱ་སྟེ། །འདི་ཉིད་མྱ་ངན་འདས་པ་ཉིད། །ཅེས་སོགས་སོ། །གསུམ་པ་མྱོང་རིག་བྱེ་
བྲག་ཏུ་མ་ཕྱེ་བའི་དོན་ནི། མྱོང་རིག་ཅེས་པས་རྟག་བརྟན་དང་། བེམས་པོ་དང་། ལྡན་མིན་
འདུ་བྱེད་སོགས་བཅད་ནས། ཤེས་པ་གསལ་རིག་གི་ཆ་ཉིད་དུ་བསྟན་ནོ། །བྱེ་བྲག་ཏུ་མ་
ཕྱེ་བ་ཞེས་པ་ནི། གསལ་རིག་ནང་ཚན་རྣམ་ཤེས་ཚོགས་བརྒྱད་ཉི་ཚེ་བར་མ་ལྷུང་བའོ། །
བཞི་པ་ཐབས་རིག་པ་གསལ་ལ་མ་འགགས་ཞེས་པའི་དོན་ནི། ཕྲ་བའི་མི་རྟག་པ་དུས་
གསུམ་གྱི་རྟོག་པས་མ་བསླད་པའི་མྱོང་རིག་སྐད་ཅིག་མ་ཉིད་དུ་བསྟན་ཏེ། སྟོང་པ་ཉིད་
རྟོགས་པའི་ཐབས་གསལ་བའི་ཆ་ཡིན་པས་ཐབས་ཤེས་དང་། གཉིས་སྣང་གི་རྙོག་མས་
དྭངས་པའི་རང་རིག་རང་གསལ་ཡིན་པས། རིག་པ་གསལ་ལ་མ་འགགས་པ། ཞེས་
བཤད་པ་ཡིན་པས་སོ། །འདིར་ཐབས་ཞེས་པ་ལ་འཁྲུལ་ནས་ཀུན་གཞི་རྒྱུ་རྒྱུད་འདི་ཐབས་
ཀུན་རྫོབ་བདེན་པ་ཡིན་གྱི། དོན་དམ་བདེན་པ་མིན་གསུངས་པ་ནི་ལུགས་འདིའི་གནད་མ་
དགོངས་པ་སྟེ། སྐབས་འདིར་དེ་ཉིད་གནས་ལུགས་ཆོས་དབྱིངས་དེ་བཞིན་ཉིད་དུ་ཁས་
ལེན་དགོས་པས་སོ། །ལྔ་པ་གནས་སྐབས་ཀྱི་ཅིར་ཡང་འཆར་དུ་རུང་བ་ཞེས་པའི་དོན་ནི།
ཀུན་གཞི་རྒྱུ་རྒྱུད་ལྷན་སྐྱེས་ཀྱི་ཡེ་ཤེས་དེ་དང་། དེ་ལ་སྒྲིབ་བྱེད་ལྷན་སྐྱེས་མ་རིག་པ་གཉིས་
ངོ་བོ་གཅིག་ལ། གནས་སྐབས་ཐ་དད་ཀྱང་ད་ལྟ་མ་རིག་པས་བསྒྲིབས་ནས་དེས་དབང་
བྱས་པ་ལྟ་བུར་ཡོད་པ་དེའི་སྟེང་ན་བག་ཆགས་སྣ་ཚོགས་གནས་པ་དེ། རྐྱེན་དང་ཕྲད་
སྟོབས་ཀྱིས་སྣང་བ་བདེ་སྡུག་དང་། གཟུགས་སྒྲ་སོགས་སྣ་ཚོགས་འཆར་བའོ། །དྲུག་པ་
རིས་སམ་ཕྱོགས་སུ་མ་ཆད་པ་ཞེས་པའི་དོན་ནི། ལྷན་སྐྱེས་མ་རིག་པ་དེ་ལ་ཡུལ་ཅན་
ཚོགས་བརྒྱད་དུ་ཕྱེ་ནས། ཡུལ་གཟུགས་སྒྲ་སོགས་ཀྱི་ཕྱོགས་སུ་ལྷུང་ཡང་། ལྷན་སྐྱེས་ཡེ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ཤེས་དེ་ནི་ཁོ་རང་རང་རིག་རང་གསལ་མ་གཏོགས་ཡུལ་སོ་སོའི་ཕྱོགས་སུ་མ་ལྷུང་ཞིང་།
དགེ་མི་དགེའི་རིས་སུ་མ་ཆད་པའོ། །བདུན་པ་རང་བཞིན་སྟོང་པ་ཞེས་པའི་དོན་ནི། དེ་ལྟ་
བུའི་ཀུན་གཞི་དེ་ཉིད་བདེན་པར་གྲུབ་པ་མ་ཡིན་པར། བདེན་པས་སྟོང་པ་ཡིན་ལ། བདེན་
པས་སྟོང་པའང་ཁོ་རང་གི་རྒྱུན་དེ་སེམས་ཅན་ནས་སངས་རྒྱས་ཀྱི་བར་དུ་ཅང་མེད་དུ་ཡལ་
དུ་མི་རུང་བས། གསལ་བའི་མདངས་རྒྱུན་འགག་མེད་དུ་གནས་པའོ། ། །
དེས་ན་ཀུན་གཞི་རྒྱུ་རྒྱུད་དེ་ལྟ་བུ་ཉམས་ཁྲིད་དུ་སྐྱོང་བའི་ཚེ། སྔོན་འགྲོ་བསྒོམ་པ་
གསུམ་སྔར་བཞིན། དངོས་གཞི་ཁྱད་ཆོས་བདུན་ལྡན་གྱི་ཀུན་གཞི་ཐོས་བསམ་གྱིས་གཏན་
ལ་ཕབ། ལྷན་སྐྱེས་འཁྲུལ་མ་འཁྲུལ་དྭངས་སྙིགས་སོ་སོར་ཕྱེ། གཉུག་མ་གསལ་སྟོང་ཟུང་
འཇུག་ངོས་ཟིན་ཙ་ན། དེའི་ངང་དུ་སེམས་འཛིན་མེད་དུ་ལྷུག་པར་བསྐྱང༌། རྗེས་དགེ་བ་
བསྔོ། མར་གྱུར་འགྲོ་ལ་སྙིང་རྗེ། འགྲོ་འཆག་ཉལ་འདུག་ཐམས་ཅད་དུ་ལྟ་བ་དེའི་དྲན་
འདུན་དང་མ་བྲལ་བར་བྱེད་པའོ། །གཉིས་པ་རྟེན་ནི། རྒྱས་པར་ན་ཕུང་ཁམས་སྐྱེ་མཆེད་
ཐམས་ཅད་དེ། བརྟག་གཉིས་ལས། དངོས་པོ་ཀུན་ལ་ཁྱབ་པའོ། །ཞེས་བཤད་པས་སོ། །
བསྡུ་ན་རིགས་པ་ལུས་རྟེན། ཕྲ་བ་དཀྱིལ་འཁོར་བཞི་སྟེ། ལུས་གནས་ལུས་ལས་མ་སྐྱེས་
པའོ། །ཞེས་བཤད་པས་སོ། །གསུམ་པ་བརྟེན་ཚུལ་ནི། མེ་ཏོག་དང་མེ་ཏོག་གི་དྲི་ལྟར་རྟེན་
དང་བརྟེན་པ་རོ་གཅིག་པའམ་རྫ་ས་གཅིག་པའི་ཚུལ་གྱིས་བརྟེན་ནོ། །ཁ་ཅིག་ལུས་བེམ་པོ་
དང༌། སེམས་རིག་པ་རྫས་གཅིག་པ་མི་འཐད་གསུང་བ་ནི་གནད་མ་ཟིན་པ་སྟེ། བེམས་པོ་
ཞེས་བྱ་བ་སེམས་ལས་ལོགས་ན་མེད་པའི་གནད་སྣང་བ་སེམས་སུ་སྒྲུབ་མ་ཤེས་པའི་སྐྱོན་
ཡིན་ལ། ཁ་ཅིག་དེ་གཉིས་རྫས་གཅིག་ན་ཤི་བའི་ཚེ་ལུས་སེམས་བྲལ་བ་མི་འཐད་ཅེས་པ་
ཡང་གནད་མ་ཟིན་པ་སྟེ། ཆུ་དང་འཁྱགས་རོམ་རྫས་གཅིག་ཀྱང་། དེ་ཞུ་བའི་ཚེ་འཁྱགས་
རོམ་མེད་ཀྱང་ཆུ་ཡོད་པ་དང་། ལྕགས་བསྲེགས་པ་རླུང་གིས་རེག་པའི་ཚེ། ལྕགས་ཀྱི་ཚ་བ་
ལོག་ཀྱང་ལྕགས་མི་ལྡོག་པ་བཞིན་ནོ། །འོན་ཀྱང་ཞིབ་ཏུ་དཔྱད་ན། ཤིན་ཏུ་ཕྲ་ཞིང་དྭངས་
174



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
པའི་རྟེན་དཀྱིལ་འཁོར་བཞི་དང་། བརྟེན་པ་རང་རིག་ཡེ་ཤེས་ནི་འབྲལ་མི་རུང་བར་
མངོན་ཏེ། འཆི་བའི་ཚེ་ཡང་རགས་པའི་རྟེན་དཀྱིལ་འཁོར་བཞི་ཐིམ་ཡང་། ཕྲ་ཞིང་ཕྲ་བ་
མ་ཐིམས་པ་དང་། བླ་མེད་བྱང་ཆུབ་ལ་རེག་པའི་ཚེ་ཡང་རགས་པའི་འགྲོས་ཐིམ་ནས། ཕྲ་
བའི་རྟེན་དང་བརྟེན་པ་སྐུ་ལྔར་གནས་གྱུར་པ་ཙམ་ཡིན་པས་སོ། །གནད་དེས་ན་དྭངས་
མའི་རྟེན་དཀྱིལ་འཁོར་བཞི་བརྟེན་པ་དང་ལྔ་ཆར་ལ་ཀུན་གཞི་རྒྱུ་རྒྱུད་ཅེས་མི་འདོགས་
པར་གསལ་ཏེ། ལུང་འདི་ཉིད་དང་སྦྱར་བའི་ཁ་སྐོང་ལས། དེ་ལྟར་རྟེན་ལུས་བསྟན་པ་ཉིད་
ཀྱིས་བརྟེན་པ་ཀུན་གཞི་དང་རོ་གཅིག་པས། རྟེན་དང་བརྟེན་པ་ཀུན་གཞི་རྒྱུ་རྒྱུད་དོ། །
ཞེས་གསལ་བར་བཤད་པས་སོ། །དེ་ལྟར་ན་སྲས་དོན་མ་ལས། རྟེན་དཀྱིལ་འཁོར་བཞི་པོ་
དེ་ལ་སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ། ཡེ་ཤེས་རྡོ་རྗེ་ཞེས་བཤད་པའང་ཕྲ་ཞིང་དྭངས་
པའི་དཀྱིལ་འཁོར་བཞི་ལ་ངོས་འཛིན་དགོས་ཏེ། གཞི་དུས་ཀྱི་སྙིང་པོ་ཀྱེ་རྡོ་རྗེ་ནི་བརྟེན་པ་
ལྷན་སྐྱེས་ཡེ་ཤེས་ལ་ངོས་འཛིན་དགོས་ཀྱི། གཉིས་སྣང་འཁྲུལ་བའི་སེམས་ལ་གཞག་ཏུ་
མི་རུང་བས་སོ། །བཞི་པ་རྒྱུ་ནི། ཀུན་གཞི་གཉུག་མ་ལྷན་སྐྱེས་རང་ངོ་མ་ཤེས་པར་ལྷན་
སྐྱེས་འཁྲུལ་བའི་མ་རིག་པ་ལངས། དེ་ལས་བདག་དང་བདག་གིར་འཛིན་པ་སོགས་
ལངས་ནས་འཁོར་བའི་རྒྱུ་བྱེད་ཅིང་། གཉུག་མའི་ཡེ་ཤེས་དེ་རྒྱུན་མི་འཆད་པས་ན་རྒྱུ་རྒྱུད་དེ།
དཔེར་ན་ཐག་ཁྲ་རང་ངོ་མ་ཤེས་པར་སྦྲུལ་དུ་འཁྲུལ་ནས་འཇིགས་སྐྲག་གི་སྡུག་བསྔལ་མྱོང་
བའི་ཚེ། ཐག་ཁྲ་སྦྲུལ་དུ་འཁྲུལ་པས་རྒྱུ་བྱས་ཀྱང་། ཐག་ཁྲ་དེས་རྒྱུ་བྱས་ཞེས་འཇོག་པ་ལྟ་
བུའོ། །དེ་བཞིན་དུ་དེ་ལྟ་བུ་རང་ངོ་ཤེས་པའི་ཐོས་བསམ་སྒོམ་གསུམ་རིམ་པས་ཉམས་སུ་
བླངས་པས་ཞི་བ་མྱང་འདས་ཀྱི་རྒྱུ་བྱེད་ཅིང་རྒྱུན་མི་འཆད་པས་ན། མྱང་འདས་ཀྱི་རྒྱུ་རྒྱུད་
དུ་ཡང་བཞག་གོ །ལྔ་པ་རྩ་རྒྱུད་ནི། ཤིང་ལྗོན་པའི་རྩ་བ་སྐྱོན་མེད་པ་ལས་ཡལ་ག་དང་།
ལོ་འདབ་དང་། མེ་ཏོག་དང་། འབྲས་བུ་སྣ་ཚོགས་བསྐྱེད་པ་དང་འདྲ་སྟེ། དེ་རང་ངོ་ཤེས་པ་
ལས་རྣམ་བྱང་ལྗོན་པའི་རྩ་བ་དང་། དེ་རང་ངོ་མ་ཤེས་པར་ལྷན་སྐྱེས་མ་རིག་པས་བསླད་པ་
175
༤
༤



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལས་འཁོར་བའི་ལྗོན་ཤིང་བསྐྱེད་པའི་རྩ་བ་བྱེད་པས་སོ། །དྲུག་པ་རྟེན་དང་བརྟེན་པའི་
འབྲེལ་ཚུལ་ནི། རྟེན་སེམས་ཀུན་གཞི་འདི་ལ་འཁོར་འདས་ཀྱི་ཆོས་ཐམས་ཅད་ཀྱི་བག་
ཆགས་སམ། ས་བོན་ཚང་ངོ་ཞེས་སྤྱིར་བསྟན་ནས། ཞིབ་ཏུ་ཕྱེ་ན། གཉུག་མ་ཀུན་གཞིའི་
སྟེང་ན་མྱ་ངན་ལས་འདས་པའི་ཆོས་ཀྱི་ས་བོན་ཚང་ལ། དེ་དང་གཉིས་སུ་དབྱེར་མ་ཕྱེད་
པའི་ལྷན་སྐྱེས་མ་རིག་པའི་སྟེང་ན་འཁོར་བའི་ཆོས་ཐམས་ཅད་ཀྱི་བག་ཆགས་དང་ས་བོན་
གནས་ཏེ། དེ་སད་བྱེད་ཀྱི་རྐྱེན་དང་ཕྲད་པ་ན་རྟེན་ལུས་ལ་རྩ་དང་ཡི་གེའི་རྣམ་པར་ཤར།།
དེ་རླུང་གིས་འཕེལ་ཞིང་རྒྱས་པ་ལས་ཁམས་དཀར་དམར་གྱི་རང་མདངས་ཁམས་གསུམ་
ཡུལ་དང་སྣང་བ་སྣ་ཚོགས་ལོངས་སྤྱོད་དུ་ཤར་བ་ཡིན་ནོ། །བདུན་པ་ལུས་སེམས་ལ་
འཁོར་འདས་ཀྱི་ཚང་བརྩི་བ་ནི། ནང་སེམས་ལས་ལོགས་ན་མེད་ཀྱང་། ཕྱི་ཡུལ་དག་མ་
དག་ན་གནས་ཚད་ནང་རྡོ་རྗེའི་ལུས་ལ་རྩ་ཡི་གེའི་ཚུལ་གྱིས་ཚང་། དེར་ཚང་ཚད་གསང་བ་
སེམས་ལྷན་སྐྱེས་རྣམ་གཉིས་ལ་བག་ཆགས་སམ་ས་བོན་གྱི་ཚུལ་དུ་ཚང༌། དེ་དག་སད་
བྱེད་ཀྱི་རྐྱེན་སོ་སོ་དང་ཕྲད། རྐྱེན་སོ་སོས་ཁ་བསྒྱུར་བ་ལས་འཁོར་འདས་གཉིས་ཀྱི་སྣང་
བ་འཆར་བ་ཡིན་པས་དེ་ལ་གཉིས། རྟེན་ལུས་ལ་ཚང་བརྩི་བ་དང་། བརྟེན་པ་སེམས་
འབའ་ཞིག་ལ་བརྩི་བའོ། །དང་པོ་ནི། འོ་ན་རྡོ་རྗེའི་ལུས་ལ་འཁོར་འདས་ཀྱི་བག་ཆགས་
དང་ས་བོན་རྩ་ཡི་གེའི་ཚུལ་གྱིས་ཚང་བར་ཇི་ལྟར་ཤེས་སྙམ་ན། ད་ལྟ་ལུས་འདི་ལ་རྩ་ཡིག་
ཏུ་རླུང་སེམས་འདུས་པའི་བྱེད་པས་མ་དག་པའི་སྣང་བ། ཉམས་ཀྱི་སྣང་བ། དག་པའི་སྣང་
བ་གསུམ་འཆར་བས་ཤེས་ཏེ། ལུས་འདི་ལ་རིགས་དྲུག་སོ་སོའི་རྩ་ཡིག་གནས་པ་དེ། དགེ་
མི་དགེའི་ལས་ཀྱིས་ཉེར་ལེན་དང་། འཆི་ཀ་མའི་ལས་ཀྱིས་ལྷན་ཅིག་བྱེད་རྐྱེན་དང་། རྩ་
ཡིག་སོ་སོར་རླུང་སེམས་འདུས་པའི་སད་བྱེད་ཀྱིས་རྐྱེན་བྱས་ཏེ། ཚེ་འཕོས་མ་ཐག་འགྲོ་བ་
དེ་དང་དེའི་བར་སྲིད་དང་སྐྱེ་སྲིད་ཀྱི་མ་དག་པའི་སྣང་བ་འཆར་བ་དང༌། ཚེ་མ་འཕོས་
བཞིན་དུ་ཡང་རྣལ་འབྱོར་ལམ་པ་ལ་རིགས་དྲུག་གི་རྩ་ཡིག་སོ་སོར་རླུང་སེམས་འདུས་པ་
176



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
ལས་རིགས་དྲུག་སོ་སོའི་སྣང་བ་ཉམས་སྣང་ལ་འཆར་བ་དང་། ཕྱི་དབྱིབས་ཀྱི་ཨ་དང་།
སྙིང་པོའི་ཨ་དང་། ཟུང་འཇུག་གི་ཧཱུྃ་སོགས་མྱ་ངན་ལས་འདས་པའི་རྩར་རླུང་སེམས་
འདུས་པ་ལས་དག་པའི་སྣང་བ་འཆར་བས་བསྙོན་མེད་དུ་གྲུབ་པ་ཡིན་ནོ། །གཉིས་པ་
སེམས་འབའ་ཞིག་ལ་ཡང་ཚང་སྟེ། འཁོར་བའི་ཆོས་ཐམས་ཅད་ལྷན་སྐྱེས་འཁྲུལ་པ་འདི་
ལ་མཚན་ཉིད་གསལ་བའི་ཚུལ་གྱིས་ཚང་། ལམ་གྱི་ཆོས་ཐམས་ཅད་ལྷན་སྐྱེས་མ་འཁྲུལ་
བའི་སེམས་ལ་བསྒོམ་པའི་ཡོན་ཏན་གྱི་ཚུལ་གྱིས་ཚང་། འབྲས་བུའི་ཆོས་ཐམས་ཅད་
འབྱུང་རུང་ནུས་པའི་ཚུལ་གྱིས་ཚང་བ་ཡིན་པས་སོ། །དེ་ལྟར་ཀུན་གཞི་རྒྱུ་རྒྱུད་ངོས་ཟིན་ཙ་
ན་ཐོས་བསམ་གྱིས་སྒྲོ་འདོགས་ཆོད་པ་ཡིན་ལ། སྒྲོ་འདོགས་གཅད་པའི་དོན་རྒྱུ་རྒྱུད་
གསལ་སྟོང་ཟུང་འཇུག་ངོས་གཟུང་། དྭངས་སྙིགས་ཕྱེ་ནས། རྣམ་རྟོག་གིས་མ་བསླད་པར་
བསྒོམས་པས། ཁྲིད་དུ་བསྐྱང་ཚུལ་ནི་སྔ་མ་བཞིན་ནོ། །
ཡང་སྨྲས་པ། དྭངས་མའི་དཀྱིལ་འཁོར་ཟག་མེད་དགའ་མའི་ཁྱིམ། །ལྷན་སྐྱེས་མ་
རིག་འགྲོན་པོ་དབྱིངས་སུ་ཡལ། །གཉུག་མ་ཀུན་གཞི་མཛའ་བོའི་འཛུམ་གྱིས་འཁྱུད། །
འབྲལ་མེད་བདེ་བས་མྱོས་པར་བྱིན་གྱིས་རློབས། །ཞེས་སོ། །གཉིས་པ་ལུས་ཐབས་རྒྱུད་
ལ་གསུམ། དབང་འཁོར་འདས་དབྱེར་མེད། ལམ་འཁོར་འདས་དབྱེར་མེད། ཉམས་མྱོང་
འཁོར་འདས་དབྱེར་མེད་དོ། །དང་པོ་ནི་གཞུང་ལས། ཐབས་ལ་སྨིན་བྱེད་དབང་དང་
ཉམས་མྱོང་སྟེ། །དང་པོ་དཀྱིལ་འཁོར་དབང་དང་དབང་རྫས་སོགས། །རེ་རེའང་གདན་
གསུམ་འཁོར་འདས་དབྱེར་མེད་དུ། །དཔལ་ལྡན་བླ་མའི་ཞལ་ལས་བླང་བར་བྱ། །ཞེས་པ་
ལྟར་དབང་བཞི་ལས། དང་པོ་ལའང་གསུམ། སྦྱང་གཞིའི་གདན་གསུམ། སྦྱོང་བྱེད་ཀྱི་
གདན་གསུམ། སྦྱངས་འབྲས་གདན་གསུམ་མོ། །འདི་དག་གི་གནད་ཤེས་པ་ལ་གདན་
གསུམ་ཞེས་པ་དེ་ངོས་ཟིན་དགོས་པས་དེའང་ཟུང་གསུམ་སྟེ། སངས་རྒྱས་དང་བྱང་ཆུབ་
སེམས་དཔའི་གདན། རིག་མ་དང་ལྷ་མོའི་གདན། ཁྲོ་བོ་དང་ཁྲོ་མོའི་གདན། སོ་སོར་
177



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཕྲལ་ན། སངས་རྒྱས་རིགས་ལྔའི་གདན། བྱང་ཆུབ་སེམས་དཔའ་ལ་བརྒྱད་དམ་དྲུག །
རིག་མ་ལ་བཞིའམ་ལྔ། ལྷ་མོ་དྲུག །ཁྲོ་བོ་བཅུ་དང་ཁྲོ་མོ་བཅུ། དེ་བཅུ་ལ་སྦྱང་གཞི་བཅུ་
ལས་མེད་པས་ཁྲོ་བོ་བཅུར་བྱས་ནས། གདན་དེ་ལ་སོ་གཉིས་སམ་སོ་བཞིར་འབྱུང་བ་
ཡིན་ནོ། །དེ་ལ་གདན་ཞེས་པ་དེ། ལྷའི་བཞུགས་གདན་ལྟ་བུ་མ་ཡིན་གྱི། གཞི་དུས་གྱི་ལྷ་
དེ་དང་དེའི་གདན་ནམ། རྒྱུའམ། ས་བོན་ནམ། རིགས་ལའང་གདན་ཞེས་བྱ། ལམ་དུས་
སུ་ལྷ་དེ་དང་དེར་བསྐྱེད་པ་དེ་ལའང་གདན་ཞེས་བྱ། འབྲས་དུས་སུ་གནས་གྱུར་པའི་
སངས་རྒྱས་རིགས་ལྔ། ཡུམ་ལྔ་སོགས་སོ་གཉིས་པོ་དེ་ལའང་སངས་རྒྱས་ཀྱི་གདན་སོགས་
སུ་འཇོག་པ་ཡིན་ལ། དེས་ན་སྦྱང་བྱ་མ་དག་པའི་ཕུང་པོ་ལྔ། འབྱུང་བ་ལྔ། ཕྱི་ནང་གི་སྐྱེ་
མཆེད་བཅུ་གཉིས། ཚིགས་ཆེན་བརྒྱད། སྤྱི་བོ་རྐང་མཐིལ་དང་བཅུ་སྟེ་སྦྱང་གཞི་སོ་གཉིས་
ཡོད་པའི་གནད་ཀྱིས། སྦྱོང་བྱེད་བསྐྱེད་རིམ་གྱི་ལྷ་ལའང་སོ་གཉིས། སྦྱངས་འབྲས་སངས་
རྒྱས་བྱང་སེམས་སོགས་ལའང་སོ་གཉིས་འབྱུང་བའི་གནད་དེ་ལྟར་ཡིན་ནོ། །དེས་ན་
སྦྱང་བྱ། སྦྱོང་བྱེད། སྦྱངས་འབྲས་ཀྱི་གནད་ཁྱད་པར་ཅན་དེ་གཟིགས་ནས། རྣལ་འབྱོར་
དབང་ཕྱུག་གིས་གདན་སོགས་སོགས་གསུམ་པ་བཞིས་རྒྱུའི་དབང་ཞེས་སྨིན་བྱེད་དབང་
ལ་གདན་གསུམ་ཚང་བའི་གནད་ཤེས་དགོས་པར་དངོས་སུ་བསྟན་ནས། ལྷ་བསྒོམ་པའི་ཚེ་
ཡང་གདན་གསུམ་འཁོར་འདས་དབྱེར་མེད་ཀྱི་ལྟ་བའི་གནད་ཤེས་དགོས་པར་བསྟན་པ་
ཡིན་ནོ། །
དེའང་སྙིང་པོར་དྲིལ་ན། གཞི་དུས་ཀྱི་ཕུང་པོ་ལྔ། འབྱུང་བ་ལྔ། སྐྱེ་མཆེད་བཅུ་
གཉིས། ཚིགས་ཆེན་བཅུ་སྟེ་སོ་གཉིས་ནི་སྦྱང་བྱ་འཁོར་བ་ཡིན་ལ། ལམ་དུས་ཀྱི་སྐུར་བྱེད་
ནམ་མཁའི་དཀྱིལ་འཁོར་གྱི་ལྷ་སོ་གཉིས། གང་དུ་དབང་བསྐུར་བའི་དཀྱིལ་འཁོར་གྱི་ལྷ་
སོ་གཉིས། དབང་རྫས་བུམ་པ། དབུ་རྒྱན། རྡོར་དྲིལ་སོགས་ཀྱི་ལྷ་སོ་གཉིས། རྡོ་རྗེ་སློས་
དཔོན་གྱི་ཕུང་ཁམས་སོགས་དང་། སློབ་མའི་ཕུང་ཁམས་སོགས་ལྷ་སོ་གཉིས་སུ་བསྐྱེད་
178



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
ཅིང་ངོ་སྤྲད་པ་དེ་དག་ནི་སྦྱོང་བྱེད་མྱང་འདས་ཞེས་བྱ་ལ། སྦྱོང་བྱེད་དེས་སྦྱང་བྱ་དེ་རྣམས་
སྦྱངས་ནས། སྦྱངས་པའི་ལག་རྗེས་ལྷ་སོ་གཉིས་ངོ་འཕྲོད་ཅིང་གསལ་བར་སེམས་ཟིན་
པའི་ཚེ། སྦྱོང་བྱེད་ཁོ་ན་ལས་སྦྱང་བྱ་དེ་རྣམས་རང་ཡལ་དུ་སོང་ནས་བྱེད་པ་ལ་སྦྱང་བྱ་
འཁོར་བ་དང་། སྦྱོང་བྱེད་མྱང་འདས་དབྱེར་མེད་ཅེས་མིང་བཏགས་ནས་གདན་གསུམ་
འཁོར་འདས་དབྱེར་མེད་ཀྱི་ལྟ་བ་ཐུན་མོང་བ་ཙམ་ཞིག་སྦྱོང་ཚུལ་དེ་ལྟར་བྱེད་པ་ཡིན་ནོ། །
ཐུན་མོང་མ་ཡིན་པ་ནི། བསྐྱེད་རིམ་རྟོག་པ་ཡིན་མོད་ཀྱི། །ཞེས་སོགས་ལྟར། སྦྱང་བྱ་ཐ་
མལ་སྣང་ཞེན་ནི་ངན་རྟོག་དང༌། སྦྱོང་བྱེད་གྱ་ནོམ་ལྷར་ཞེན་ནི་བཟང་རྟོག་ཙམ་ཡིན་ལ།
རྟོག་པ་གཉིས་སྣང་དེའི་རང་བཞིན་ལ་ཚུལ་བཞིན་ཡིད་བྱེད་ཀྱིས་དཔྱད་པས་གཞིག་པས།
རང་བཞིན་འོད་གསལ་ཞེས་པ་གསལ་བ་སེམས་ཀྱི་མཚན་ཉིད་ངོས་གཟུང་། དེ་བདེན་
སྟོང་དུ་གཏན་ལ་ཕབ། བདེན་སྟོང་དེའང་གསལ་བ་དང་ཟུང་འཇུག་ཏུ་ངོ་སྤྲད་དེ། ཟུང་
འཇུག་དེའི་ངང་དུ་ཡེངས་མེད་དུ་སྒྲིམ་གློད་རེས་འཇོག་ཏུ་བསྐྱང་བ་ནི་སློབ་བཤད་མན་ངག་
གི་གནད་དམ་པར་ཟུང་ཞིག །ལྟ་ཁྲིད་ཉམས་སུ་མྱོང་བའི་ཚེ་དེ་ཙམ་གྱིས་འཐུས་མོད། འོན་
ཀྱང་ཅུང་ཟད་སྤྲོས་ན། སྦྱོང་བྱེད་གདན་གསུམ་ཚང་ཚུལ་ལ། དངོས་སུ་ཚང་བ། རྣམ་དག་
གིས་ཚང་བ། བྱིན་གྱིས་རློབ་པ་ཕྲིན་ལས་ཀྱིས་ཚང་བ་གསུམ་ལས། སྐུར་བྱེད་ནམ་མཁའི་
དཀྱིལ་འཁོར་ལ་དངོས་སུ་ཚང་སྟེ། མདུན་གྱི་ནམ་མཁར་གཞལ་ཡས་ཁང་གི་དབུས་སུ་བེ་
ཌཱུརྱའི་ལྷ་སྣམ་རིམ་པ་གཉིས་སྟེང་མ་ལ་འདབ་བརྒྱད་ལྟེ་བ་དང་། ཕྱོགས་བཞིར་རིགས་ལྔ།
མཚམས་བཞིར་ཡུམ་བཞི་ནི་སངས་རྒྱས་དང་རིག་མའི་གདན། དེའི་ཕྱི་རིམ་ཕྱོགས་བཞིར་
བྱང་སེམས་གཉིས་གཉིས་ཏེ་བརྒྱད། མཚམས་བཞིའི་ཤར་ལྷོ་དང་བྱང་ཤར་དུ་ལྷ་མོ་གཉིས་
གཉིས། ལྷོ་ནུབ་དང་ནུབ་བྱང་དུ་ལྷ་མོ་རེ་རེ་སྟེ་དྲུག་ནི་སེམས་དཔའ་དང་སེམས་མའི་
གདན། ལྷ་སྣམ་འོག་མའི་ཕྱོགས་མཚམས་བརྒྱད། ལྷ་སྣམ་གྱི་འོག་དང་། སྟེང་གི་ནམ་
མཁའ་སྟེ་བཅུར་ཁྲོ་བོ་བཅུ་རང་འོད་ཀྱི་ཡུམ་དང་བཅས་པ་ནི་ཁྲོ་བོ་དང་ཁྲོ་མོའི་གདན་ཏེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཁྲོ་བོ་ཡབ་ཡུམ་གཅིག་ཏུ་བསྲེས་ནས་ལྷ་སོ་བཞི། དེའང་བྱང་སེམས་ལ་སྦྱང་བྱ་རྣམ་ཤེས་
བརྒྱད་དག་པས་བརྒྱད་དུ་བྱས་ལ། མིག་སོགས་དྲུག་དག་པས་དྲུག་ཏུ་བསྡུས་ན་ལྷ་སོ་
གཉིས་ཏེ་དངོས་སུ་ཚང་བའོ། །གང་དུ་བསྐུར་བའི་དཀྱིལ་འཁོར་ནི། བདེ་མཆོག་དང་
གསང་འདུས་ལྟ་བུ་ལ་དངོས་སུ་ཚང་། དགེས་རྡོར་ལྟ་བུ་ལ་དངོས་དང་རྣམ་དག་སོགས་ཅི་
རིགས་པས་ཚང་སྟེ། དབུས་དང་ཕྱོགས་བཞི་ལ་རིགས་ལྔའི་རྒྱས་བཏབ་པས་རིགས་ལྔ་
དངོས་སུ་ཚང་ལ། ཕུང་པོ་ལྔ་དག་པས་རྣམ་དག་གི་སྒོ་ནས་ཀྱང་ཚང་། མཚམས་མ་བཞིས་
འབྱུང་བཞི་དག་པས་རིག་མའི་གདན་ཚང་། ལྷ་མོ་ཕྱོགས་མ་བཞིས་ཕྱི་ནང་གི་སྐྱེ་མཆེད་
དག་པས་སེམས་དཔའ་དང་སེམས་མའི་གདན་རྣམ་དག་གི་ཆ་ནས་ཀྱང་ཚང་ལ། ལྷ་མོ་
བརྒྱད་ཆར་གྱིས་བཀྲ་ཤིས་པའི་བྱ་བ་དང་མཆོད་པའི་ལས་མཛད་པས། སེམས་དཔའ་དང་
སེམས་མའི་གདན་ཕྲིན་ལས་ཀྱི་སྒོ་ནས་ཀྱང་ཚང་ངོ༌། །ཕྱོགས་མ་བཞིས་དགུག་གཞུག་གི་
བྱ་བ་མཛད་པས་ཁྲོ་བོ་དང་ཁྲོ་མོའི་གདན་ཕྲིན་ལས་ཀྱི་སྒོ་ནས་ཚང་བ་ཡིན་ནོ། །དེས་ན་རྡོ་
རྗེ་སློབ་དཔོན་དང་སློབ་མ་གཉིས་སྦྱང་བྱ་སོ་གཉིས་ཚང་བའི་གནད་ཀྱིས་ཀྱང་ཤེས་
དགོས་ལ། ཁྱད་པར་སློབ་དཔོན། སློབ་མ། དཀྱིལ་འཁོར། དབང་རྫས་བཞི་སོ་སོར་
དངོས་སུ་ལྷ་རེ་རེ་བསྐྱེད་ཀྱང་དབང་བསྐུར་བའི་ཚེ་བྱིན་གྱིས་རློབས་པ་ཕྲིན་ལས་ཀྱི་སྒོ་
ནས་གདན་གསུམ་ཚང་བའི་གནད་དྲན་དགོས་ཏེ། རིགས་ལྔས་བུམ་པའི་ཆུས་དབང་
བསྐུར། ཕུང་པོ་ལྔ་ཡེ་ཤེས་ལྔར་བྱིན་གྱིས་བརླབས་པས་སངས་རྒྱས་ལྔའི་གདན་ཚང་།
རིག་མས་རྡོ་རྗེའི་གླུ་བླངས། འབྱུང་བ་ལྔ། ཚད་མེད་བཞི་བདེ་བ་ཆེན་པོ་དང་ལྔར་བྱིན་
གྱིས་བརླབས་པས་རིག་མ་ལྔའི་གདན་ཚང་། བྱང་སེམས་བརྒྱད་ཀྱིས་བཀྲ་ཤིས་ཀྱིས་
མངའ་གསོལ། རྣམ་ཤེས་བརྒྱད་དང་ནང་གི་སྐྱེ་མཆེད་དྲུག་གི་སྐྱོན་སྦྱངས། སེམས་དཔའ་
བརྒྱད་དམ་དྲུག་གི་གདན་ཚང་། ལྷ་མོ་དྲུག་གིས་མེ་ཏོག་གིས་ཆར་ཕབ་པ་སོགས་མཆོད་
པས་ཕྱིའི་སྐྱེ་མཆེད་དྲུག་གི་སྐྱོན་སྦྱངས། ལྷ་མོ་དྲུག་གི་གདན་ཚང་། ཁྲོ་བོ་བཅུས་བགེགས་
180



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
བསྐྲད། ཚིགས་ཆེན་བརྒྱད་སོགས་བཅུའི་སྐྱོན་སྦྱངས། ཁྲོ་བོ་དང་ཁྲོ་མོའི་གདན་ཚང་བ་ནི་
སྦྱོང་བྱེད་བུམ་དབང་གི་གདན་གསུམ་ཡིན་ལ། དེས་སྦྱང་བྱའི་གདན་སོ་གཉིས་སྦྱངས་པས།
སྦྱང་འབྲས་ཡེ་ཤེས་རང་སྣང་གི་ལྷ་སོ་གཉིས་མངོན་དུ་འགྱུར་བ་ཡིན་ལ། དེ་དག་ཀྱང་རང་
སེམས་སྐད་ཅིག་མ་གཅིག་གི་ཆོ་འཕྲུལ་དུ་གཏན་ལ་ཕབ། སྦྱང་གཞི་གཞི་དུས་ཀྱི་རང་
བཞིན་འོད་གསལ་དང་། སྦྱོང་བྱེད་ལམ་གྱི་རང་བཞིན་འོད་གསལ་དང་། སྦྱངས་འབྲས་
དག་པའི་རང་བཞིན་འོད་གསལ་གསུམ་དབྱེར་མེད་དུ་བསྲེས། དྭངས་སྙིགས་ཕྱེ་སྟེ། རྙོག་
བྲལ་གྱི་སེམས་རང་བཞིན་འོད་གསལ་རང་སོ་བཟུང་ནས་ལྷུག་པར་བསྐྱང་བ། གཞི་ལམ་
འབྲས་གསུམ་དབྱེར་མེད་དོན་སྨྲ་བ། །འཁོན་གྱི་རིགས་གཅིག་རྡོ་རྗེའི་སྲས་པོ་མཆོག །རྡོ་
རྗེ་འཛིན་པ་ཀུན་དགའ་རྒྱལ་མཚན་དཔལ། །བཟང་པོ་ལས་གཞན་དོན་མཐུན་སྨྲ་བ་སུ། །
ཞེས་ལུང་བསྟན་པ་དེའི་ཟབ་གནད་སྙིང་ལ་ཤར་བའོ། །དེ་བཞིན་དུ་གསང་དབང་ལའང་།
གང་དུ་བསྐུར་བའི་དཀྱིལ་འཁོར་རྩ་ཡི་གེའི་དཀྱིལ་འཁོར་ལའང་གདན་གསུམ་ཚང་སྟེ།
སྙིང་གའི་ཧཱུྃ་སོགས་ལྔ་དང་། ཨོཾ་དང་མཾ་སོགས་ལྔ་སངས་རྒྱས་དང་རིག་མའི་གདན། མིག་
སོགས་སུ་མི་སོགས་སམ་ཀཱི་སོགས་དྲུག་ཡུལ་དང་བཅས་པ་སེམས་དཔའ་དང་ལྷ་མོའི་
གདན། ཚིགས་ཆེན་བརྒྱད་སོགས་སུ་ཧཱུྃ་བཅུ་སོགས་ཁྲོ་བོ་དང་ཁྲོ་མོའི་གདན། དབང་རྫས་
བྱང་སེམས་ཡུངས་འབྲུ་ཙམ་ལའང་ཕུང་པོ་ལྔ། འབྱུང་བ་བཞི། སྐྱེ་མཆེད་བཅུ་གཉིས།
ཚིགས་བཅུ་སོགས་ཀྱི་དྭངས་མ་རྣམས་ལའང་སངས་རྒྱས་དང་རིག་མའི་གདན་སོགས་ཚང་
བས། གདན་གསུམ་ཚང་བའི་རྩ་ཡི་གེའི་དཀྱིལ་འཁོར་དུ། སྐུར་བྱེད་སློབ་དཔོན་གདན་
གསུམ་ཚང་བས། དབང་རྫས་གདན་གསུམ་ཚང་བའི་བདུད་རྩིའི་ཡེ་ཤེས་པ། བསྐུར་བྱ་
སློབ་མའི་བྱང་སེམས་དམ་ཚིག་པ་གདན་གསུམ་ཚང་བ་ལ་ཐིམ་པས། སྦྱང་བྱ་རང་བཞིན་
བརྒྱད་ཅུའི་རྟོག་པ་འགགས་པའི་གསལ་སྟོང་གི་ཏིང་འཛིན་ལ་མཉམ་པར་གཞག །སེམས་
ཀྱི་དྭངས་སྙིགས་ཕྱེ་སྟེ། གསང་དབང་གདན་གསུམ་འཁོར་འདས་དབྱེར་མེད་ཀྱི་ལྟ་བ་
182



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བསྐྱང་བའོ། །དེ་བཞིན་དུ་ཤེས་རབ་ཡེ་ཤེས་ལའང་གང་དུ་བསྐུར་བའི་དཀྱིལ་འཁོར།
དངོས་སམ་ཡེ་ཤེས་ཀྱི་ཕྱག་རྒྱའི་ཀུན་རྫོབ་བྱང་སེམས་ཀྱི་དཀྱིལ་འཁོར་ཞེས་པ། ཕུང་
ཁམས་སྐྱེ་མཆེད་སོགས་ཀྱི་དྭངས་མ་གདན་གསུམ་ཚང་བའི་དཀྱིལ་འཁོར་དུ། སློབ་དཔོན་
གདན་གསུམ་ཚང་བས། སློབ་མའི་བྱང་སེམས་གདན་གསུམ་ཚང་བ། ཕྱག་རྒྱའི་བྱང་
སེམས་གདན་གསུམ་ཚང་བ་ལ་དབབ་གཟུང་ཟློག་ཁྱབ་ཀྱི་སྦྱོར་བ་བསྟན་པ་བཞིན་ཉམས་
སུ་བླངས་པས་བདེ་བ་ཆེན་པོ་མཚོན་བྱེད་དཔེའི་ཡེ་ཤེས་ཤར་བའི་ཚེ། དབང་གསུམ་པའི་
སྦྱང་གཞི་སྦྱོང་བྱེད་གདན་གསུམ་འཁོར་འདས་དབྱེར་མེད་སྔ་མ་ལྟར་བསྐྱང་བའོ། །དབང་
བཞི་པ་ལའང་། དངོས་སམ་ཡེ་ཤེས་ཀྱི་ཕྱག་རྒྱ་པདྨ་ཅན་གྱི་དཀྱིལ་འཁོར་གསུམ་མམ།
དོན་དམ་བྱང་སེམས་གདན་གསུམ་ཚང་བའི་དཀྱིལ་འཁོར་དུ། བཞི་པ་རྣམ་ལྔ་གང་རུང་
བསྐུར་བས་བདེ་སྟོང་ཡེ་ཤེས་ཤར་བའི་ཚེ། སྦྱང་བྱ་སྦྱོང་བྱེད་དམ། གཞི་ལམ་འབྲས་གསུམ་
དབྱེར་མེད་ཀྱི་གནད་ཤེས་ནས་བསྐྱང་བ་ནི། བཞི་པ་འཁོར་འདས་དབྱེར་མེད་ཅེས་བྱའོ། །
ཡང་སྨྲས་པ། སྦྱང་གཞི་འོད་གསལ་གདན་གསུམ་ཚང་བའི་གཞི། །སྦྱང་བྱ་སྦྱོང་བྱེད་
གདན་གསུམ་ཚང་བའི་གནད། །ངོ་འཕྲོད་སྦྱངས་འབྲས་གདན་གསུམ་མངོན་འགྱུར་པའི། །
ཟབ་དོན་ལྟ་བ་འབྱོངས་པར་བྱིན་གྱིས་རློབས། །ཞེས་སོ། ། །
གཉིས་པ་ལམ་ལ། བསྐྱེད་རིམ་འཁོར་འདས་དབྱེར་མེད། རྫོགས་རིམ་འཁོར་
འདས་དབྱེར་མེད་གཉིས་ལས། དང་པོ་ནི། བསྐྱེད་པ་སྔོན་༡འགྲོ་རྟེན་༢དང་བསྐྱེད་༣ཆོག་
དང་། །ཁ་དོག་༤ཕྱག་(མཚན་རྣམ་༦འགྱུར་ཡན་༧ལག་བཅས། །རེ་རེའང་འཁོར་འདས་
དབྱེར་མེད་རང་བཞིན་དུ། །ལེགས་པར་བརྩེ་བའི་བསམ་པས་བཤད་པར་བྱ། །ཞེས་པ་
ལྟར། སྔོན་འགྲོ་འཁོར་འདས་དབྱེར་མེད་ནས། ཡན་ལག་འཁོར་འདས་དབྱེར་མེད་ཀྱི་
བར་བདུན་ཡོད་པས། དེ་དག་ལ་སྦྱང་བྱ་སྦྱོང་བྱེད་སྦྱོར་བའི་ཚེ། སྦྱང་བྱ་འཁོར་བ། སྦྱོང་
བྱེད་མྱང་འདས། སྦྱོང་ཚུལ་སྦྱོང་བྱེད་དེས་སྦྱང་བྱའི་སྣང་ཞེན་སྦྱངས་ནས་སྦྱོང་བྱེད་ཀྱི་
སྦྱོ



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
གསལ་སྣང་ཤར་བའི་ཚེ། སྦྱང་བྱ་སྦྱོང་བྱེད་སེམས་ཀྱི་རང་བཞིན་འོད་གསལ་དབྱེར་མེད་དུ་
བསྲེས། གསལ་སྟོང་ཟུང་འཇུག་ཏུ་ངོ་སྤྲད་དེ་བསྐྱང་བྱ་ཡིན་ལ། མཚོན་བྱ་མཚོན་བྱེད་སྦྱར་
བའི་ཚེ། མཚོན་བྱེད་འཁོར་བ། མཚོན་བྱ་མྱང་འདས། དེ་གཉིས་ཀྱི་སེམས་ཀྱི་རང་བཞིན་
འོད་གསལ་དབྱེར་མེད་དུ་བསྲེས་ནས་བསྐྱང་བ་ཡིན་ནོ། །དེའང་སྔོན་འགྲོ་ལ་སྦྱར་ན།
བསོད་ནམས་ཚོགས་གསག་གི་རྟེན་ཐུན་མཚམས་ཀྱི་ལྷ་དང་། ཚོགས་གསོག་པའི་ཞིང་ལྷ་
དགུ་དང་། ཚོགས་གསོག་ཚུལ་ཕྱག་མཆོད་བདུན་རྣམ་དག །སྡོམ་གཟུང་སོགས་ནི་སྦྱོང་
བྱེད་མྱང་འདས། ཚེ་ཐོག་མེད་ནས་བསགས་པའི་ལས་ཉོན་གསོག་པའི་རྟེན། གསོག་ཡུལ་
མ་དག་པ་རྣམས་སྦྱང་བྱ་འཁོར་བ་ཡིན་ལ། སྦྱང་བྱ་དེ་སྦྱོང་བྱེད་དེར་ཐིམ་པའི་གསལ་སྟོང་
ཟུང་འཇུག་ངོས་ཟིན་པ་ནི་ཚོགས་གསག་འཁོར་འདས་དབྱེར་མེད་ཅེས་བྱ་ཞིང་། ཚོགས་
གསག་དེས་ནི་བསྐལ་པ་གྲངས་མེད་གསུམ་དུ་ཚོགས་གསག་དགོས་པའི་ཚོགས་ཐམས་
ཅད་འདུམ་པ་ཡིན་ནོ། །ཡང་དངོས་གཞི་རྟེན་ལ་སྦྱར་ན། གཞལ་ཡས་ཁང་གྲུ་བཞི་སྒོ་བཞི་
རྒྱན་རྟ་བབས་སོགས་ནི་སྦྱོང་བྱེད་མྱང་འདས། མ་དག་པའི་སྣོད་ཀྱི་ཞིང་ཁམས་ནི་སྦྱང་བྱ་
འཁོར་བ། སྦྱང་བྱའི་སྣང་བ་སྦྱོང་བྱེད་ཀྱི་རྣམ་པར་གནས་གྱུར་པའི་སེམས་ཀྱི་རང་བཞིན་
འོད་གསལ་དྭངས་སྙིགས་ཕྱེད་པ་ནི་རྟེན་འཁོར་འདས་དབྱེར་མེད་ཅེས་བྱ་བ་སྟེ། དེས་བྱང་
ཕྱོགས་སོ་བདུན་གྱི་ལམ་མྱུར་དུ་བགྲོད་པར་བྱེད་པ་ཡིན་ནོ། །ཡང་མཚོན་བྱ་མཚོན་བྱེད་ལ་
སྦྱར་ན། ཞབས་གཡས་བརྐྱང་པ་ནི་མཚོན་བྱེད་འཁོར་བ་ཡིན་ལ། ཆོས་ཉིད་དེ་བཞིན་ཉིད་
རང་བཞིན་འོད་གསལ་ཀུན་ལ་ཁྱབ་པ་ནི་མཚོན་བྱ་མྱང་འདས་ཞེས་བྱ་ཞིང་། མཚོན་བྱ་
མཚོན་བྱེད་ཀྱི་རང་བཞིན་དབྱེར་མེད་དུ་བསྲེས་པ་ནི། རྣམ་འགྱུར་འཁོར་འདས་དབྱེར་
མེད་ཅེས་བྱ་བ་ཡིན་ནོ། །དེ་བཞིན་དུ་གཞན་རྣམས་ལ་ཡང་སྦྱང་བྱ་སྦྱོང་བྱེད་དང་། མཚོན་
བྱ་མཚོན་བྱེད་སྦྱོར་ཚུལ་ནི་ལྟ་བའི་འགྲེལ་པ་བཞིན་ཤེས་དགོས་ལ། ལྟ་བའི་གནད་བསྐྱང་
ཚུལ་ནི། སློབ་བཤད་ཟབ་མོའི་མན་ངག་འདིས་མཚོན་ནུས་པ་ཡིན་ནོ། །ཡང་སྨྲས་པ།
183



ཀྱི
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
བསྐྱེད་རིམ་སྔོན་འགྲོ་རྟེན་དང་བསྐྱེད་ཆོག་སོགས། །སྦྱང་བྱ་སྦྱོང་བྱེད་མཚོན་བྱ་མཚོན་
བྱེད་ལ། །འཁོར་འདས་དབྱེར་མེད་གཞི་ལམ་འབྲས་བུ་གསུམ། །གཅིག་ཏུ་བསྲེ་བའི་
ཉམས་ལེན་མཐར་ཕྱིན་ཤོག །ཅེས་སོ། །
གཉིས་པ་རྫོགས་རིམ་འཁོར་འདས་དབྱེར་མེད་ལ། རྫོགས་པ་ལུས་༡དང་ངག་༢
ཡིད་༣འཁོར་བ་ལ། །འབྲས་བུ་སངས་རྒྱས་ཡེ་ཤེས་ལེགས་རྫོགས་པར། །ཕན་ཚུན་རྒྱུ་དང་
འབྲས་བུའི་རྒྱས་བཏབ་ཅིང་། །རྟོགས་པ་དཔེ་ཡི་ཡེ་ཤེས་ངོ་སྤྲོད་བྱ། །ཞེས་པ་ལྟར། སྔོན་
འགྲོ་བསྒོམ་པ་གསུམ་བྱས་རྗེས། དངོས་གཞི་ལུས་རྫོགས་པ་རྩའི་དམིགས་པ། ངག་
རྫོགས་པ་ཡི་གེའི་དམིགས་པ། ཡིད་རྫོགས་པ་ཐིག་ལེའི་དམིགས་པ་སྟེ། མདོར་ན་ཁྱབ་
བྱེད་རླུང་དང་ཁྱབ་བྱ་གཏུམ་མོ་བཅོ་བརྒྱད་བསྒོམ་པ་དེ་ལྟ་བའི་རྒྱས་བཏབ་ནས་ཉམས་སུ་
ལེན་པ་སྟེ། དེའང་ལུས་རྩ་དང་། རྩ་ཡི་གེ་དང་། རྟེན་བྱང་སེམས། བརྟེན་པ་རྣམ་ཤེས་དང་
བཅས་པ་ནི་སྦྱང་བྱ་འཁོར་བ། དེ་དག་ལ་དམིགས་པའི་རླུང་དང་ཙཎྜ་ལཱིའི་རྣལ་འབྱོར་
སོགས་ནི་སྦྱོང་བྱེད་མྱང་འདས་ཡིན་ལ། དེ་ལྟ་བུའི་སྦྱང་བྱ་སྦྱོང་བྱེད་ཀྱི་དབྱིངས་དབྱེར་མེད་
དུ་བསྲེས། དེ་ལ་འབྲས་དུས་ཀྱི་ཡེ་ཤེས་ལྔ་དང་རིགས་ལྔ་སོགས་ཀྱི་རང་བཞིན་འོད་
གསལ་བསྲེས་པ་ནི་རྒྱུ་ལ་འབྲས་བུའི་རྒྱ་ཞེས་བྱ་ཞིང་། འབྲས་དུས་ཀྱི་ཡེ་ཤེས་ལྔ་སོགས་
ཀྱང་རྒྱུ་དུས་ན་རང་བཞིན་རྣམ་དག་གི་ཚུལ་གྱིས་བཞུགས་པ་ཡིན་གྱི། གཞི་དུས་ཀྱི་རང་
བཞིན་འོད་གསལ་ལས་ལོགས་པ་ཞིག་མེད་དོ་ཞེས་པ་ནི་འབྲས་བུ་ལ་རྒྱུའི་རྒྱས་བཏབ་པ་
ཡིན་པས། དེ་ལྟར་གནད་ཤེས་ན། གཉིས་སྣང་འཁྲུལ་བའི་སྐྱོན་གྱིས་མ་བསླད་པའི་ལྟ་བ་
ལ་མཉམ་པར་གཞག་སྟེ་བསྒོམ་པར་བྱ་བ་ཡིན་ནོ། །དེ་ལྟར་བསྒོམས་པས་ལྟ་བས་ཟིན་
པའི་ཞུ་བདེ་ལྷན་སྐྱེས་སམ་རང་བཞིན་ལྷན་སྐྱེས་ཀྱང་རུང་སྟེ། རང་བྱུང་ཡེ་ཤེས་སམ་དགའ་
བཞིའི་ཡེ་ཤེས་ཙམ་དུ་ཉམས་སུ་མྱོང་བ་དེ། ཚོགས་སྦྱོར་གྱི་སྐབས་འདིར་དཔེའི་ཡེ་ཤེས་སུ་
ངོ་སྤྲད་ནས་བསྐྱངས་ལ། མཐོང་ལམ་ཡན་ཆད་དོན་གྱི་ཡེ་ཤེས་སུ་ངོ་སྤྲད་ནས་བསྐྱང་བ་ནི།
184



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
རྟོགས་པ་དཔེ་ཡི་ཡེ་ཤེས་ངོ་སྤྲོད་བྱ། །ཞེས་བཤད་པའི་སྙིང་པོ་སྟེ། ལུགས་གཞན་གྱི་སྤྱོད་
ཡུལ་མ་ཡིན་ནོ། ། །
ཡང་སྨྲས་པ། རྩ་ཡི་གེ་ཐིག་ལེ་རྫོགས་པའི་རིམ། །རྒྱུ་འབྲས་བུ་ཕན་ཚུན་རྒྱས་
འདེབས་གནད། །ལམ་ལྟ་བ་ཟབ་དོན་སྙིང་པོ་ལོངས། །ཆོས་སློབ་བཤད་འབྱོངས་པར་
བྱིན་གྱིས་རློབས། །རྒྱུ་ཐོས་བསམ་ལྟ་བ་དུག་ཅན་དེ། །ཁོ་རང་ངོ་ཤེས་པས་རང་སར་ཡལ། །
གཞན་མཚན་བཅས་མཚན་མ་མེད་པར་གྲོལ། །སྐྱབས་ངོ་མཚར་ཆེའོ་ཚར་པ་རྗེ། །ཞེས་སོ། །
དེ་ནས་རྩ་བར། རྟོགས་པ་གོང་ནས་གོང་དུ་འཕེལ་འདོད་ན། །བསྐྱེད་རྫོགས་ཐུན་མོང་
ཆོས་དྲུག་དྲན་བྱ་ཞིང་། །དམ་ཚིག་བརྡ་སོགས་ལ་ཡང་ལེགས་སྦྱར་ཏེ། །དྲི་མ་མེད་པའི་བློ་
ཡིས་དཔྱད་པར་བྱ། །ཞེས་བཤད་པའི་དོན། ཐུན་མོང་ཆོས་དྲུག་ནི་ལོགས་སུ་འཆད་ལ།
ཁྲིད་དུ་དྲིལ་བའི་སྙིང་པོ་བསྡུས་ན། ལྟ་བའི་འགྲེལ་པར། གཏོར་མ་ལ་སོགས་པའི་བྱ་བ་
ཐམས་ཅད་ནི་སྣང་བ་ཡིན་ལ། རང་བཞིན་སྟོང་པའི་རྒྱས་བཏབ་ཅིང་ཟུང་འཇུག་ཏུ་ཉམས་
སུ་བླང་བ་སྟེ་མདོར་བསྡུས་པའི་ཚུལ་ལོ། །ཞེས་བཤད་པ་ལྟར། བསྐྱེད་རྫོགས་དམ་ཚིག་
གཏོར་མ་ལ་སོགས་པ་སྣང་བའི་ཆ་གསལ་བ་དང་། དེ་རང་བཞིན་གྱིས་མ་གྲུབ་པ་སྟོང་པ་
དང༌། དེ་གཉིས་དབྱེར་མེད་པ་ཟུང་འཇུག་ཏུ་ཉམས་སུ་ལེན་པ་ནི་ཐུན་མོང་བ་ཙམ་ཡིན་ལ།
ཐུན་མོང་མ་ཡིན་པ་ནི། བསྐྱེད་རིམ་རྟོག་པ་ཡིན་མོད་ཀྱི། །ཞེས་སོགས་དང་། འཁྲུལ་པ་
ཆོས་ཀྱི་དབྱིངས་ཉིད་དུ། །ཤེས་པས་རྟོག་པ་ཐམས་ཅད་ཀྱང་། །ཇི་ལྟར་བསྒོམས་ཀྱང་རྟོག་
མེད་ཉིད། །བཙལ་ཡང་འཁྲུལ་པ་ག་ལ་སྲིད། །ཅེས་ངོ་སྤྲོད་དུ་གསུངས་པ་ལྟར། བསྐྱེད་
རྫོགས་ནས་གཏོར་མའི་བར་གྱི་རྣལ་འབྱོར་གྱི་བར་དེ་དག་གཉིས་སྣང་འཁྲུལ་པ་ཙམ་ཡིན་
མོད་ཀྱི། གཉིས་སྣང་དེའི་རང་བཞིན་གདོད་མ་ནས་འཁྲུལ་པ་དག་པའི་ཆོས་ཉིད་རང་
བཞིན་འོད་གསལ་དུ་ཐག་གཅད། དེའང་བདེན་པས་སྟོང་པའི་སྟོང་ཉིད་དུ་གཏན་ལ་ཕབ།
དེ་ཡང་སྟོང་རྐྱང་མ་ཡིན་པར་ཟུང་འཇུག་རྙོག་མེད་དུ་ངོ་སྤྲད་ནས་བསྒོམས་པ་ནི། འཁྲུལ་
185



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མེད་བླ་མ་དམ་པའི་ཞལ་ལས་རྙེད་པའོ། །
ཡང་སྨྲས་པ། བློ་འཁྲུལ་སྣང་བདེན་པས་སྟོང་པ་ཡི། །ཆོས་ཟུང་འཇུག་མིང་གིས་
མགོ་འཁོར་བས། །གནད་འཁྱུགས་མེད་རྟོགས་པ་ཡིན་ནོ་སྙམ། །ཡིད་དད་ལྡན་སླུ་བར་
བྱེད་ན་མཚང་། །ཡིད་སྙིགས་མ་བརྩེགས་པའི་ཁང་རུལ་ནས། །མགྲོན་བསླུ་མེད་ཡེ་ཤེས་
རང་གསལ་རྙེད། །གྲོགས་རྣམ་རྟོག་འཁྱམས་པོས་མ་བསླད་པར། །དབྱིངས་གཅིག་ཏུ་
འདྲེས་པར་བྱིན་གྱིས་རློབས། །ཞེས་སོ། །
༈ གསུམ་པ་ཉམས་མྱོང་འཁོར་འདས་དབྱེར་མེད་ནི། འཁོར་བའི་ཉམས་ལ་བརྟེན་
ནས་ལོག་ལྟ་སྤོང་། །ལམ་གྱི་ཉམས་ཀྱིས་ཐེག་པ་གཅིག་ཏུ་བསྒྲུབ། །འབྲས་བུའི་ཉམས་
ཀྱིས་སྤྲོ་བ་མཆོག་ཏུ་འགྱུར། །ཆོས་ཀུན་ཚད་མ་བཞི་ཡིས་གཏན་ལ་དབབ། །ཅེས་པ་ལྟར།
སྔར་བཤད་པའི་བསྐྱེད་རྫོགས་བསྒོམས་པས། རྡོ་རྗེ་ལུས་ཀྱི་རིགས་དྲུག་གི་རྩར་རླུང་
སེམས་འདུས་པའི་ཚེ་རིགས་དྲུག་སོ་སོའི་ཉམས་ཤར་བ་ན། ཀྱེ་མ་ལུས་མ་འཕོས་བཞིན་དུ་
རྩ་ཡིག་གི་བྱེད་པས་ཉམས་དང་སྡུག་བསྔལ་འདི་ལྟར་འཆར་ན། ལུས་འཕོས་ནས་ལས་
ཀྱིས་ཁྲིད་པ་ན་རིགས་དྲུག་གི་སྡུག་བསྔལ་ཅིའི་ཕྱིར་མི་མྱོང་སྙམ་དུ། སྐྱེ་བ་སྔ་ཕྱི་མེད་པའི་
ལོག་ལྟ་སེལ་ཞིང་། ལས་འབྲས་ལ་ཡིད་ཆེས་རྙེད། ཡང་རྩ་ཡིག་ཏུ་རླུང་གི་ནུས་པས་ཐིག་
ལེ་འདུ་འཕྲོ་ལས་ཕྱི་ནང་གི་གྲུབ་མཐའ་སོ་སོའི་ལྟ་བ་བཟང་ངན་གྱི་ཉམས་ཤར་བ་ན། གྲུབ་
མཐའ་དང་ཐེག་པ་འོག་མའི་འཆར་སྒོ་འདི་དག་རླུང་སེམས་ཀྱི་བྱེད་པ་ཁོ་ནས་ཡིན་གྱི།
མཐར་ཐུག་ཐེག་པ་གཅིག་ཁོ་ན་ལས་མེད་སྙམ་དུ་མཐར་ཐུག་ཐེག་པ་གཅིག་ཏུ་ཐག་ཆོད།
ཡང་ཟུང་འཇུག་གི་ཧཱུྃ་དང༌། སྙིང་པོའི་ཨ། ཕྱི་དབྱིབས་ཀྱི་ཨ་སོགས་སུ་རླུང་སེམས་འདུས་
པའི་ཚེ། གསལ་སྟོང་ཟུང་འཇུག་རང་བྱུང་ཡེ་ཤེས་ཀྱི་ཉམས་ཤར་བ་ན། ད་ལྟ་ལམ་དུས་སུ་
བདེ་གསལ་མི་རྟོག་པ་འདི་ལྟ་བུ་འཆར་ན། འབྲས་དུས་སུ་ལྟ་ཅི་སྨོས་སྙམ་པ་དང་། ས་དང་
པོ་ནས་བཅུ་གསུམ་རྡོ་རྗེ་འཛིན་པའི་བར་གྱི་ས་ལམ་ཐམས་ཅད་གདན་ཐོག་འདི་ཉིད་དུ་
186



ང་སྣའ་བཟང་
ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
བགྲོད་པར་ནུས་སོ་སྙམ་དུ་འབྲས་བུ་མཆོག་ལ་སྤྲོ་བ་ཆེས་ཆེར་རྙེད་པར་འགྱུར་རོ། །དེ་
བས་དེ་ལྟར་སྐྱེས་པ་དེ་ནི་ཉམས་མྱོང་ཚད་མ་ཡིན་ལ། དེས་བླ་མ་ལ་མི་འཕྲོག་པའི་དད་པ་
སྐྱེ་བས་བླ་མ་དམ་པའི་གདམས་ངག་ཚད་མ། ཉམས་མྱོང་དེ་ཡང་བདེ་བར་གཤེགས་པའི་
བཀའ་ལས་བཤད་པ་བཞིན་མཐོང་བས་བཀའ་ཚད་མ། བཀའ་ལས་བཤད་པ་བཞིན་རྣལ་
འབྱོར་དབང་ཕྱུག་གི་གཞུང་ཆུང་ལས་ཀྱང་བཤད་པ་དེ་ལ་ཡིད་ཆེས་པས་བསྟན་བཅོས་
ཚད་མ་སྟེ། རང་གི་ཉམས་ལེན་འདི་ཚད་མ་བཞིས་ཡིད་ཆེས་པའི་ངེས་པ་གཏིང་ཚུགས་པ་
ཡིན་ནོ། །དེ་ལྟར་ན། ཉམས་མྱོང་སྐྱེས་ནས་ལྟ་བ་དག་དང་བསྲེ། །ཞེས་བཤད་པ་བཞིན།
ཉམས་མྱོང་སྐྱེས་པ་དེ་ལྟ་བ་འཁོར་འདས་དབྱེར་མེད་དང་བསྲེས་ནས་ཉམས་སུ་བླང་
དགོས་པ་ནི། ཐུན་མོང་དང་ཐུན་མོང་མ་ཡིན་པ་བསྲེ་ཚུལ་གོང་དུ་བསྟན་པ་བཞིན་ཉམས་
སུ་བླང་བར་བྱའོ། །ཡང་སྨྲས་པ། ཆོས་གསུང་ངག་གནད་ལ་ཆིག་དྲིལ་བྱས། །ཉམས་
འཁོར་འདས་སྣང་བ་ཅིར་ཡང་ཤར། །ཁོང་སངས་རྒྱས་ལ་ཉིན་འཁོར་བྱེད་དོ་སྙམ། །ཡིད་
དགའ་སྤྲོ་ཤར་བ་བླ་མའི་དྲིན། །ཞེས་སོ། །གསུམ་པ་འབྲས་བུའི་རྒྱུད་ནི། རང་བཞིན་རྒྱུ་ལ་
བསམས་ན་ལྷུན་གྲུབ་སྟེ། །མཐའ་ཡས་ཡོན་ཏན་ཚོགས་རྣམས་གནས་གྱུར་ཡིན། །དེས་ན་
ལྷུན་གྲུབ་གནས་གྱུར་མི་འགལ་ཏེ། །འདི་ནི་འབྲས་བུའི་འཁོར་འདས་དབྱེར་མེད་ཡིན། །
ཞེས་པ་ལྟར། གཞི་དུས་རང་བཞིན་འོད་གསལ་འདི་ཉིད་ལ་རང་བཞིན་གདོད་མ་ནས་དྲི་
མས་དག་ཀྱང་། ད་ལྟ་གློ་བུར་གཉིས་སྣང་གི་དྲི་མས་བསྒྲིབས་པ་ཡིན་ལ། གློ་བུར་གྱི་དྲི་མ་
བསལ་ན་སངས་རྒྱས་ཞེས་བྱ་བར་གནས་གྱུར་པས་ན། གཞི་དུས་རང་བཞིན་འོད་གསལ་
འདི་ཉིད་ལ་རང་བཞིན་རྣམ་དག་གི་སངས་རྒྱས་ཞེས་ཀྱང་བྱ། སངས་རྒྱས་ཀྱི་རྒྱུའམ་ས་
བོན་ཞེས་ཀྱང་བྱ་བས། རང་བཞིན་རྒྱུ་ལ་བསམས་ན་ལྷུན་གྲུབ་སྟེ། །ཞེས་གསུངས་པ་
ཡིན་ལ། ལམ་རིམ་གཉིས་སོགས་ཀྱིས་གློ་བུར་གྱི་དྲི་མ་བསལ་བ་ན། སྟོབས་བཅུ་སོགས་
འབྲས་དུས་ཀྱི་ཡོན་ཏན་ཐམས་ཅད་གནས་གྱུར་གྱི་ཚུལ་གྱིས་མངོན་དུ་འགྱུར་བས་ན།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མཐའ་ཡས་ཡོན་ཏན་ཚོགས་རྣམས་གནས་གྱུར་ཡིན། །ཞེས་བཤད་པ་ཡིན་ནོ། །དེས་ན་རྒྱུ་
རང་བཞིན་ལྷུན་གྲུབ་དེ་ལ་འཁོར་བ་དང་། འབྲས་བུ་གནས་གྱུར་དེ་ལ་མྱང་འདས་ཞེས་
བཏགས་ནས། གཞི་ལམ་འབྲས་བུའི་རང་བཞིན་འོད་གསལ་དེ་བཞིན་ཉིད་གསུམ་དབྱེར་
མེད་དུ་བསྲེས། རྣམ་རྟོག་རྐུན་པོས་མ་བསླད་པར་སལ་ལེ་ཧྲིག་གེ་མཉམ་པར་འཇོག་པ་ནི་
འབྲས་བུའི་འཁོར་འདས་དབྱེར་མེད་དམ། གཞི་ལམ་འབྲས་གསུམ་དབྱེར་མེད་ཀྱི་ཉམས་
ལེན་ཏེ། དེས་ན་ལྷུན་གྲུབ་གནས་གྱུར་མི་འགལ་ཏེ། །ཞེས་སོགས་དང་། རྒྱུད་ལས།
སེམས་ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་ཉིད་
བསལ་ན་སངས་རྒྱས་ཉིད། །ཅེས་དང་། བྱམས་པས། དེ་བཞིན་ཉིད་ནི་ཐམས་ཅད་ལ། །
ཁྱད་པར་མེད་ཀྱང་དག་གྱུར་པས། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་
སྙིང་པོ་ཅན། །ཞེས་བཤད་པ་རྣམས་གུང་འགྲིགས་པ་ཡིན་ནོ། །ཡང་ལྟ་བའི་འགྲེལ་པ་ལྟར་
ཅུང་ཟད་ཕྱེ་ན། ལམ་སྲོལ་འདི་ལ་རྟེན་དཀྱིལ་འཁོར་བཞི་ཡང་སེམས་ལས་ལོགས་ན་མེད་
པས་རྟེན་དཀྱིལ་འཁོར་བཞིའི་དྭངས་མ་དང་། བརྟེན་པ་ཡིད་ཀྱི་དྭངས་མའང་ལྡོག་ཆས་ཕྱེ་
བ་ཙམ་ཡིན་ལ། དེས་ན་རྩའི་དྭངས་མ་སྤྲུལ་སྐུ་རང་བཞིན་ལྷུན་གྲུབ། ཡི་གེའི་དྭངས་མ་
ལོངས་སྐུ། ཁམས་ཀྱི་དྭངས་མ་ཆོས་སྐུ། སྙིང་པོ་ཡེ་ཤེས་རླུང་ངོ་བོ་ཉིད་སྐུ། དེ་བཞི་གནས་
གྱུར་པ་ན་རྟེན་གནས་གྱུར་གྱི་སྐུ་བཞི་ཞེས་བྱ། བརྟེན་པ་ཡིད་ཀྱི་དྭངས་མ་རང་བཞིན་ལྷན་
སྐྱེས་དེའང་སྐུ་གསུམ་ལྷུན་གྲུབ་སྟེ། དེའི་གསལ་སྟོང་ཟུང་འཇུག་གསུམ་ལ་སྐུ་གསུམ་རང་
བཞིན་ལྷུན་གྲུབ་ཏུ་གནས་པ་ཡིན་ཞིང་། གནས་གྱུར་པ་ན་གསལ་བའི་ཆ་སྤྲུལ་སྐུ། སྟོང་པ་
ཆོས་སྐུ། ཟུང་འཇུག་ལོངས་སྐུར་གནས་གྱུར་ཞེས་གསུམ་དུའང་འབྱེད་དོ། །འཁོར་འདས་
དབྱེར་མེད་བསྐྱང་ཚུལ་ནི་སྔ་མ་བཞིན་ནོ། ། །
ཡང་སྨྲས་པ། གཞི་ལམ་འབྲས་གསུམ་ཆོས་དབྱིངས་འོད་གསལ་གསུམ། །དབྱེར་
མེད་བསྲེས་ཚེ་ལྷུན་གྲུབ་གནས་གྱུར་གཉིས། །འགལ་མེད་ཤེས་ནས་འབྲས་དུས་ལྟ་བའི་
188



ཁྲིད་ཡིག་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས་འཁོར་འདས་དབྱེར་མེད་ལྟ་བའི་སྐབས།
གནད། །སྟོན་བྱེད་བླ་མ་དམ་པས་བདག་སྐྱོངས་ཤིག །ཅེས་སོ། །
ཁྲིད་དེ་དག་གི་སྙིང་པོ་བསྡུས་པ་ནི། རྒྱུ་རྒྱུད་ཐབས་རྒྱུད་འབྲས་བུའི་རྒྱུད་གསུམ་ལ། །
གཞི་ལམ་འབྲས་གསུམ་འཁོར་འདས་དབྱེར་མེད་གནད། །གཞན་གྱིས་མ་སྤོབས་ཟབ་མོ་
སློབ་བཤད་ཀྱི། །སྦས་དོན་སྙིང་ལ་འཇུག་པར་བྱིན་གྱིས་རློབས། །ཞེས་པ་དེའོ། །
དེ་ལྟར་འཁོར་འདས་དབྱེར་མེད་ལྟ་ཁྲིད་ཉི་གཞོན་གསར་བའི་ཐིག་ཕྲེང་སྐལ་བཟང་
ཨུཏྤལ་གཞོན་ནུའི་ཁ་འབྱེད་ཅེས་བྱ་བ་སློབ་བཤད་བླ་མ་བརྒྱུད་པའི་གསུང་བཞིན་
མཚུངས་བྲལ་འདྲེན་པ་རྣམ་གསུམ་དང་། ཁྱད་པར་བཀའ་དྲིན་མཚུངས་པ་མེད་པ་བློ་
གསལ་རྒྱ་མཚོའི་ཞལ་གྱི་བདུད་རྩི་ལས་གསུང་ངག་སློབ་བཤད་ལ་ཡིད་ཆེས་རྙེད་པ་སློབ་
བཤད་འཛིན་པ་ཤཱཀྱའི་དགེ་སློང་རྡོ་རྗེ་འཛིན་པ་ཀླུ་སྒྲུབ་ཀྱིས། མང་མཁར་ཐུབ་བསྟན་དགེ་
འཕེལ་ཞེས་བྱ་བ་འཇམ་མགོན་ས་པཎྜི་ཏ་སྐྱེད་པའི་ཡུམ་ཆོས་ཀྱི་འབྱུང་གནས་ཀྱི་གཞལ་
མེད་ཁང་བཟང་དུ་ཀུན་འཛིན་ཞེས་པ་ས་ཕོ་བྱི་བའི་ལོ་ཟླ་བ་གཉིས་པའི་ཡར་ངོ་རྫོགས་པ་
གཉིས་པའི་ཚེས་ལ་གྲུབ་པར་སྦྱར་བ་དགེ་ཞིང་བཀྲ་ཤིས། འདིས་ཀྱང་སློབ་བཤད་ཟབ་
མོའི་བསྟན་པ་དར་ཞིང་། གསུང་ངག་རྩ་བརྒྱུད་བླ་མའི་བྱིན་རླབས་འཇུག་པའི་རྒྱུ་བསླུ་བ་
མེད་པར་གྱུར་ཅིག །མངྒལཾ།། །།



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
༄༅། །གསུང་ངག་སློབ་བཤད་སྔགས་ལམ་གྱི་ཁྲིད་རིམ་
ཉི་གཞོན་གསར་པའི་ཐིག་ཕྲེང་ལས་ཕྱི་
བསྐྱེད་རིམ་གྱི་ཁྲིད་བཞུགས་སོ། །
རྣམ་དཔྱོད་བློ་གྲོས་གསལ་བ་སྒེག་མོའི་གར། །སྙན་བརྒྱུད་རྒྱ་མཚོར་རོལ་པ་
དབྱངས་ཅན་ལྷའི། །གཉེན་གྱུར་འཇམ་མགོན་བླ་མ་རྡོ་རྗེ་འཆང་། །སྙིང་གི་པདྨར་འབྲལ་
མེད་བརྩེ་བས་སྐྱོངས། །ལྟ་བ་རབ་དྭངས་བདུད་རྩིའི་ཆུས། །ལྷན་སྐྱེས་འཁྲུལ་པའི་དྲི་མ་
བཀྲུས། །བསྐྱེད་རིམ་འཆི་མེད་གཞོན་ནུ་ཡི། །ལང་ཚོ་ངོམ་པ་འདི་ན་མཐོང་། །
ཞེས་བསྔགས་ནས། གོང་དུ་དེ་བཞིན་ཉིད་ཀྱི་དག་པ་ལྟ་ཁྲིད་ཐུན་མོང་མ་ཡིན་པ་
སྔོན་དུ་བཏང་ནས། འདིར་ལྷ་སོ་སོའི་དག་པ་ཕྱི་བསྐྱེད་རིམ་གྱི་ཁྲིད་བཤད་པར་བྱའོ། །
དེའང་ཇོ་ལྕགས་མ་ལས། དེ་ནས་སྒྲུབ་པ་ལ་འཇུག་པའི་སྔོན་དུ་བླ་མ་ལས་ལམ་དུས་ཀྱི་
དབང་བླངས་ཏེ་དམ་ཚིག་གསོ། བླ་མ་མི་བཞུགས་ན་བདག་ཉིད་སྒྲུབ་པའི་དཀྱིལ་འཁོར་
བྲིས་ཏེ་བདག་འཇུག་བྱ། མི་མཐུན་པའི་རྐྱེན་སྤངས་ནས་མཐུན་པའི་ཆས་འགྲིགས་པའི་ཚེ་
སྒྲུབ་པ་ལ་འཇུག་སྟེ། དེའང་བསྐྱེད་པའི་རིམ་པ་ལ་བརྟེན་ནས་བསྙེན་པ་བཞི་འབུམ་ལ་
སོགས་པ་ཅི་འགྲུབ་པ་བཟླ། དེའི་བཅུ་ཆ་ཞི་བའི་སྦྱིན་སྲེག་བྱ། ཞེས་གསུངས་པ་ལྟར།
ཐོག་མར་དམ་ཚིག་གསོ་བྱེད་ཐུན་མོང་བ་རྒྱུ་དབང་ལམ་བྱེད་ཀྱི་དབང་བསྐུར་དགོས་པས།
བརྒྱུད་པ་འདི་པས་བདག་མེད་མའི་དབང་མཛད། དེ་ནས་བསྐྱེད་རིམ་གྱི་བྱ་བ་བསྙེན་པ་
190



གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་ཕྱི་བསྐྱེད་རིམ་གྱི་ཁྲིད།
སྦྱིན་སྲེག་སོགས་གྲུབ་ན་བྱ་སྟེ། ཁྲིད་ལ་མེད་དུ་མི་རུང་བ་མིན་པས་ཕྱག་ལེན་ལ་མི་མཛད།
དེས་ན་ས་བཅད་གཉིས་པ་ལུས་ཐབས་རྒྱུད་ལ་དབང་བཞི་དང་རྗེས་སུ་འབྲེལ་པའི་ལམ་
བཞི་བསྒོམ་པ་ལ་གཉིས། བུམ་དབང་དང་འབྲེལ་བ་བསྐྱེད་རིམ་དང་། དབང་གོང་མ་དང་
འབྲེལ་བ་རྫོགས་རིམ་གྱི་ཁྲིད་དོ། །དང་པོ་བུམ་དབང་དང་འབྲེལ་བ་བསྐྱེད་རིམ་ལ་བདུན།
ལམ་བསྐྱེད་རིམ་བསྒོམ་པའི་ཚུལ། དེ་ལས་ལྟ་བ་ངོ་བོ་ཉིད་གསུམ་སྐྱོངས་བའི་ཚུལ། ལྟ་བ་
དེ་ལ་ཕྱག་ཆེན་ཡེ་ཤེས་ངོ་སྤྱོད་པའི་ཚུལ། ངོ་སྤྲོད་པ་དེ་སྤྱོད་པས་བོགས་དབྱུང་ཞིང་གྲུབ་
མཐའ་འཁོར་འདས་དབྱེར་མེད་སྙོགས་ནས་འབྲས་བུ་འགྲུབ་ཚུལ། གྲུབ་མཐའ་མ་སྙོགས་
ན་འདའ་ཀ་མའི་ཁྲིད། འདའ་ཀ་མ་མ་ཐེབས་ན་བར་དོའི་ཁྲིད། ལམ་གྱི་ཚོད་འཛིན་རྨི་
ལམ་དང་སྒྱུ་ལུས་ཀྱི་ཁྲིད་དོ། ། །
༈ དང་པོ་ལམ་བསྐྱེད་རིམ་བསྒོམ་པའི་ཚུལ་ལ་ཕྱི་ནང་བསྐྱེད་རིམ་གཉིས་ལས།
དང་པོ་ཕྱི་བསྐྱེད་རིམ་ལ་གསུམ། བསྐྱེད་རིམ་གྱི་བྱ་བ། བསྒོམ་བྱའི་དོན་ལ་ཐོས་བསམ་
གྱིས་སྒྲོ་འདོགས་གཅད་པ། བཅད་པའི་དོན་ལ་སེམས་འཛིན་པའོ། །དང་པོ་བསྐྱེད་རིམ་གྱི་
བྱ་བ་ལ། བརྒྱུད་པ་འདི་པས། ཁྲིད་ཀྱི་སྔོན་འགྲོར་སྐྱབས་སེམས་དང་། མཎྜལ། ཡིག་
བརྒྱ། བླ་མའི་རྣལ་འབྱོར་སོགས་གསག་སྦྱང་འབོགས་པར་མཛད་དེ། དེའི་ཚུལ་ནི་སྔ་མ་
བཞིན་ནོ། །གཉིས་པ་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅད་པ་ནི། རང་
རེའི་བརྒྱུད་པས་དབང་། དམ་ཚིག་ །བསྐྱེད་རིམ། རབ་གནས། སྦྱིན་སྲེག །དུས་ཐ་སོགས་
ཀྱི་རྣམ་བཤད་ཟིན་ཐུན་ཚིག་ཁྲིད་ལག་ཁྲིད་སོགས་ཕྱག་ལེན་མ་ཉམས་པར་མཛད་པ་དེ་
ཡིན་ནོ། །གསུམ་པ་བཅད་པའི་དོན་ལ་སེམས་འཛིན་པ་ལ་གཉིས། ང་རྒྱལ་ལ་བསླབ་པ་
དང༌། རྣམ་པ་ལ་བསླབ་པའོ། །དེ་གཉིས་ཀྱིས་རིམ་བཞིན་ཐ་མལ་གྱི་སྣང་ཞེན་གཉིས་
སྦྱང་ངོ་། །དང་པོ་ང་རྒྱལ་ལ་བསླབ་པ་ལ་གསུམ། འཇུག་རིམ། གནས་རིམ། ལྡང་རིམ་མོ། །
དང་པོ་འཇུག་རིམ་ནི། སྐྱབས་སེམས་ནས་ཡན་ལག་དྲུག་པ་བསྟོད་པ་རིན་འབྱུང་ཡན་ཆད།
-
-
,
-
-
-
191



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དྲག་ཅིང་གསལ་ལ་ཡུན་ཐུང་བ། བསྐྱེད་པའི་རིམ་པ་དག་ལ་གཅེས། །ཞེས་རྗེ་བཙུན་གྱིས་
གསུངས་པ་ལྟར། སྒོ་གསུམ་གྱི་འཇུག་པ་བསྒྲིམས་ཏེ་འདུན་པ་ཤུགས་དྲག་པོ། བྱིང་རྒོད་
ཀྱིས་མ་བསླད་པར་ཐད་སོའི་དམིགས་རྣམ་གསལ་བ། རྣམ་རྟོག་གཞན་གྱིས་བར་མ་ཆོད་
པར། སྐད་གདངས་ཆེ་ཆུང་འཚམས་པས་མྱུར་ཁྲིལ་ལེ་བ་ཞིག་བྱེད་པའོ། ། །
གཉིས་པ་གནས་རིམ་ནི། རང་ཉིད་ཕ་མ་འདི་ལྟ་བུ་ལས་སྐྱེས་པའི་ཐ་མལ་པ་ཡིན་
སྙམ་པའི་ཞེན་པ་བཟློག་པའི་ཕྱིར། དཀྱིལ་འཁོར་གསལ་བར་དམིགས་ཏེ། ཁྱད་པར་
མངོན་བྱང་ལྔ་ལས་རྒྱུ་རྡོ་རྗེ་འཛིན་པར་བསྐྱེད། དེ་ཞུ་བ་ཐིག་ལེར་གྱུར། ཞུ་བ་ལས་གླུས་
བསྐུལ་ཏེ་འབྲས་བུ་རྡོ་རྗེ་འཛིན་པར་བཞེངས། དེ་ལ་འབྲས་དུས་ཀྱི་སངས་རྒྱས་དངོས་ཀྱི་
རྒྱས་བཏབ་སྟེ། འབྲས་དུས་ཀྱི་ཀྱེ་རྡོ་རྗེ་དངོས་ཡིན་སྙམ་དུ་ང་རྒྱལ་ལ་བརྟན་པ་ཐོབ་སྟེ།
རྗེས་ཐོབ་ཏུའང་ཀྱེ་རྡོ་རྗེ་ཡིན་སྙམ་པའི་དྲན་འདུན་དུང་ངེ་བ་མ་བྱུང་གི་བར་དུ་ཐུན་བཞིར་
བཅད་དེ། ཐ་མལ་རྣམ་རྟོག་གིས་བར་མ་ཆོད་པར་ང་རྒྱལ་དེ་ལ་མཉམ་པར་གཞག་པ་ཡུན་
རིང་དུ་བསྐྱང་སྟེ། རྡོ་རྗེ་གུར་ལས། སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་
ཉིད་དུ་ངེས་པར་འགྲུབ། །ཅེས་བཤད་པས་སོ། །དེ་ལྟ་བུའི་ང་རྒྱལ་བརྟན་པའི་བསྐྱེད་རིམ་
དེ་ནི། བསམ་པ་སེམས་བསྐྱེད་དང་ལྟ་བ་འཁོར་འདས་དབྱེར་མེད་ཀྱིས་ཟིན་དགོས་ཏེ།
དེས་མ་ཟིན་ན་ཐུན་མོང་ཙམ་ལས་མཆོག་མི་འགྲུབ་པས་སོ། །དེ་བས་ན། ཞུས་ལན་
གསལ་བར། ལྟ་བ་ཡང་དག་བསམ་པས་བློ་སྦྱངས་ནས། །དེ་ནས་རིམ་གཉིས་ཏིང་འཛིན་
བསྒོམ་པར་བྱ། །ཞེས་པ་དང་། ངོ་སྤྲོད་རྩ་བར། རྒྱུ་དུས་ལྟ་བས་རབ་བརྒྱན་པའི། །བུམ་
དབང་བསྐྱེད་རིམ་ཐོག་མར་བསྒོམ། །ཞེས་དང་། འགྲེལ་པར། དེ་ལྟར་རྣམ་པར་རྟོག་པའི་
དབང་དུ་མི་འཆོར་བར་བྱས་ནས་གདོད་བསྐྱེད་རིམ་བསྒོམ་པར་བྱའོ། །ཞེས་པ་ལྟར་ང་
རྒྱལ་བརྟན་ནས་བསྐྱེད་རིམ་ལ་ལྟ་བའི་རྒྱས་བཏབ་སྟེ་བསྒོམ་པའི་གནད་བསྟན་པར་བྱའོ། །
དེའང་ང་རྒྱལ་བརྟན་ཙ་ན་ང་རྒྱལ་དེའི་རྒྱུན་མི་མཐུད་པར། ཡུལ་གང་ལའང་འཛིན་པ་མ་
192



གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་ཕྱི་བསྐྱེད་རིམ་གྱི་ཁྲིད།
ཞུགས་པར་བྱས། སེམས་ཧད་དེ་ཕྱད་དེ་བའི་ངང་དུ་སིམ་མེར་མཉམ་པར་འཇོག་པ་ནི་ཐུན་
མོང་བ་ཙམ་སྟེ། དེ་ལྟར་བསྐྱང་བ་ནི་ལུགས་གཅིག་གོ །
ཡང་ཐུན་མོང་མ་ཡིན་པའི་གནད་ནི། དེ་ལྟར་ལྷའི་རྣམ་པ་ས་ལེ་བ་དེའང་རང་
སེམས་ཀྱི་འཆར་སྒོ་ཙམ་ཡིན་གྱི། ཕྱི་རོལ་ལོགས་ན་མེད་ལ། དེའི་ཕྱིར་ཡུལ་ལྷར་སྣང་གི་
ཡུལ་ཅན་སེམས་ལ། སེམས་ཀྱིས་ནང་དུ་བལྟས་པས་རྟོག་པས་མ་བསླད་པའི་སེམས་ཀྱི་
མཚན་ཉིད་རང་བཞིན་འོད་གསལ་རང་སོ་བཟུང་སྟེ། དེའི་ངང་དུ་ཡེངས་མེད་དུ་མཉམ་
པར་གཞག་གོ །ཡང་རྟོག་པ་བུན་ནེ་བ་ལངས་ན། སླར་གསལ་བའི་སྟེང་དུ་སེམས་ལྷན་
ནེར་གཞག །གསལ་བ་དེའང་བདེན་པས་སྟོང་པའི་སྟོང་ཉིད་དུ་ཐག་གཅད་དེ། སྟོང་པ་
རང་སོ་བཟུང་ལ་དེའི་ངང་དུ་ལྷོད་ཀྱིས་གློད་ལ་གཞག །ཡང་སྟོང་པར་ཧད་ཀྱིས་སོང་ན་
གསལ་མདངས་ཀྱི་རྒྱས་བཏབ་སྟེ། སྟོང་ཉིད་གསལ་བའི་རྩི་དང་མ་བྲལ་བའི་ཟུང་འཇུག་
རང་བཞིན་འོད་གསལ་ལ་སེམས་ས་ལེ་ཧྲིག་གེར་མཉམ་པར་གཞག་པར་བྱའོ། །དེ་ལྟར་
བསྐྱངས་པས་རྟོག་པས་མ་བསླད་པའི་ལྷའི་རྣམ་པ་ས་ལེ་བ་ལ་སེམས་ཟིན་ན་ལྷ་སོ་སོའི་
དག་པ་ཞེས་བྱ། ལྷའི་རྣམ་པ་མི་གསལ་ཡང་རང་བཞིན་གསལ་སྟོང་ཟུང་འཇུག་གི་སྟོང་
པའི་ཆ་ལ་སེམས་ཟིན་ན་དེ་བཞིན་ཉིད་ཀྱི་དག་པ། ཟུང་འཇུག་གི་ཆ་ལ་སེམས་ཟིན་ན་རང་
རིག་པའི་དག་པ་སོར་ཆུད་དེ་ཉམས་སུ་མྱོང་བ་ཡིན་ནོ། །ལྟ་བའི་རྒྱས་འདེབས་ཚུལ་རྣམ་པ་
གཉིས་ནི་འོག་གི་སེམས་འཛིན་ཉམས་མྱོང་ཐམས་ཅད་ཀྱི་སྟེང་དུ་མ་བརྗེད་པར་དྲན་པ་
ཞིག་གཅེས་སོ། ། །
གསུམ་པ་ལྡང་རིམ་ནི། དག་དྲན། བཟླས་པ། གསོལ་གདབ། ཡིག་བརྒྱ། དཀྱིལ་
འཁོར་བསྡུས་ནས་གཙོ་བོའི་ང་རྒྱལ་གྱིས་ཐུན་གཏོར་གཏོང་བའམ། མི་གཏོང་ན་རྡོར་གླུ།
བཀྲ་ཤིས། སྨོན་ལམ་སོགས་བྱས་ནས་སྤྱོད་ལམ་གྱི་རྣལ་འབྱོར་ལ་འཇུག་གོ །གཉིས་པ་
རྣམ་པ་ལ་བསླབ་པ་ལ་གཉིས། སྤྱི་ལ་བསླབ་པ་དང་། བྱེ་བྲག་ལ་བསླབ་པའོ། །དང་པོ་ལ།
193



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཇུག་རིམ་སྔར་བཞིན་བྱ། གནས་རིམ་ལ་རང་ཉིད་གཙོ་བོ་ཡབ་ཡུམ། འཁོར་ལྷ་མོ་
བརྒྱད། རྟེན་གཞལ་ཡས་ཁང་། དུར་ཁྲོད། སྲུང་འཁོར། མེ་རི་ཚུན་ཝལ་གྱིས་གསལ་
བཏབ་ནས་རྟེན་དང་བརྟེན་པ་སྤྱི་ཙམ་ལ་སེམས་འཛིན་པའོ། །ལྡང་རིམ་གོང་བཞིན་ནོ། །
གཉིས་པ་བྱེ་བྲག་ལ་བསླབ་པ་ལ་རྟེན་དང་། བརྟེན་པ་གཉིས། དང་པོ་ལ་གཙོ་
འཁོར་གཉིས། དང་པོ་ལ། ཕ་རྒྱུད་པས་དབུའི་གཙུག་གཏོར། མ་རྒྱུད་པས་གདན་པདྨ།
གཉིས་མེད་རྒྱུད་པས་སྤྱན་དབུ་མ་ནས་སེམས་འཛིན་པའི་ལུགས་གསུམ་ལས། འདིར་སྤྱན་
དབུ་མ་ནས་སེམས་འཛིན་པ་ལ་རྟེན་འབྲེལ་གྱི་གནད་ཁྱད་པར་ཅན་སྣང་སྟེ། དེའང་རྩ་དབུ་
མའི་ཡས་སྣེ་གསུམ་ལས། སྣེ་གཅིག་སྤྱི་གཙུག་གསེར་གྱི་སྒོ་ལ་ཟུག །དེ་ལ་གནད་དུ་
བསྣུན་པས་འཕོ་བ་ཟབ་མོས་མཁའ་སྤྱོད་བསྒྲུབ་པ་དང་། མཐར་ཐུག་དབུའི་གཙུག་ཏོར་
བལྟར་མི་མངོན་པ་འགྲུབ་པའི་རྟེན་འབྲེལ་ཚང་། སྣེ་གཅིག་ལྕེ་ཆུང་གི་རྩ་བ་སུ་ཡིག་ལ་
ཟུག །དེ་ལ་བསྣུན་པས་ལྕེ་ཆུང་གི་བ་འཇོ་བས་འཕྲལ་ལུས་ཟུངས་བསྐྱེད། མཐར་ཐུག་
འཆི་མེད་ཚེའི་རིག་འཛིན་བརྙེས་པའི་རྟེན་འབྲེལ་ཚང་། སྣེ་གཅིག་སྨིན་མཚམས་གནད་ཀྱི་
སྒོ་ལ་ཟུག །དེ་ལ་གནད་དུ་བསྣུན་པས་རྩ་བ་སནྟ་གྱེན་ལ་བསྐྱོད་པས་དབུ་མར་རླུང་སེམས་
ཆུད། འོད་གསལ་འཆར། ཏིང་ངེ་འཛིན་སྐྱེ་སླ། མཐར་ཐུག་སྤྲུལ་སྐུ་ལ་སྨིན་མཚམས་ཀྱི་
མཛོད་སྤུ་དུང་ལྟར་འཁྱིལ་བ་དང༌། ལོངས་སྐུ་ལ་སྤྱན་དབུ་མ་དུས་གསུམ་སྒྲིབ་མེད་དུ་
གཟིགས་པ་དེ་འགྲུབ་བའི་རྟེན་འབྲེལ་གྱི་གནད་ཀས། འདིར་ཐོག་མར་སྤྱན་དབུ་མ་ནས་
སེམས་འཛིན་པ་ཡིན་ནོ། །འཛིན་པའི་ཚུལ་ལ་འཇུག་རིམ་སོགས་གསུམ་ལས། དང་པོ་
གོང་བཞིན། །གཉིས་པ་གནས་རིམ་ནི། རང་ཉིད་དགེས་མཛད་ཡབ་ཡུམ་དུ་གསལ་
བཏབ་སྟེ། ཡབ་ལ་སྤྱན་གཡས་ཟུར་ལངས་པ་ལྟ་བུ། སྨིན་དཀྱུས་ཟེ་མའི་ཐུར་མ་གཡས་
ཟུར་ན་ལངས་པ། དེའང༌། སྲིན་པོ་ཁྲོས་པ་མགོན་པོ་ལྟ་བུ་དང་། གནོད་སྦྱིན་ཁྲོས་པ་
གཤིན་རྗེའི་གཤེད་ལྟ་བུ་མ་ཡིན་པར། འདི་དྲང་སྲོང་ཁྲོས་པ་ཞེས་བྱ་བ་ཁྲོ་འཛུམ་མཛེས་
194



གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་ཕྱི་བསྐྱེད་རིམ་གྱི་ཁྲིད།
པའི་བཞིན་དང་ལྡན་པ་ཡིན་པས། སྤྱན་དབུས་ཅུང་ཟད་ལྡིར་བ་རྩ་རྩེ་ཕྲ་སང་ངེ་བ། དབུས་
གནག་པ། མཐའ་དཀར་བ། སྤྱན་རྩ་དམར་ཤིག་གེ་བ་ལ་སེམས་གཏད་དེ། གསལ་ན་
གསལ་ཏེ་འཕྲོ་གཅད། རྣམ་པར་རྟོག་པའི་དུག་དབྱུང་། མི་གསལ་ན་མི་གསལ་ཏེ་འཕྲོ་
གཅད། རྣམ་པར་རྟོག་པའི་དུག་དབྱུང་། ཞེས་པ་ལྟར་བསྒོམ་སྟེ། དེའི་གནད་ཀྱང་། སྤྱན་
དབུ་མ་ལ་སེམས་བཟུང་བས་སེམས་ཞི་གནས་སུ་སོང་ན་འཕྲོ་གཅོད་མི་དགོས་མོད། ལས་
དང་པོ་པ་ལ་རྣམ་རྟོག་རྒྱུན་ཆགས་རྐུན་པོའི་དུག་དང་འདྲེས་པ་ཤས་ཆེ་བས། དུག་དེ་དབྱུང་
བའི་ཕྱིར་སྤྱན་དབུ་མའི་རྣམ་པ་ས་ལེ་བ་དེ་རྣམ་རྟོག་རྐུན་པོས་མ་ཕྲོགས་ཙམ་ལ་མདུན་གྱི་
དངོས་པོ་ཀ་བ་ལྟ་བུ་གང་ཡང་རུང་བ་ཞིག་གི་སྟེང་དུ་སེམས་ཙེན་བླངས་ཏེ་དེའི་སྟེང་དུ་
སེམས་གཞག །དེར་ཡང་རྣམ་རྟོག་གཞན་གྱིས་མ་ཕྲོགས་ཙམ་ལ་ཚུར་སྤྱན་དབུ་མའི་སྟེང་
དུ་བླངས་ཏེ་གཞག །དེ་ལྟར་ཕར་སྤྲོ་ཚུར་བསྡུ་བ་ལ་སེམས་གཏད་པས། ཇི་ཞིག་ནས་རྣམ་
རྟོག་གཞན་གྱི་འཇུག་པ་རྒྱུན་ཆད་ཀྱིས་ཆད་དེ། སེམས་ཞི་གནས་སུ་སིམ་མེར་གནས་པ་
ཞིག་འབྱུང་ལ། དེ་ལ་བརྟན་པ་ཅུང་ཟད་ཐོབ་ན། ལྟ་བ་ཐུན་མོང་མ་ཡིན་པ་དང་བསྲེས་ཏེ་
སྒོམ་པ་ནི་བརྒྱུད་པ་འདི་པའི་ལུགས་ཏེ། གསལ་སྣང་དེའི་རང་བཞིན་གཉུག་མའི་འོད་
གསལ་དང་། འོད་གསལ་དེ་རང་བཞིན་གྱིས་སྟོང་པ་དང་། སྟོང་པ་དེ་ཟུང་འཇུག་ཏུ་ངོ་སྤྲད་
ནས་སྒོམ་པ་ལ་འབད་དེ། བླ་མ་ས་སྐྱ་པ་ཆེན་པོས། དེ་ལྟར་ཆོས་ཀྱི་དབྱིངས་གོ་ན། །མཚན་
བཅས་དགེ་སྦྱོར་མི་སྲིད་དེ། །དེ་ཡིས་བསྐྱེད་རིམ་སྒོམ་ན་ཡང་། །མཚན་མ་མེད་པའི་དགེ་
སྦྱོར་ཡིན། །ཞེས་པ་ལྟར་གྱི་མན་ངག་སྙིང་གི་ཐིག་ལེའོ། །སེམས་འཛིན་དེ་ལ་དག་པ་
གསུམ་ངོ་སྤྲོད་ཚུལ་ཡང་གོང་དུ་བཤད་ཟིན་པ་དེ་ལྟར་བྱ་སྟེ། གཞན་དག་གིས་བཤད་པ་དེ་
ལ་སྙིང་པོ་ཡོད་པར་མ་མཐོང་ངོ་། །དེ་ལྟར་བསྒོམས་པས་སྤྱན་དབུ་མ་གསལ་བཏབ་པ་
ཡིན་ལ། དེ་མ་ཐེབས་ན། བརྗོད་པས་གསལ་བཏབ་པར་བྱ་སྟེ། ངག་ཏུ། སྤྱན་དབུ་མ་
དབུས་གནག་པ། མཐའ་དཀར་བ། སྤྱན་རྩ་དམར་ཤིག་གེ་བ་ཞིག་དྲག་ཏུ་བརྗོད་ཅིང་།
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྣམ་རྟོག་གཞན་མ་འདྲེས་པར་སྤྱན་དབུ་མ་ལ་སེམས་གཏད། གསལ་ན་གསལ་ཏེ་ཞེས་
སོགས་གོང་བཞིན་ནོ། །ཡང་ན་གྲོགས་དམ་ཚིག་དང་ལྡན་པ་ལ་ཤིབ་བུས་ཟློས་སུ་བཅུག་
སྟེ་སེམས་འཛིན་པར་ཡང་བྱེད་གསུངས། དེས་ཀྱང་མ་ཐེབས་ན་བྲིས་པས་གསལ་གདབ་
པ་སྟེ། ཤོག་བུ་སོགས་ལ་སྤྱན་དབུ་མ་ཇི་ལྟ་བ་བཞིན་བྲིས་ཏེ། མིག་ལམ་དུ་གཞག་པའམ།
ཡང་ན་དེ་དཔྲལ་བར་སྦྱར་སྟེ་མེ་ལོང་ནང་དུ་འཆར་དུ་བཅུག་སྟེ། སྔ་མ་ལྟར་བསྐྱང་བའོ། །
དེ་ལྟར་རྩོལ་བས་གཅུན་པ་ན་གནས་པ་སྐྱེ་ཚུལ་གསུམ་སྟེ། རྣམ་གཡེང་གི་རྣམ་རྟོག་ག
ཅིག་རྗེས་ལ་གཅིག་བར་མ་ཆད་དུ་འཇུག་པ་ཆད་དེ་སྤྱན་དབུ་མ་ལ་སེམས་ས་ལེར་ཟིན་ན་
འཇུག་པ་སེལ་བའི་ལམ། སྤྱན་དབུ་མའི་རྣམ་པས་སྟོངས་ཏེ་སྟོང་ཉམས་སུ་ཁྱོད་ཀྱིས་སོང་
ན་ཆགས་པ་གཅོད་པའི་ལམ། གཞན་དུ་བ་སྨིག་རྒྱུ་སོགས་འོད་གསལ་གྱི་རྟགས་ཅི་རིགས་
པ་ཤར་ན་བྱང་ཆུབ་ཆེན་པོའི་ལམ་ཞེས་བྱ་བས། ལམ་དེ་གསུམ་གང་རུང་བ་གཅིག་མ་རྙེད་
བར་དུ་འབད་པར་བྱའོ། ། །
ཡང་སྨྲས་པ། ལམ་བསྐྱེད་རིམ་སེམས་འཛིན་མན་ངག་གནད། །གྲོགས་ལྟ་བའི་
འགྲོན་གྱིས་བརྩེ་བས་སྐྱོངས། །བདུད་རྣམ་རྟོག་རྐུན་པོས་སྦས་བསྐུངས་ཞར། །སེམས་
རབ་དགའ་རྒྱས་པར་བྱིན་གྱིས་རློབས། །ཞེས་སོ། །དེ་ནས་ལྡང་རིམ་གོང་བཞིན་བྱེད་ལ།
ཇོ་ལྕགས་མའི་དངོས་བསྟན་ལའང་། སྤྱན་དབུ་མའི་སེམས་འཛིན་དེ་ཙམ་སྣང་ལ།
དམིགས་པ་དེའི་རྟེན་འབྲེལ་གྱིས་འོ་མ་འདོད་པས་ནུ་མ་ལ་བསྣུན་པ་ལྟར་ཏིང་ངེ་འཛིན་
རྩོལ་མེད་དུ་སྐྱེ་མོད། སེམས་འཛིན་པའི་གནད་མ་ཤེས་ན་འོ་མ་འདོད་པས་རྭ་ལ་བསྣུན་པ་
བཞིན་ཡིན་པས། གནད་ཤེས་དགོས་ཤིང་། བརྒྱུད་པ་འདིའི་ལུགས་ཀྱིས་དམིགས་པ་འདི་
ལ་སེམས་གནས་པ་མ་རྙེད་ཀྱི་བར་ཞག་གྲངས་ཅི་ཙམ་འགོར་ཡང་འབད་པར་མཛད་ལ།
དེ་ནས་དམིགས་པ་གཞན་རྣམས་ཤར་གྱིས་ཤར་ཡང་ཆོག་གསུངས། དེའང་མཚོ་སྐྱེས་
ལུགས་ཀྱིས་གཞལ་ན། གཙོ་བོ་ནས་སྣོད་བཅུད་སྦྱང་བའི་བར་བཞི་ལས་ཕྱེ་བའི་དམིགས་
196



གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་ཕྱི་བསྐྱེད་རིམ་གྱི་ཁྲིད།
པ་སོ་གཉིས་ཞག་བརྒྱད་ལ་ཐུན་བཞིར་བཅད་ནས་བསྒོམ་པ་སྟེ། སྤྱན་དབུ་༡ མ། སྤྱན་
གཡས་༢གཡོན་གཉིས། ཁྲོ་༣གཉེར་གསུམ། ཤངས་དཀྱུས་བཞི་ནི་ཉི་མ་སྔ་༤མའི་ཐུན་
བཞི། ཞལ༡། སྙན་ཤལ༢། རྩ་ཞལ་༣ཡོངས་རྫོགས་མགྲིན་པ་དང་བཅས། གཡས་ཞལ་
དཀར་བ་༤བཞི་ནི་གཉིས་པའི་ཐུན་བཞི། གསུམ་པ་ལ། སྔར་གྱི་ཐམས་ཅད༡་ལ་གཅིག །
གཡོན་ཞལ་དམར༢་བ་ལ་གཅིག །གཡས་ཞལ ༣་ལྷག་མ་གཉིས་ལ་གཅིག །གཡོན་ཞལ་
ལྷག་མ་གཉིས་དང་སྟེང་ཞལ་༤ གཙུག་ཏོར་དང་བཅས་པ་ལ་གཅིག་སྟེ་གསུམ་པའི་ཐུན་
བཞི། དེའང་ལྷག་མ་བཞི་ནི་བུང་བའི་ལྟོ་བ་ལྟར་གནག་ཅིང་། གཞན་ལས་ཅུང་ཟད་ཁྲོ་བ་
ཡིན་ལ། སྟེང་ཞལ་ནི་དུད་ཀའི་རྣམ་པ་ཆེས་ཁྲོ་བ་ཏེ། ཤངས་ནས་རླུང་དམར་འཚུབ་ཅིང་
ཞལ་ནས་ཁྲག་ཅུང་ཟད་ཟིམ་པའོ། །བཞི་པ་ལ། ཞལ་བརྒྱད་༡ སྤྱི་ལ་གཅིག །དབུ་སྐྲ་
༢སེར་པོ་གྱེན་དུ་བརྫེས་པ། སྤྱི་བོར་རུས་པའི་འཁོར་ལོ་བུག་པ་གཅིག་པར་སྟེང་ཞལ་གྱི་
མགྲིན་པ་ཚུད་པ། རྩ་ཞལ་གྱི་མ་ཚོགས་མའི་སྟེང་དུ་སྣ་ཚོགས་རྡོ་རྗེ་དང་བཅས་པ། དབུ་རེ་
རེ་ལ་མི་མགོ་སྐམ་པོ་ལྔ་ལྔ་བཻཌཱུརྱའི་འཁྱུད་མོས་བསྡོམས་པ་ལ་རུས་པའི་དྲྭ་བ་དྲྭ་ཕྱེད་
འཕྱང་བ། རེ་རེའི་སྟེང་ན་གསེར་གྱི་རྩེ་ཕྲན་དབུས་རིགས་ལྔའི་ཕྱག་མཚན་འོད་ཟེར་པ་
ཏྲས་བསྐོར་བ་དང་བཅས་པ་ལ་༣གཅིག །སྙན་རྣམས་ལ་སྙན་རྒྱན་རུས་པའི་ཨ་ལོང་རུས་
ཕྲེང་ཕྱེད་བཞིས་བཀྲིས་པ། མགུལ་རྣམས་ལ་མགུར་རྒྱན་རུས་པའི་གཞུང་གསུམ་གྱི་
དབུས་མཆོད་པའི་ལྷ་མོ། མཐའ་འོད་ཟེར་པ་ཏྲས་བསྐོར་བ། རུས་ཕྲེང་གི་དྲ་མིག་བཅུ་
དྲུག་པ། སྐུ་སྟོད་སྦོམ་པ། སྐུ་སྐྱེད་དང་སྐུ་སྨད་སྒེག་པ་དང་བཅས་༤ པ་ལ་གཅིག་སྟེ་བཞི་
པའི་ཐུན་བཞིའོ། །ལྔ་པ་ལ། སྔར་གྱི་སྟེང་དུ་ཕྱག་གཡས་བརྒྱད་༡ ཕྱག་མཚན་དང་བཅས་
པ་ལ་གཅིག་སྟེ། དེའང་ཕྱག་རེ་རེ་ལ་སོག་པ། དཔུང་པ། བར་ལྷུ། ཕྱག་ངར། ཕྱག་སོར་ཆ་
ཚང་བ་དང་། ཐོད་པ་དཀར་བསིལ། ནད་བརྒྱད་མཚོན་པའི་སྲོག་ཆགས་བརྒྱད་ཁ་ནང་དུ་
བསྟན་པ། དཔུང་རྒྱན་ཕྱག་གདུབ་དང་བཅས་པ་ལ་སེམས་འཛིན་པའོ། །ཕྱག་གཡོན་
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
༢བརྒྱད་ཐོད་པའི་ལྷ་བརྒྱད་དབང་ཕྱུག་བརྒྱད་སྩོལ་བའི་ཆེད་དུ་གདོང་ཕྱིར་བསྟན་དཔུང་
རྒྱན་ཕྱག་གདུབ་དང་བཅས་པ་ལ་གཅིག །རུས་པའི་འཁོར་ལོ་༣རྩིབས་བརྒྱད་པ་རུས་ཕྲེང་
བརྒྱད་ཀྱིས་སྦྲེལ་བའི་རུས་པའི་སེ་རལ་ཁའམ་མཆོད་ཕྱིར་ཐོགས། བརྡ་རྙིང་ལ་འོག་པག་
ཞེས་བྱ་བ་རུས་པའི་སྐེད་རྒྱན་རུས་པའི་དྲ་མིག་དྲུག་ཅུ་རྩ་བཞི་པ། དེ་ལས་འཕྱང་བའི་རུས་
ཕྲེང་རིང་ཐུང་གསུམ་གྱི་རྩེ་ལ་གསེར་གྱི་གཡེར་ཁ་སིལ་སིལ་གྱི་སྒྲ་སྒྲོགས་པ། མི་མགོ་རློན་
པའི་དོ་ཤལ་དང་བཅས་པ་ལ་གཅིག །བདུད་བཞི་མནན་པའི་༤ཞབས། ཡུམ་ཕྱག་མཚན་
རྒྱན་བཅས་མེ་རི་དང་བཅས་པ་ལ་གཅིག་སྟེ། དེའང་ཞབས་རེ་རེ་ལ་དཔྱི་མིག །བརླ།།
ཞབས་ངར། ཞབས་མགོ་དང་བཅས་པ། གཡས་གཉིས་གར་སྟབས་ཀྱིས་བརྐྱངས་པས་
བདུད་བཞི་བརྩེགས་པའི་དྲག་པོའི་སྙིང་ག་ནས་མནན་པ། གཡོན་གཉིས་སྐྱིལ་ཀྲུང་ཕྱེད་པ་
བཞེངས་པ་ལྟ་བུས་གཡས་པའི་བརླ་ལ་ཞབས་མཐིལ་གཏད་པ། ལོང་བུའི་མཚམས་སུ་
རུས་པའི་གཞུང་གསུམ་གྱི་བར་རུས་ཕྲེང་གིས་སྦྲེལ་བའི་མཐར་ཟ་ར་ཚགས་དང་བཅས་
པའི་ཞབས་གདུབ་མཛེས་པ་དང་བཅས་པ། དེའི་པང་ན་ཡུམ་རྡོ་རྗེ་བདག་མེད་མ་སྐུ་མདོག་
སྔོ་ནག་ཕྱག་གཡས་རྡོ་རྗེ་རྩེ་ལྔ་པས་མཚན་པའི་ཟངས་ཀྱི་གྲི་གུག་ནམ་མཁར་འཕྱར་པ།
གཡོན་པ་ཐོད་པ་ཁྲག་གིས་གང་བ་འཛིན་པས་ཡབ་ལ་འཁྱུད་པ། ཞབས་གཡོན་བརྐྱངས་
པས་དྲག་པོའི་སྙིང་ག་ནས་མནན་ཅིང་། གཡས་ཡབ་ཀྱི་དཔྱི་གཡོན་པ་ནས་འཁྱུད་པ། དེའི་
སྤྱན་དབུ་མ། སྤྱན་གཉིས། ཤངས། སྙན་ཤལ། ཞལ་ཡོངས་རྫོགས་ཡབ་དང་སྦྱར་བ། དབུ་
སྐྲ་དམར་སེར། སྤྱི་བོར་རུས་པའི་འཁོར་ལོ། ཐོད་སྐམ་གྱི་དབུ་རྒྱན། མགུལ་རྒྱན། སྙན་
རྒྱན། འོག་པག་གདུབ་བུ་སོགས་རུས་པའི་རྒྱན་ལྔ། མི་མགོ་སྐམ་པོ་ལྔ་བཅུའི་དོ་ཤལ་
སོགས་ནས་ཡབ་ཡུམ་གྱི་མཐའི་མེ་རིས་ཀྱི་བར་དུ་གསལ་སྣང་མ་སྐྱེས་པར་བསྒོམ་པའོ། །
ཞག་དྲུག་པའི་ཐུན་དང་པོ་ལ། སྔ་མ་རྣམས་༡ཀྱི་སྟེང་དུ་ཤར་གྱི་ལྷ་མོ་གོ་རཱི་ནག་མོ་
ཞེས་པ་སྐུ་མདོག་བུང་བ་ལྟར་གནག་པ་འདོད་ཁམས་ཀྱི་ཚངས་པ་མནན་པ། གཉིས་པ ༢་
198



གསུང་ངག་སློབ་བཤད་སྔགས་ལམ་གྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་ལས་ཕྱི་བསྐྱེད་རིམ་གྱི་ཁྲིད།
ལ་ལྷོའི་ཙོ་རཱི་སྟེ་ཆོམ་རྐུན་མ་པདྨ་རཱ་ག་ལྟར་དམར་བ་བརྒྱ་བྱིན་མནན་པ། གསུམ་པ་༣ལ་
ནུབ་ཀྱི་བེ་ཏཱ་ལཱི་ཞེས་རོ་ལངས་མ་གསེར་བཙོ་མ་ལྟ་བུ་ཉེ་དབང་སྟེ་ཁྱབ་འཇུག་གནན་པ།
བཞི་པ་ལ་བྱང་གི་གྷསྨ་རཱི་སྟེ་ཟ་ཕོད་མ་མརྒད་ལྟར་ལྗང་བ་དྲག་པོ་སྟེ་དབང་ཕྱུག་ཆེན་པོ་
མནན་པ། །
ཞག་བདུན་པའི་ཐུན་དང་པོ་ལ། བྱང་ཤར་གྱི་༡པུཀྐ་སཱི་སྟེ་སྤོས་མོ་སྟོན་ནམ་དྭངས་
པའི་མདོག་ཅན། ལྷོ་ཕྱོགས་ཀྱི་གཤིན་རྗེ་མནན་པ། གཉིས་པ་ལ་༢ ཤར་ལྷོའི་ཤ་ཝ་རཱི་སྟེ་
རི་ཁྲོད་མ་ཟླ་བ་ལྟར་དཀར་བསིལ་བྱང་གི་ནོར་སྦྱིན་གནན་པ། གསུམ་པ་ལ་༣ལྷོ་ནུབ་ཀྱི་
ཙནྡ་ལི་སྟེ་གདོལ་པ་མོ་བཻཌཱུརྱའི་མདོག་ཅན་ལྷོ་ནུབ་ཀྱི་སྲིན་པོ་མནན་པ། བཞི་པ་ལ་༤ ནུབ་
བྱང་གི་ཌོམྦི་ནཱི་སྟེ་གཡུང་མོ་སྣ་ཚོགས་མདོག་ཅན་ཐགས་བཟངས་རིས་མནན་པ། ལྷ་མོ་དེ་
དག་ཀྱང་རྒྱན་ཕྱག་མཚན་སོགས་ཇི་ལྟ་བ་བཞིན་གསལ་བར་ཤར་བ་ལ་སེམས་འཛིན་པའོ། །
ཉི་མ་བརྒྱད་པའི་ཐུན་དང་པོ་ལ། ལྷ་དགུ་གཞལ་༡ཡས་ཁང་དང་བཅས་པ། གཉིས་
པ་ལ་དེའི་སྟེང་དུ་དུར་༢ཁྲོད། གསུམ་པ་ལ་སྲུང་༣འཁོར། བཞི་པ་ལ་སྣོད་བཅུད་ཐམས་
ཅད་དཀྱིལ་འཁོར་གྱི་འཁོར་ལོ་གསལ་གདབ་༤ པའོ། །དེ་ནས་ཏིང་ངེ་འཛིན་ལ་རྩལ་སྦྱང་
བའི་ཕྱིར་རེས་འགའ་རྟེན་དང་བརྟེན་པ་གཉིས་ཀ་བློས་རྒྱ་བསྐྱེད་དེ་འཇིག་རྟེན་གྱི་ཁམས་
ཐམས་ཅད་ཁྱབ་པར་བསྒོམ། རེས་འགའ་ལྷ་དང་དཀྱིལ་འཁོར་གཉིས་ཆར་ཡུངས་འབྲུ་
ཙམ་གྱིས་ནམ་མཁའ་ཁྱབ་ཀྱང་ཡུངས་འབྲུ་ཆེར་མ་སོང་ལ་ནམ་མཁའ་ཆུང་དུ་མ་སོང་བར་
བསྒོམ། རེས་འགའ་རྟེན་ནམ་མཁའ་ཁྱབ་པར་བརྟེན་པ་ཡུངས་འབྲུ་ཙམ་གྱིས་མ་ཁེངས་པ་
མེད་པ་དང་། རྟེན་ཡུངས་འབྲུ་ཙམ་དུ་བརྟེན་པ་རི་རབ་ཙམ་གྱིས་དོག་པ་མེད་པ་མེ་ལོང་
ནང་དུ་གླིང་བཞི་ཤར་བའི་ཚུལ་དུ་བསྒོམ་མོ། །ཡང་དམིགས་ཐུན་དེ་ཙམ་མི་ནུས་ན། སྤྱན་
དབུ་མ། སྤྱན་གསུམ་ཀ །ཞལ་ཡོངས་རྫོགས། སྐུ་ཡོངས་རྫོགས། ཡུམ་དང་གདན་བཅས།
གཙོ་འཁོར་ཚང་མ། གཞལ་ཡས་ཁང་། དུར་ཁྲོད་སྲུང་འཁོར་དང་བཅས་པ་རྣམས་ལ་ཐུན་
199



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རེ་རེ་སྟེ། ཞག་གཉིས་ལ་འགྲོ་བའམ། ཡང་ན་སྐབས་དང་སྦྱར་བར་བྱེད། དེའང་སྙིང་པོར་
དྲིལ་ན་སྤྱན་དབུ་མའི་སྟེང་དུ་སེམས་གནས་སྐྱེ་ངེས་པར་བྱེད་པ་དང་། ལྟ་བ་དང་བསྲེ་ཚུལ།
ཉམས་སྐྱེ་ཚུལ་སོགས་བཤད་ཅིང་འཆད་པར་འགྱུར་བའོ། །
ཁྲིད་དེའི་སྙིང་པོ་བསྡུས་པ་ནི། སྦྱང་གཞི་སྦྱོང་བྱེད་འཕྲོད་པའི་བསྐྱེད་རིམ་གནད། །
ཕྱི་ནང་དངོས་ཀུན་ལྷག་པའི་ལྷ་རུ་ཤར། །ཐ་མལ་སྣང་ཞེན་དག་པའི་འོད་གསལ་ངང་། །
ལུས་སེམས་བདེ་བ་འབར་བར་བྱིན་གྱིས་རློབས། །ཞེས་པའོ། །
ཡང་སྨྲས་པ། ལུས་ལྷར་སྒོམ་ང་རྒྱལ་དྲག་པོ་ཡིས། །རང་ཐ་མལ་ཞེན་པའི་འཁྲི་བ་
བཅད། །སེམས་རང་རིག་ཕྱག་ཆེན་ཡེ་ཤེས་ཀྱིས། །ཡུལ་གཉིས་སྣང་རང་སངས་བླ་མའི་
དྲིན། །ཞེས་སོ། །བཀྲ་ཤིས།། །། །
2OO



༄༅། །སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་གསར་པའི་
ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ།
ཕྱག་ཆེན་ངོ་སྤྲོད། བོགས་འབྱིན་སྤྱོད་པ་དང་
བཅས་པ་བཞུགས་སོ། །
po
ཨོཾ་སྭསྟི་སིདྡྷཾ། སྐྱབས་གསུམ་ཀུན་འདུས་རྡོ་རྗེ་འཛིན། །བཀའ་དྲིན་མཚུངས་བྲལ་
འཇམ་པའི་དབྱངས། །འདྲེན་པ་མཆོག་གསུམ་ལ་བཏུད་ནས། །རྡོ་རྗེ་ལུས་དཀྱིལ་ཟབ་
ཁྲིད་བཤད། །
ཅེས་བརྗོད་ནས། གཉིས་པ་ནང་བསྐྱེད་རིམ་ལ་གསུམ། ཐབས་རྒྱུད་ཀྱི་གཙོ་བོ་
ལམ་དབང་བསྐུར་ཏེ་རྟེན་འབྲེལ་བསྒྲིག །བསྒོམ་བྱའི་དོན་ལ་ཐོས་བསམ་གྱིས་སྒྲོ་
འདོགས་གཅད། བཅད་པའི་དོན་ལ་སེམས་འཛིན་པའོ། །དང་པོ་ནི། ཚིག་རྐང་ལས། །
ལམ་གྱི་ཐུན་བཞི་ལ་དབང་བཞི་བསྒོམས་པས་ལུས་ལ་བརྟེན་ནས་བདེ་ཆེན་གྱི་སྒྲིབ་པ་
འགག་ཅིང་འཚང་རྒྱ་བར་གསལ་བས་བཤད་རྒྱུད། ཅེས་པ་ལྟར། སྤང་བྱ། གཉེན་པོ།
འབྲས་བུ་ཐམས་ཅད་རྡོ་རྗེ་ལུས་ལ་ཚང་བས་རྡོ་རྗེའི་ལུས་ལ་གནད་དུ་བསྣུན་པར་བྱེད་པའི་
རྟེན་འབྲེལ་གྱི་གཙོ་བོ་རྣལ་འབྱོར་དབང་ཕྱུག་བིརླ་པས་ས་སྐྱ་པ་ཆེན་པོ་ལ་དངོས་སུ་བསྐུར་
བ་བཞིན་ནང་ལུས་ཀྱི་དཀྱིལ་འཁོར་དུ་དབང་བཞི་བསྐུར་ནས། ལམ་དུས་དབང་གི་ཆུ་རྒྱུན་
མ་ཉམས་པར་བྱེད་པའོ། །གཉིས་པ་ཟབ་མོ་ནང་གི་རྣམ་བཤད་ཟིན་ཐུན་མཛད་པ་ནི་
201



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལོགས་སུ་གསལ། གསུམ་པ་སེམས་འཛིན་ལ་འཇུག་རིམ་སོགས་གསུམ་ལས། དང་པོ་ནི།
ཕྱི་ནང་སྦྲགས་མའི་ཚེ། ཡེ་ཤེས་སེམས་དཔའ་ལུས་ལ་ཐིམ་པའི་རྐྱེན་ནམ། ནང་དཀྱིལ་
རྐྱང་པའི་ཚེ། ཚོགས་ཞིང་ལ་མཆོད་བསྟོད་བྱས་མཐར་ལུས་ལ་ཐིམ་པས་རྐྱེན་བྱས། ལྷ་
ཁང་མུན་པ་ཅན་སྒྲོན་མེས་གསལ་བར་བྱས་པ་བཞིན་ལུས་ཀྱི་རྟེན་དང་བརྟེན་པ་བསྐྱེད་
ཅིང་གསལ་གདབ། གདན་གསུམ་ཚང་བའི་དབང་ལྷ་སྤྱན་དྲང་། དབང་འབྲིང་དུ་བླང་
བའི་ཚིགས་བཅད་བཞི་དང་། སངས་རྒྱས་རྣམས་ནི་སོགས་དབང་བཞི་ཆུ་རྒྱུན་གཅིག་ལས་
དབང་བཞི་བླང་། རིགས་ཀྱི་བདག་པོས་རྒྱས་བཏབ་རྗེས་སེམས་འཛིན་པའམ། ཡན་ལག་
དྲུག་པ་ལྟར་ན་བསྟོད་པའི་བར་བྱེད་པ་ཡིན་ནོ། །དེ་ལྟར་ཡང་བརྡ་དོན་གསལ་བར། གང་
ལྟར་ཡང་དབང་འབྲིང་དུ་བླང་བའི་ཚིགས་བཅད་བཞིས། བྱང་ཆུབ་ཀྱི་སེམས་ཀྱི་ཆུ་རྒྱུན་
གཅིག་ལས་དབང་བཞི་རྫོགས་པར་བླངས་ལ་བསྒོམ་མོ། །དེ་ལྟར་ཐུན་རེ་རེ་བཞིན་
བླང་ངོ༌། །ཞེས་བཤད་པ་ལྟར་རོ། །
གཉིས་པ་གནས་རིམ་ལ། བརྡ་དོན་གསལ་བར། རྒྱས་འབྲིང་བསྡུས་གསུམ་བཤད་
པས་རྒྱས་པར་ན་རྟེན་ལ་གཅིག །ཕོ་བྲང་ལྔ་ལ་རེ་རེ། མགྲོན་ཐབས་ལྷ་ལ་གཅིག་སྟེ་
བདུན་ནོ། །འབྲིང་དུ་ན་རྟེན་ལ་གཅིག །བརྟེན་པ་ཕོ་བྲང་ལྔ་ལ་གཅིག །མགྲོན་ཐབས་ལ་
གཅིག་སྟེ་གསུམ་མོ། །བསྡུ་ན་ཐུགས་རྡོ་རྗེའི་ཕོ་བྲང་ལ་སེམས་འཛིན་པ་སྟེ་གཅིག་གོ །
དེའང་ལུས་ཆགས་པའི་ཐོག་མ་ལྟེ་བ་ཡིན་ཀྱང་། སེམས་འཛིན་པའི་ཚེ་སྙིང་གའི་ཕོ་བྲང་
ནས་འཛིན་དགོས་ཏེ། དེ་འོད་གསལ་འཆར་བའི་གནས་ཡིན་པས་སོ། །འོན་ཀྱང་བརྒྱུད་
པའི་ཕྱག་བཞེས་སུ་ཐོག་མར་ང་རྒྱལ། དེ་ནས་རྣམ་པ་སྤྱི། དེ་ནས་རྟེན། དེ་ནས་ཐུགས་རྡོ་
རྗེ་ནས་བརྩམས་པའི་ཕོ་བྲང་ལྔ། དེ་ནས་ཞར་བྱུང་ལྷ་ལ་སེམས་འཛིན་པར་མཛད་དོ། །
དེས་ན་ཐོག་མར་ང་རྒྱལ་ལ་སེམས་འཛིན་པའི་ཚེ། རང་གི་ལུས་འདི་ཐ་མལ་པ་མ་ཡིན་ཏེ།
རྟེན་དཀྱིལ་འཁོར་བཞི་ལ་སྐུ་བཞི་རང་བཞིན་རྣམ་དག་གི་ཚུལ་གྱིས་གནས་པ་དེ། ཡེ་ཤེས་
202



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
པ་སོགས་བསྟིམས་པའི་རྐྱེན་གྱིས། ལྷ་ཁང་མུན་པ་ཅན་སྒྲོན་མེས་གསལ་བར་བྱས་པ་
བཞིན། འབྲས་དུས་ཀྱི་རྟེན་དང་བརྟེན་པར་བཅས་པ་སྐུ་བཞི་མངོན་དུ་གྱུར་པ་དངོས་ཡིན་
སྙམ་པའི་ང་རྒྱལ་རྣམ་རྟོག་གཞན་གྱིས་མ་བསླད་པར་སེམས་མཉམ་པར་འཇོག་པའོ། །
གཉིས་པ་རྣམ་པ་སྤྱི་ལ་འཛིན་པའི་ཚེ། རང་ལུས་ལ་རྟེན་གཞལ་ཡས་ཁང་དང་བརྟེན་པ་ལྷ་
བརྒྱ་ལྔ་བཅུ་རྩ་བདུན། མགྲོན་ཐབས་ཀྱི་ལྷ་ཉེར་གཉིས་དང་བཅས་པ་གསལ་བཏབ་སྟེ།
སྤྱི་ཁྱབ་ཀྱི་རྣམ་པ་ཝ་ལེ་བ་དེ་ལ་སེམས་གཏད་དེ། རྣམ་རྟོག་གཞན་ལ་མ་འཕྲོས་པར་དེ་ཀ་
ལ་འཛིན་པའོ། །
གསུམ་པ་སོ་སོ་ལ་འཛིན་པ་ནི། ཐོག་མར་རྟེན་ལ་སེམས་གཟུང་སྟེ། ཐུགས་རྡོ་རྗེ་མི་
བསྐྱོད་པའི་ཐུགས་ཀར་ཧཱུཾ་སྔོན་པོ་འོད་ཀྱི་རང་བཞིན་ལ་སེམས་ཞུགས་པ་བཞིན་ཆེ་རེ་
གཏད། ཧཱུཾ་དེ་ལས་འོད་སྔོན་པོ་སྤོས་ཀྱི་དུ་བ་ལྟ་བུ་སྤྱིར་བོར་སོང་བས་སྤྱི་བོའི་གནས་མུན་
ཁང་དུ་སྒྲོན་མེ་བཏེག་པ་བཞིན་ས་ལེ་བར་གྱུར། སྤྱི་བོའི་ཤ་ཁྲག་རུས་པ་ཆུ་སེར་སོགས་ཀྱི་
དྭངས་མ་རྒྱུར་བྱས་པའམ་དེ་ལ་རང་བཞིན་ལྷུན་གྲུབ་ཏུ་གནས་པའི་སྣ་ཚོགས་རྡོ་རྗེ་ཤར་
དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ག་འོད་ཀྱི་རང་བཞིན་དྭངས་
གསལ་རྙོག་མེད་ལ་སེམས་འཛིན། དེ་བཞིན་དུ་འོད་ཟེར་འཇའ་འོད་ལྟ་བུ་དེ་རྐང་མཐིལ་
སོགས་གནས་སོ་སོར་སོང་། གནས་དེ་དག་ན་རང་བཞིན་ལྷུན་གྲུབ་ཏུ་གནས་པའི་རྡོ་རྗེའི་
ས་གཞི་ནས། རྡོ་རྗེའི་རྭ་གུར་བླ་རེ། མདའི་དྲྭ་བ། གཞལ་ཡས་ཁང་གྲུ་བཞི་སྒོ་བཞི་རྒྱན་
དང་བཅས་པ། སྒྲོན་མེས་མུན་པ་བསལ་ནས་ལྷ་ཁང་མཐོང་བ་བཞིན་མངོན་སུམ་དུ་ཁྲ་
ལམ་གྱིས་བྱུང་བར་བསམ་སྟེ། ཡིད་གཞན་དུ་མ་ཡེངས་པར་སེམས་འཛིན། དེ་ནས་བརྟེན་
པ་ལ་འཛིན་པ་ནི། དང་པོར་སྙིང་ག་ནས་འཛིན་ཏེ། དེའང་ཐུན་མོང་བ་ལྟར་ན་སྤྱན་དབུ་མ་
ནས་སྔར་ལྟར་སེམས་འཛིན་ལ། ཐུན་མོང་མིན་པ་ལྟར་ན། ཐུགས་རྡོ་རྗེའི་ཐུགས་ཀར་རང་
སེམས་ཀྱི་ངོ་བོ་ཧཱུཾ་ཡིག་སྔོན་པོའི་རང་བཞིན་ཅན་གསལ་གདབ། དེ་ལས་འོད་སྔོན་པོ་
203



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཇའ་འོད་སྔོན་པོ་ལྟར་འཕྲོས། ཐུགས་རྡོ་རྗེའི་རྟེན་དཀྱིལ་འཁོར་བཞི་འོད་ཕུང་དུ་གསལ་
བར་བྱས། ལྷ་དེ་ཉིད་ཀྱི་ལུས་རྩ་སྤྲུལ་པའི་སྐུ་སོགས་སྐུ་བཞི་རང་བཞིན་ལྷུན་གྲུབ་གནས་
གྱུར་དུ་དྲན་པའི་ངང་ནས་ཧཱུྃ་སྔོན་པོ་དེ་ལ་སེམས་གཏད་དེ། གསལ་ན་གསལ་ཏེ་འཕྲོ་
གཅད་པ་སོགས་སྔར་བཞིན་བྱ། ཡང་ཧཱུཾ་སྔོན་པོ་དེ་ལས་འོད་ཟེར་སྤྱི་བོ་ནས་ཐོན། རིགས་
བདག་རྡོ་རྗེ་སེམས་དཔའ་སྐུ་མདོག་དཀར་པོ་ཞབས་རྡོ་རྗེ་སྐྱིལ་ཀྲུང་གིས་བཞུགས་པ།
འོད་ཀྱི་ལུས་ཅན་ས་ལེ་བ་དེ་ལ་སེམས་གཟུང་། འོད་འོག་ཏུ་འཕྲོས། ཐུགས་རྡོ་རྗེ་ཡབ་ཡུམ་
རྒྱན་ཆ་ལུགས་དང་བཅས་པ་ལ་སེམས་བཟུང་། ཕྱོགས་སུ་འཕྲོས། འཁོར་གྱི་ལྷ་མོ་བརྒྱད་
ཉི་མ་ཤར་བས་གསལ་བར་བྱས་པ་བཞིན་ས་ལེ་བ་ལ་སེམས་གཟུང་། ཡང་ཧཱུཾ་སྔོན་པོ་ལས་
འོད་ཟེར་ཕྱིར་འཕྲོས། སྣོད་བཅུད་ཐམས་ཅད་གདན་གསུམ་ཚང་བའི་མི་བསྐྱོད་པ་འབའ་
ཞིག་ཏུ་གྱུར་པ་དེ་འོད་སྔོན་པོར་ཞུ། ནང་གི་མི་བསྐྱོད་པ་ལ་བསྟིམས་ནས་སེམས་འཛིན་ནོ། །
ཡང་ཐུགས་རྡོ་རྗེའི་ཧཱུཾ་ལས་འོད་སྔོན་པོ་འཇའ་འོད་སྔོན་པོ་ལྟ་བུ་འཕྲོས། མགྲིན་པའི་
གསུང་རྡོ་རྗེའི་ཐུགས་ཀའི་ཨོཾ་ལ་ཐིམ། །ཨོཾ་ཡིག་དམར་པོ་པདྨ་རཱ་གའི་མདངས་ཅན་ལ་
སེམས་གཟུང་། ཨོ་ལས་འོད་དམར་པོ་སྤྱི་བོར་འཕྲོས། རིགས་བདག་རྡོ་རྗེ་སེམས་དཔའ།
ཡང་འོད་དམར་པོ་འཕྲོས། གསུང་རྡོ་རྗེ་ཡབ་ཡུམ་འཁོར་ལྷ་མོ་བཅུ་དྲུག །སྐུ་བཞི་རང་
བཞིན་ལྷུན་གྲུབ་མངོན་དུ་གྱུར་པ་དང༌། ཡང་འོད་དམར་པོ་འཕྲོས། སྣོད་བཅུད་གདན་
གསུམ་ཚང་བའི་འོད་དཔག་མེད་དུ་གྱུར་པ་འོད་དུ་ཞུ། གསུང་རྡོ་རྗེ་ལ་བསྟིམས་ནས་
སེམས་འཛིན་པ་སོགས་གོང་བཞིན། ཡང་ཐུགས་ཀའི་ཧཱུཾ་སྔོན་པོ་ལས་འོད་སྔོན་པོ་སྤྱི་བོར་
འཕྲོས། བདེ་ཆེན་འཁོར་ལོའི་སྐུ་རྡོ་རྗེའི་ཐུགས་ཀའི་ཧཱུྃ་ལ་ཐིམ། བདེ་ཆེན་འཁོར་ལོའི་གཙོ་
འཁོར་ཐམས་ཅད་གསལ་བར་བྱས། སྐུ་བཞི་རང་བཞིན་ལྷུན་གྲུབ་གནས་གྱུར་དུ་བལྟས་
ཏེ་ཐུགས་ཀའི་ཧཱུཾ་ལ་སེམས་གཟུང་། ཡང་སྤྱི་བོར་རྡོ་རྗེ་སེམས་དཔའ་དང༌། སྐུ་རྡོ་རྗེ་རྣམ་
སྣང་ཡབ་ཡུམ། འཁོར་ལྷ་མོ་སོ་གཉིས་ཤེལ་ལྟར་དྭངས་པ་ལ་སེམས་གཟུང་། མཐར་སྣོད་
204



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
བཅུད་གདན་གསུམ་ཚང་བའི་རྣམ་སྣང་དུ་བྱས་ནས་འོད་དུ་ཞུ། རྣམ་སྣང་ལ་བསྟིམས་ནས་
སེམས་འཛིན་ནོ། །ཡང་ཐུགས་ཀའི་ཧཱུྃ་ལས་འོད་སྔོན་པོ་འོག་ཏུ་འཕྲོས། ལྟེ་བའི་རིན་འབྱུང་
གི་སྤྱི་བོ་ནས་ཞུགས། ཐུགས་ཀའི་ཧཱུཾ་ལ་ཐིམ་ཨཱི་ལ་སེམས་འཛིན་པ་དང༌། དེ་ལས་འོད་
ཟེར་གསེར་ཞུན་ལྟ་བུ་འཕྲོས། རིན་འབྱུང་། འཁོར་ལྷ་མོ་དྲུག་ཅུ་རྩ་བཞི། རིགས་བདག་རྡོ་
རྗེ་སེམས་དཔའ་དང་བཅས་པ་ལ་སེམས་གཟུང་། དེ་ཐམས་ཅད་ཀྱི་རྩ། ཡི་གེ །ཁམས།
རླུང་གི་དྭངས་མ་དང་བཅས་པ་སྐུ་བཞི་རང་བཞིན་ལྷུན་གྲུབ་ཏུ་གདོད་ནས་གནས་པ། འོད་
ཟེར་དེས་གློ་བུར་གྱི་དྲི་མ་བསལ་བས་རྟེན་གནས་གྱུར་གྱི་སྐུ་བཞི། བརྟེན་པ་ཀུན་གཞི་
གནས་གྱུར་ཤིན་ཏུ་རྣམ་པར་དག་པ་ངོ་བོ་ཉིད་སྐུ་སྟེ་སྐུ་ལྔ་མངོན་གྱུར་རང་བཞིན་ལྷུན་གྲུབ་
ལ་མཉམ་པར་གཞག །སྣོད་བཅུད་སྦྱང་བའང་གོང་བཞིན། ཡང་ཧཱུྃ་ལས་འོད་ཟེར་སྔོན་པོ་
འོག་ཏུ་འཇའ་ཟུག་པ་བཞིན་གསང་གནས་དོན་ཡོད་གྲུབ་པའི་ཐུགས་ཀའི་ཧཱ་ལྗང་གུ་ལ་
ཐིམ། ཧཱ་ལྗང་སྔོན་ལ་སེམས་ཞུགས་པ་བཞིན་མཉམ་པར་གཞག །ཡང་འོད་ཟེར་ལྗང་སྔོན་
འཕྲོས། ཧྭ་ལྗང་སྔོན་གྱིས་གཙོ་བོ་གསལ་བར་བྱས་ཏེ། ཕྲིན་ལས་དོན་ཡོད་གྲུབ་པ་ཞབས་
གཡས་བརྐྱང་བ་དང་། ཡུམ་གཡོན་བརྐྱང་སྐྱིལ་ཀྲུང་ཕྱེད་པའི་གར་སྟབས། རྒྱན་ཆ་ལུགས།
འོད་འབར་བ་ལ་སེམས་གཟུང་། སྟེང་དུ་འཕྲོས། རིགས་བདག །མཐའ་སྐོར་དུ་འཕྲོས།
ཡུམ་མཚུངས་ཀྱི་ལྷ་མོ་སོ་གཉིས་ལ་སེམས་གཟུང་། སྐུ་བཞིའམ་ལྔ་མངོན་གྱུར། སྣོད་
བཅུད་སྦྱང་བ་སོགས་ཀྱང་སྔ་མ་ལྟར་བྱའོ། །ལུས་དཀྱིལ་གྱི་གཙོ་བོ་རྣམས་ཞལ་བརྒྱད་
ཕྱག་བཅུ་དྲུག་པར་གསལ་བཏབ་ཀྱང་ཆོག་མོད། དཀྱུས་ཀྱི་ཕྱག་ལེན་ཕྱག་གཉིས་པར་
མཛད་དོ། །
དེ་ནས་མགྲོན་ཐབས་ལ་གཟུང་བ་ནི། ཐུགས་ཀའི་ཧཱུྃ་ལས་འོད་སྔོན་པོ་མིག་སོགས་
དབང་པོ་ལྔའི་སྒོ་དང་། དཔྲལ་བ་དང་། སྙིང་གའི་ཧཱུྃ་གི་སྟེང་རྣམས་སུ་འཕྲོས། གཏི་མུག་རྡོ་
རྗེ་མ་སོགས་ཡུལ་ཅན་གྱི་ལྷ་མོ་དྲུག་ཞལ་ཕྱིར་གཟིགས་དང་། གོ་རཱི་སོགས་ཡུལ་གྱི་ལྷ་མོ་
205



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དྲུག་ཞལ་ནང་གཟིགས་རེག་ལ་མ་འབྱར་བའི་ཚུལ་དུ་བཞུགས་པ་ངག་འདོན་དཀྱུས་
བཞིན་དུ་གསལ་བཏབ་སྟེ་ས་བོན་མོ་སོགས་ལ་སེམས་གཟུང་ངོ་། །ཡང་ན་གཞུང་བཤད་
ཕལ་ཆེར་ལས་འབྱུང་བ་བཞིན། མིག་ཏུ་ས་སྙིང་གཟུགས་རྡོ་རྗེ་མས་འཁྱུད་པ། རྣ་བར་
ཕྱག་རྡོར་སྒྲ་རྡོ་རྗེ་མ། སྣར་ནམ་སྙིང་དྲི་རྡོ་རྗེ་མ། ལྕེར་འཇིག་རྟེན་དབང་ཕྱུག་རོ་རྡོ་རྗེ་མ།
ལུས་ལ་སྒྲིབ་པ་རྣམ་སེལ་རེག་བྱ་རྡོ་རྗེ་མ། ཡིད་ལ་ཀུན་བཟང་ཆོས་དབྱིངས་རྡོ་རྗེ་མས་
འཁྱུད་པ་རྣམས་ལ་སེམས་གཟུང་ངོ་། །དེ་ལྟར་སེམས་འཛིན་དེ་དག་ཀྱང་ལྟ་བ་དང་བསྲེ་བ་
ནི་ཐུན་མོང་མ་ཡིན་པའི་གནད་དེ། སྤྱན་དབུ་མའི་རྣམ་པ་ས་ལེ་བར་སྣང་བ་དེ་སེམས་དང་།
སེམས་ཀྱི་རང་བཞིན་གསལ་སྟོང་ཟུང་འཇུག་ལྟ་བའི་སྟེང་དུ་གནས་ཆ་རྙེད་ན་ཞི་ལྷག་ཟུང་
འཇུག་ཏུ་འགྱུར་བས་སོ། །
ཡང་སྨྲས་པ། ནང་རྡོ་རྗེ་ལུས་ཀྱི་ཕོ་བྲང་ཆེར། །ལྷ་ཡབ་ཡུམ་སྐུ་བཞི་ལྷུན་གྲུབ་དེ། །
ཐབས་ཟབ་མོས་གནས་གྱུར་མངོན་སུམ་མཐོང་། །སེམས་མ་འཁྲུལ་ལྟ་བས་ཟིན་པར་ཤོག །
ཅེས་སོ། །གསུམ་པ་ལྡང་རིམ་ནི། ཡན་ལག་དྲུག་པ་ལྟར་ན་དག་དྲན་སོགས་གོང་དང་
འདྲ་ལ། ལུས་དཀྱིལ་རྐྱང་པ་ལྟར་ན། སྨོན་ལམ་ལམ་ཁྱེར་ཅི་རིགས་པ་སྟེ། ཁྲིད་དེའི་སྙིང་
པོ་བསྡུས་པ་ནི། ཚོགས་ཀྱི་ཞིང་ངམ་ཡེ་ཤེས་འཁོར་ལོའི་ལྷ། །རྡོ་རྗེའི་ལུས་ལ་ཐིམ་ཆེ་
དཀྱིལ་འཁོར་བཞི། །སྐུ་བཞིར་རང་གསལ་རྟེན་དང་བརྟེན་པའི་ལྷ། །ལུས་ལ་མངོན་སུམ་
མཐོང་བར་བྱིན་གྱིས་རློབས། །མཁའ་ལ་དགེས་རོལ་གདན་གསུམ་དབང་གི་ལྷས། །ལུས་
དཀྱིལ་ལྷ་ལ་ཐུན་བཞིར་དབང་བསྐུར་བས། །ལམ་དུས་དབང་བཞིའི་ཆུ་རྒྱུན་མ་ནུབ་པར། །
སྙན་བརྒྱུད་རྟེན་འབྲེལ་འགྲིགས་པར་བྱིན་གྱིས་རློབས། །ཞེས་པ་ཙམ་བརྗོད་ནས་སྤྱོད་
ལམ་ལ་འཇུག་གོ །ཁྲིད་དེའི་དམིགས་པ་རྒྱས་བསྡུས་ཀྱི་རྣམ་དབྱེ་རྡོ་རྗེ་སློབ་དཔོན་བློ་དང་
ལྡན་པས་སྐབས་དང་སྦྱར་ལ། ཐུན་ནི་ཉན་པོ་སྣོད་ལྡན་གྱིས་བཞིའམ་གསུམ་སོགས་རྩོལ་
བ་དང་བསྟུན་པའོ། །
206



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
གཉིས་པ་ལྟ་བ་ལ་ཉམས་སུ་མྱོང་བ་བསྐྱེད་པའི་ཁྲིད་འཆད་པ་ལ། ལམ་བསྐྱེད་རིམ་
སྒོམ་པའི་རྣལ་འབྱོར་པའི་བློའི་རིམ་པ། དེ་ལས་ལྟ་བ་སྐྱེ་ཚུལ། སྐྱེས་པ་དེ་བསྐྱང་བའི་
ཚུལ་ལོ། །དང་པོ་ལ་བཞི་སྟེ། ལས་དང་པོ་པ། བདེ་བ་ཅུང་ཟད་སྐྱེས་པ། བདེ་སྟོང་ཅུང་
ཟད་སྐྱེས་པ། བདེ་སྟོང་ཆེར་སྐྱེས་པའི་རྣལ་འབྱོར་པ་དང་བཞི་ཡོད་པའི། གསུང་ངག་སྤྱི་པ་
ལྟར་ན། ལམ་བསྐྱེད་རིམ་བསྒོམས་པས་ཉམས་མྱོང་ཅིའང་རུང་བ་ཞིག་གི་སྣེ་ཟིན་ན། རྣལ་
འབྱོར་པ་ཞེས་གང་ཟག་གཉིས་པ་དེར་ན་འཕོས་པར་བཞེད་ལ། སློབ་བཤད་ཐུན་མོང་མ་
ཡིན་པ་ལྟར་ན། ཉམས་སྐྱོན་མེད་མ་སྐྱེས་ན། སྐྱོན་ཅན་ཇི་ཙམ་སྐྱེས་ཀྱང་། ཚོགས་ལམ་
རང་རྐྱང་པ་ཁོ་ན་ལས་རྣལ་འབྱོར་པའི་གྲངས་སུ་མི་བགྲང་བར་ལས་དང་པོ་པ་ཞེས་པ་དེར་
བཞག་ནས། ཨཱ་ལི་ཀཱ་ལི་ལ་ལྟོས་པའི་མངོན་བྱང་རྒྱས་འབྲིང་གང་རུང་བསྒོམ་པ་ལས། ཆོ་
གའི་ཆ་ལ་དབྲི་བ་མེད་པ་ཡིན་ནོ། །དེ་ལྟར་བསྒོམས་པས་ཉམས་སྐྱོན་མེད་སྐྱེས་ན་ཚོགས་
སྦྱོར་ཟུང་དུ་འབྲེལ་ཞིང་། བདེ་བ་ཅུང་ཟད་སྐྱེས་པའི་རྣལ་འབྱོར་པ་ཞེས་པ། གང་ཟག་
གཉིས་པ་དེར་ན་འཕོས་པ་ཡིན་པས། ཨཱ་ལི་ཀཱ་ལི་གཉིས་ཕྲི་སྟེ་ཨཱ་ལི་ཀཱ་ལི་སྤངས་པའི་
མངོན་བྱང་རྒྱས་འབྲིང་ཅིའང་རུང་བ་བསྒོམ་སྟེ་སེམས་འཛིན་ནན་ཆེར་གཏོང་བ་ཡིན་ནོ། །
ཡང་དེ་ལྟར་བསྒོམས་པས་བདེ་སྟོང་གི་ཉམས་ཅུང་ཟད་སྐྱེས་ཏེ། བསོད་ནམས་ཚོགས་
གསོག་གི་ཚེ་ལུས་ལ་བདེ་བ་འབར། ཡེ་ཤེས་ཚོགས་གསོག་གི་ཚེ་སེམས་བདེ་སྟོང་ཉིད་དུ་
ཕྱམ་ཕྱམ་འགྲོ། དངོས་གཞིའི་ཚེ་བདེ་སྟོང་ཟུང་དུ་ཆུད། རྨི་ལམ་མངོན་ཤེས་དང་འདྲ་བར་
འཆར་བའི་ཚེ་རྣལ་འབྱོར་པ་གསུམ་པ་དེར་ན་འཕོས་པ་ཡིན་པས། མངོན་བྱང་ཡང་ཕྲི་སྟེ་
ས་བོན་ལས་བསྐྱེད་པའི་ཡན་ལག་བཞི་པ་ཙམ་བསྒོམ་པ་ཡིན་ནོ། །ཡང་དེ་ལྟར་བསྒོམས་
པས་དཀྱིལ་འཁོར་གྱི་འཁོར་ལོའང་དུ་བ་སོགས་ཀྱི་རྣམ་པར་བུན་ལོང་འགྲོ། ཆོས་བརྒྱད་
ཀྱི་སྣང་བ་ཅི་ཤར་ཡང་སྐད་ཅིག་གཉིས་པ་ཕན་ཆད་ཏིང་ངེ་འཛིན་དུ་ཁྲོལ་གྱིས་འགྲོ།
བསྐྱེད་རིམ་སྤྲོས་བཅས་བསྒོམས་ཀྱང་སྤྲོས་མེད་རྫོགས་རིམ་གྱི་ངང་དུ་བདེ་སིམ་མེར་འགྲོ་
()



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ན་གང་ཟག་བཞི་པ་དེར་ན་འཕོས་པ་ཡིན་པས། ས་བོན་ཡང་ཕྲི་སྟེ་སྐད་ཅིག་གིས་བསྐྱེད་
པའི་མངོན་པར་རྟོགས་པ་ཙམ་ཞིག་བསྒོམ་པས་ཆོག་པ་ཡིན་ནོ། །དེ་ལྟར་དེ་དག་ནི་ཕྱི་ལ་
མཆོག་ཏུ་གཞོལ་བས་ཕྱི་ནང་སྦྲགས་ཏེ་བསྒོམ་པའི་དབང་དུ་བྱས་ལ། གཙོ་བོར་ནང་ལ་
གཞོལ་བས་ལུས་དཀྱིལ་རྐྱང་པ་བསྒོམས་པས་རྟོགས་པ་ན་འཕར་ཚུལ་དང་ལྟ་བ་བསྐྱང་
ཚུལ་སོགས་ཀྱང་ཤུགས་ཀྱིས་ཤེས་དགོས་སོ། །གཉིས་པ་ལྟ་བ་སྐྱེ་ཚུལ་ནི། སྤྱིར་ལྟ་བ་ལ་
གཉིས། རྟོགས་པ་ཙམ་ལ་ལྟ་བར་གཞག་པ་ནི་རྒྱུ་དུས་ཀྱི་ལྟ་བ་ཐོས་བསམ་གྱིས་བསྡུས་པ་
དེ་ཉིད་ཡིན་ལ། ཉམས་མྱོང་ཏིང་ངེ་འཛིན་ལ་ལྟ་བར་གཞག་པ་ནི་ལམ་བཞི་སྒོམ་པའི་
ཉམས་མྱོང་དང་འབྲེལ་བའི་ལྟ་བ་འདི་ཉིད་ཡིན་ཞིང་། དེའང་སྤྱིར་བཏང་ལ་ལམ་བསྐྱེད་
རིམ་བསྒོམ་པའི་ལག་རྗེས་ལྟ་བ་ངོ་བོ་ཉིད་གསུམ་ཞེས་བྱ་བ། བསྒོམ་བྱ་ལྷའི་རྣམ་པ་ལ་
སེམས་ཟིན་པ་སྣང་ཕྱོགས། རྣམ་པ་དེས་དབེན་པའི་སྟོང་ཉམས་སུ་ཁྱོད་ཀྱིས་སོང་བ་སྟོང་
ཕྱོགས། འོད་གསལ་དུ་བ་སོགས་ཀྱི་ཉམས་ཤར་བ་ཟུང་འཇུག་གི་ཏིང་ངེ་འཛིན་ཏེ། སྔ་མ་
གཉིས་སྒྲོ་སྐུར་གྱིས་བསྡུས་པས་ཉམས་སྐྱོན་ཅན་དང་། ཕྱི་མ་དེ་དང་བྲལ་བས་སྐྱོན་མེད་
ཅེས་བྱའོ། །དེའང་མཉམ་གཞག་གི་ངོ་བོ་ཉིད་གསུམ་ཡིན་ལ། མཉམ་གཞག་དེའི་རྩིས་
ཟིན་པའི་རྗེས་ཐོབ་ཏུ་སྔ་མ་ལྟར་འཆར་བ་ནི་རྗེས་ཐོབ་ཀྱི་ངོ་བོ་ཉིད་གསུམ་ཞེས་བྱ་བ་
ཡིན་ནོ། །དམིགས་ཀྱིས་བསལ་ན། ལམ་བསྐྱེད་རིམ་བསྒོམས་པས་ཀྱང་ལྟ་བ་རང་བྱུང་གི་
ཡེ་ཤེས་བཞི་སོགས་འཆར་བ་ཡིན་ཏེ། དེ་ནི་ལམ་འཇུག་ལྡོག་ཅེས་བྱ་བ་ཡིན་ནོ། །གསུམ་
པ་ལྟ་བ་བསྐྱང་ཚུལ་ལ། སྤྱི་པ་ལྟར་ན། ལྟ་བ་གསུམ་པོ་དེ་རེ་རེ་ལ་མ་རིག་པའི་སྣང་བ་
ལས་ལོག་པའི་ཆོས་ཅན་ཞེས་བྱ་བ་ཡུལ་དེ་མ་རིག་པ་ལས་ལོག་ནས་ཡུལ་དེ་གསལ་བར་
རིག་ཙམ་དང་། དེའང་ཡིད་ཀུན་བརྟགས་ཞེས་བྱ་བ་རྣམ་རྟོག་རྒྱུན་ཆགས་ཀྱིས་སྟོང་པས་ན།
ཡིད་ཀུན་བརྟགས་དང་བྲལ་བའི་ཆོས་ཉིད་ཅེས་བྱ་ཞིང་། དེ་གཉིས་ཀྱང་ངོ་བོ་གཅིག་ལ་
ལྡོག་པ་ཐ་དད་ཡིན་པས། ལྟ་བ་དེ་རྣམས་སྐྱེས་པའི་ཚེ་བྱུང་རྒྱལ་གྱི་གནད་ཀྱིས་སྐྱོང་ཞེས་
208



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
པ་ནི་ཐུན་མོང་བ་ཙམ་མོ། །སློབ་བཤད་ཐུན་མོང་མིན་པ་ལྟར་ན། ཉམས་མྱོང་སྐྱེས་ནས་ལྟ་
བ་དག་དང་བསྲེ། །ཞེས་བཤད་པའི་མན་ངག་ལྟར་ལྟ་བ་དང་བསྲེས་ཏེ་བསྐྱང་བ་ཡིན་ནོ། །
བསྐྱང་བའི་ཚུལ་ཡང་། ཉམས་སྐྱོན་ཅན་སྐྱོན་མེད་གང་ཡིན་ཀྱང་། མ་རིག་པའི་སྣང་བ་
ལས་ལོག་པའི་ཆོས་ཅན། ཡིད་ཀུན་བརྟགས་དང་བྲལ་བ་ཆོས་ཉིད་ཅེས་པའི་གནད་ཐུན་
མོང་མ་ཡིན་པ་དྲན་པར་བྱ་སྟེ། ཉམས་སྣང་དེའི་རང་བཞིན་འོད་གསལ་ལ་བལྟས་པས།
དེའི་གསལ་བྱ་དེ་ནི་གནས་ལུགས་མ་རིག་པ་ལས་ལོག་ནས་དེའི་གནས་ལུགས་ཇི་ལྟ་བ་
བཞིན་རིག་པའི་ཆ་ནས་མ་རིག་པ་ལས་ལོག་པའི་ཆོས་ཅན་ཞེས་བྱ་ལ། དེའི་གནས་ལུགས་
དེ་ལ་ཡིད་ཀུན་བརྟགས་འཁྲུལ་རྟོག་གིས་སྟོང་སྟེ། དེས་མ་བསླད་པར་གསལ་སྣང་དེ་ལ་
སེམས་ཟིན་པའི་ཆ་ནས་ཡིད་ཀུན་བརྟགས་དང་བྲལ་བའི་ཆོས་ཉིད་ཅེས་བྱ་སྟེ། དེ་ལྟ་བུའི་
ཆོས་ཅན་དང་ཆོས་ཉིད་དེ་ནི་གནས་ལུགས་རང་བཞིན་འོད་གསལ་དེ་ལ་ལྡོག་ཆས་ཕྱེ་བ་
ཙམ་ཡིན་པས། དེ་ལ་མཉམ་པར་གཞག་པའི་ལྟ་བ་དེ་ནི་ཆོས་ཉིད་ལ་གསལ་སྣང་ཐོབ་པའི་
མཚོན་བྱེད་དཔེའི་ཡེ་ཤེས་ཡིན་པའི་གནད་ཀྱིས་དེའི་རྒྱུན་བསྐྱངས་པ་ལས་མཚོན་བྱ་དོན་
གྱི་ཡེ་ཤེས་མྱུར་བ་ཉིད་དུ་སྐྱེ་བར་འགྱུར་རོ། །དེ་ལྟར་ན། བསྒོམས་ཀྱང་འཁྲུལ་པ་མི་
འཇིག་པ། །ཐད་ཀ་མའི་ཆོས་ཉིད་མ་གོའམ། །ཞེས་པ་ནི་ཐུན་མོང་བའི་ཉམས་ལེན་དེ་ལ་
དགོངས་པ་སྟེ། དེའི་ཆོས་ཉིད་ཀྱི་མིང་ཅན་དེ་ཆོས་ཉིད་མཚན་ཉིད་པ་མ་ཡིན་པའི་ཕྱིར་རོ།
ཐུན་མོང་མ་ཡིན་པའི་གནད་འདི་ཤེས་ན། བསྒོམས་པས་འཁྲུལ་པ་འཇིག་བྱེད་པ། །ཡིན་
ལུགས་ཀྱི་ཆོས་ཉིད་མ་གོའམ། །ཞེས་པ་ཞིག་འབྱུང་བ་ཡིན་ནོ། །དེས་ན་མཉམ་རྗེས་ཀྱི་ལྟ་
བ་ངོ་བོ་ཉིད་གསུམ་སོགས་མ་སྐྱེས་པ་བསྐྱེད་པའམ། སྐྱེས་པ་བོགས་འབྱིན་པའམ། སྐྱོན་
ཅན་སྐྱོན་མེད་དུ་བསྒྱུར་བ་སོགས་ཐམས་ཅད་ལ་ལྟ་བ་དང་བསྲེ་བའི་གནད་འདི་སྙིང་ལ་
དྲན་པར་བྱོས་ཤིག ། །
ཡང་སྨྲས་པ། ཉམས་སྣང་བ་བན་བུན་ཅི་ཤར་ཡང་། །དྲན་ལྟ་བས་ཁ་ལོ་མ་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བསྒྱུར་ན། །རྐྱེན་ཉོན་མོངས་ལམ་དུ་མི་ཚུད་པས། །ཆོས་ཤེས་བཞིན་དྲན་པར་བྱིན་གྱིས་
རློབས། །ཞེས་སོ། །
གསུམ་པ་ཕྱག་ཆེན་ངོ་སྤྲད་དེ་སྤྱོད་པས་བོགས་དབྱུང་ཚུལ་ལ་གཉིས། ཕྱག་ཆེན་ངོ་
སྤྱོད་ཚུལ་དངོས་དང་། སྤྱོད་པས་བོགས་དབྱུང་ཚུལ་ལོ། །དང་པོ་ནི། འདིར་ལམ་བསྒོམ་
པའི་ལྟ་བ་དེ་དག་ལ། ཕྱག་ཆེན་ཡིན་མིན་རྣམ་པར་ཕྱེ་ནས། ཡིན་ངེས་ཤེས་པ་ཞིག་ལ་ངོ་
སྤྲད་དགོས་ཏེ། ལྟ་བའི་རྩ་བར། རྟོགས་པ་དཔེ་ཡི་ཡེ་ཤེས་ངོ་སྤྲོད་བྱ། །ཞེས་དང་། འགྲེལ་
པར། དེ་ལྟར་རྒྱས་གདབ་ལེགས་པར་གོ་བའི་ཚེ། །རང་བཞིན་ལྷན་སྐྱེས་སམ། ཞུ་བདེ་
ལྷན་སྐྱེས་ཤེས་བྱ་བ། མཐོང་བའི་ལམ་གྱིས་ཡེ་ཤེས་མཚོན་ནུས་པས། ཀུན་མཁྱེན་ཡེ་ཤེས་
དེ་ལྟ་བུ། །ཞེས་གསུངས་པས་ན། དཔེའི་ཡེ་ཤེས་ཡིན་ནོ། །ཞེས་ངོ་སྤྲད་པར་བྱའོ། །ཞེས་
རྫོགས་རིམ་སྐབས་སུ་གསུངས་པ་དེ་བསྐྱེད་རིམ་ལའང་གསལ་བྱེད་དུ་སྦྱར་དགོས་པ་
ཡིན་ནོ། །དེ་ལྟར་ན། བསྐྱེད་རིམ་བསྒོམས་པ་ལས་ཉམས་སྐྱོན་ཅན་ཇི་ཙམ་སྐྱེས་ཀྱང་།
སྐྱོན་མེད་མ་སྐྱེས་ན་སྦྱོར་ལམ་དྲོད་ཀྱི་སྣེ་མ་ཟིན་པས། ལས་དང་པོ་པའམ། ཚོགས་ལམ་
རང་རྐྱང་པ་ཞེས་བྱ་ཡི། རྣལ་འབྱོར་པ་མཚན་ཉིད་པ་མ་ཡིན་པས་ཉམས་སྐྱོན་ཅན་དེ་ལ་
ཕྱག་ཆེན་དུ་ངོ་སྤྲད་པར་མི་བྱ་སྟེ། དེས་མཚོན་བྱ་དོན་གྱི་ཡེ་ཤེས་འདྲེན་མི་ནུས་པས་སོ། །
དེས་ན་རྒྱུ་བླ་མེད་དབང་དང་རིམ་གཉིས་གང་རུང་ལས་བྱུང་ཞིང་། གནས་ལུགས་རང་
བཞིན་འོད་གསལ་ལ་གསལ་སྣང་རྙེད་པའི་ཟུང་འཇུག་གི་ཉམས་མྱོང་དེ་ལ་ཕྱག་ཆེན་
ཡིན་ནོ། །ཞེས་ངོ་སྤྲད་པར་བྱ་སྟེ། དེའི་རྒྱུན་བསྐྱངས་པ་ལས་གནས་ལུགས་མངོན་སུམ་
མཐོང་བའི་མཚོན་བྱ་དོན་གྱི་ཡེ་ཤེས་འདྲེན་ནུས་པས་སོ། །དེ་ལྟར་ཕྱག་ཆེན་མིག་ཐུར་ལས།
བྱང་ཆུབ་དོན་དུ་གཉེར་བས། སྨིན་བྱེད་དབང་བསྐུར་ནས་བརྩམས་ཏེ། ཉམས་སྐྱོན་ཅན་
རྣམས་རྫོགས་པ་ཡན་ཆད། ཐེག་པ་ཐུན་མོང་བ་ལྟར་ན་ཚོགས་ལམ་ཞེས་བྱ་བ་ཡིན།
བརྟག་གཉིས་ལས། ཀུན་མཁྱེན་ཡེ་ཤེས་དེ་ལྟ་བུ། །ཞེས་གསུངས་པ་ལྟར། བདེ་སྟོང་ཟུང་
210



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
འཇུག་གི་ཡེ་ཤེས་མཚན་ཉིད་པ་རྒྱུད་ལ་སྐྱེས་ཤིང་། རྣམ་པར་མི་རྟོག་པའི་ཉམས་རྒྱུན་
ཆགས་སུ་བྱུང་ཡང་། རྣམ་པར་རྟོག་པའི་བག་ཆགས་ཕྲ་མོ་དང་བཅས་པ། ནམ་ལངས་ནས་
ཉི་མ་ཤར་བ་ལྟ་བུའི་དཔེའི་ཡེ་ཤེས་རྒྱུད་ལ་སྐྱེས་པ་ནི་སྦྱོར་ལམ་ཞེས་བྱ་བ་ཡིན། མཚན་
བརྗོད་ལས། རྣམ་པར་ཤེས་པའི་མཚན་ཉིད་འདས། །ཡེ་ཤེས་གཉིས་མེད་ཚུལ་འཆང་བ། །
རྣམ་པར་རྟོག་མེད་ལྷུན་གྱིས་གྲུབ། །ཅེས་གསུངས་པ་ལྟར་རྣམ་པ་ཀུན་གྱི་མཆོག་དང་ལྡན་
པའི་སྟོང་པ་ཉིད་མངོན་སུམ་དུ་རྟོགས་པ། རྣམ་པར་མི་རྟོག་པའི་ཡེ་ཤེས་མཚན་ཉིད་པ་
ཕྱག་རྒྱ་ཆེན་པོ་དོན་གྱི་ཡེ་ཤེས་ཐོག་མར་སྐྱེས་པའི་ཚེ་ནི་མཐོང་ལམ་ཐོབ་པ་ཞེས་བྱ་བ་ཡིན།
ཞེས་སོགས་བཤད་པ་ཡིན་ནོ། ། །
དེ་ལྟར། ༧ ས་པཎ་ཁོ་ནས་བཤད་པའང་མ་ཡིན་ཏེ། ༧ རྗེ་བཙུན་རིན་པོ་ཆེས། ཁ་
ཅིག་ཕྱག་རྒྱ་ཆེན་པོ་ཐོག་བབ་ཅེས། །ཐོག་མར་སྟོན་བྱེད་རྨོངས་པ་འགའ་སྨྲ་མོད། །དེ་ནི་དེ་
མིན་ལྟ་བའི་བསམ་གཏན་ཏེ། །སྒོམ་པའི་དུག་དབྱུང་ཕྱག་རྒྱ་ཆེན་པོ་ཡིན། །ཞེས། ལྟ་བའི་
དུག་རྣམ་རྟོག་རྒྱུན་ཆགས་དང་། སྒོམ་པའི་དུག་ཉམས་སྐྱོན་ཅན། ཤེས་སྒྲིབ་ཀྱི་དུག་མེད་
པ་དེ་ལ་ཕྱག་ཆེན་དུ་བཤད་འདུག་པའི་ཕྱིར། ངོ་སྤྲོད་དེའི་གནད་བསྡུས་པ་ནི། ཕྱི་ནང་
བསྐྱེད་རིམ་ཚོགས་ལམ་རང་རྐྱང་དུ། །མ་ཤོར་སྐྱོན་མེད་ཡེ་ཤེས་ནང་ནས་ཤར། །དྲོད་ཀྱི་
ལམ་སྣ་ཟིན་པའི་རྣལ་འབྱོར་པས། །ཕྱག་ཆེན་རང་ངོ་འཕྲོད་པར་བྱིན་གྱིས་རློབས། །ཞེས་
པ་དེའོ། །གཉིས་པ་སྤྱོད་པས་བོགས་དབྱུང་ཚུལ་ནི། དེ་ལྟར་ཕྱག་ཆེན་མཚན་ཉིད་པ་དྲོད་
ཀྱི་སྣེ་ཟིན་པའི་ཚེ། སྤྱོད་པས་བོགས་དབྱུང་དགོས་ཏེ། ཁྲིད་ཡིག་ཚིགས་བཅད་མར། དྲོད་
ཐོབ་ནས་ནི་སྤྱོད་པས་བརྟན་བྱས་ཏེ། །ས་རྣམས་བསྒྲུབས་ནས་ཉེ་རྒྱུས་མཚམས་སྦྱར་ཏེ། །
ཞེས་བཤད་པས་སོ། །ཡང་ཉམས་སྐྱོན་ཅན་ཉོན་མོངས་རང་བྱུང་། རྣམ་རྟོག་རང་བྱུང་ལྟ་བུ་
སྐྱེས་པའི་ཚེའང་ཉོན་མོངས་པ་དང་ཡེ་ཤེས་སོ་སོར་ཕྱེ་ནས་སྐྱོན་ཅན་སྐྱོན་མེད་དུ་བསྒྱུར་
ཤེས་དགོས་ཏེ། རབ་དབྱེ་ལས། གཏུམ་མོ་སྒོམ་པ་ཕལ་ཆེར་ཡང་། །ནང་གི་རྟེན་འབྲེལ་མི་
21 1



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཤེས་པར། །དྲོད་ཙམ་ལ་ནི་དམིགས་པར་གོ །ཡེ་ཤེས་ཅུང་ཟད་སྐྱེས་ན་ཡང་། །དེ་དག་ཉོན་
མོངས་རྣམ་རྟོག་དང་། །འབྱེད་པའི་ཐབས་ལ་མི་མཁས་པས། །རྫོགས་པའི་སངས་རྒྱས་
ལམ་མི་འགྱུར། །ཞེས་དང་། རང་མཆན་ལས། ཞིང་དང་ཡུར་མ་འདྲེས་ནས་སྐྱེ་བ་ལྟར། །
ཡེ་ཤེས་དང་རྣམ་རྟོག་འདྲེས་ནས་སྐྱེ་བ་ཡིན་ལ། དེ་འབྱེད་པ་ལ་ལམ་འབྲས་ལྟ་བུའི་
གདམས་ངག་དགོས། ཞེས་བཤད་པས་སོ། །དེ་བསྒོམ་ཚུལ་ཡང་འདི་ལྟར་བྱ་སྟེ། ཞེ་སྡང་
རང་བྱུང་གི་ཏིང་ངེ་འཛིན་སྐྱེས་པ་ན། ཞེ་སྡང་རང་བྱུང་དེས་ཏིང་ངེ་འཛིན་རྙོག་པ་ཡིན་པས།
ཏིང་ངེ་འཛིན་དེ་ལ་འཁོར་འདས་དབྱེར་མེད་ལྟ་བའི་རྒྱས་བཏབ་སྟེ་མ་བཅོས་ལྷུག་པར་
བསྐྱང་བར་བྱ་སྟེ། དེ་དག་དྭངས་སྙིགས་ཕྱེད་པར་འགྱུར་བས་སོ། །དེ་ལྟར་ལྟ་བའི་རྒྱས་
ཐེབས་པའི་ཚེ། ཞེ་སྡང་རང་བྱུང་སེམས་ཀྱི་རང་བཞིན་འོད་གསལ་རྗེན་པར་མཐོང་བ་ནི་མ་
རིག་པའི་སྣང་བ་ལས། ལོག་པའི་ཆོས་ཅན་ཞེས་བྱ་ལ། རང་བཞིན་འོད་གསལ་རྙོག་པར་
བྱེད་པའི་རྣམ་རྟོག་རྒྱུན་ཆགས་དྭངས་པའི་ཆ་དེ་ལ་ཡིད་ཀུན་བརྟགས་དང་བྲལ་བའི་ཆོས་
ཉིད་ཅེས་བྱ་བ་ཡིན་ནོ། །དེ་ལྟར་ཉམས་སྐྱོན་མེད་མཚོན་བྱེད་དཔེའི་ཕྱག་ཆེན་ངོ་སྤྲད་ནས།
དང་པོར་རང་གི་ཁྱིམ་དུ་བསྒོམ། ཞེས་པ་ལྟར། འཇུག་རིམ་སོགས་ཀྱི་སྒོ་ནས་ལྟ་བ་དེའི་
རྒྱུན་བསྐྱང་བར་བྱའོ། །དེ་ལྟར་བསྐྱངས་པས་མཐར་ཕྱིན་པ་གསུམ་ལས། དང་པོ་དམིགས་
པ་མཐར་ཕྱིན་པ་ཞེས་བྱ་བ་མཉམ་གཞག་ཏུ་ཆོས་ཉིད་རང་བཞིན་འོད་གསལ་ལ་གསལ་
སྣང་ཐོབ་པའི་ལྟ་བ་ལ་ཅི་འདོད་འདོད་ཚུགས་པ་དང་། རྗེས་ཐོབ་ཏུ་ལྟ་བ་དེའི་རྩིས་ཟིན་
པའི་སྒོ་ནས་སྣང་གྲག་ཐམས་ཅད་སྒྱུ་མ་ལྟར་བུན་ན་བ་ཞིག་ཏུ་འཆར་ནུས་ན་དྲོད་ཆུང་ངུ་
ཐོབ། སྣང་བ་གྲོགས་སུ་འཆར་བའི་སྐབས་ཡིན་པས། དེའི་བརྟན་གཡོ་བརྟག་པའི་ཕྱིར་དུ་
ཀུན་འདར་གསང་སྤྱོད་ཅེས་བྱ་བ་མཚན་མོའི་དུས་དང་། དབེན་པའི་གནས། ཐ་མལ་པ་
རྣམས་འཇིགས་སྐྲག་སྐྱེ་བའི་གནས་སུ། སྒོ་གསུམ་གྱི་སྤྱོད་པ་ལྷུག་པར་བཞག་སྟེ་ལྟ་བ་དེ་
བསྐྱང་བར་བྱའོ། །དེ་ལྟར་གནད་དུ་བསྣུན་པས། གཉིས་པ་གྲུབ་པ་མཐར་ཕྱིན་པ་ཞེས་བྱ་
212



ཁྲིད་ཉི་གཞོན་གསར་པའི་ཐིག་ཕྲེང་ལས་ནང་བསྐྱེད་རིམ། ཉམས་མྱོང་ལྟ་བ། ཕྱག་ཆེན་ངོ་སྤྲོད། བོགས་འབྱིན་སྤྱོད་པ་བཅས།
བ་ཚར་གཅོད་དང་རྗེས་འཛིན་གང་ཡང་རུང་བ་ནུས་པ་འབྱུང་སྟེ། དེའང་མིག་གི་ལྟ་སྟངས་
དང༌། ངག་གི་དམོད་པ་ཙམ་དང་། སེམས་ཀྱི་དམིགས་པ་གཏད་པ་ཙམ་གྱིས་ཕ་རོལ་གྱི་
སྲོག་འཕྲོག་པ་དང་། ཤིང་ཏོག་ས་ལ་ལྷུང་བ་སོགས་ཚར་གཅོད་དང་། ཡང་དེ་ཙམ་གྱིས་
སྲོག་གསོ་བ་དང་། ཤིང་ཏོག་རང་གནས་སུ་སྤོ་བ་དང་། མེ་ཆུ་ནད་སོགས་ཀྱི་གནོད་པ་ཞི་
ནུས་པ་ནི་རྗེས་འཛིན་ཏེ། དེ་གཉིས་གང་རུང་ནུས་པ་ནི་དྲོད་འབྲིང་པོ་ཡིན་པས། རང་ཡུལ་
ལས་བསྲིངས་པའི་རྒྱལ་ཁམས་སུ། ཀུན་འདར་མངོན་སྤྱོད་ཅེས་བྱ་བ། ཉིན་མོ་ཁྲོམ་ཆེན་
པོའི་མདུན་སར། ལྟ་བས་ཟིན་པའི་སྤྱོད་པ་ཅི་དགར་བསྐྱང་ཞིང་། དྲན་འདུན་མ་ཉམས་
པར་བྱེད་པའོ། །དེ་ལྟར་བོགས་དབྱུང་བས་ཚར་གཅོད་རྗེས་འཛིན་གཉིས་ཆར་ནུས་ཤིང་།
མཁའ་འགྲོ་མང་པོ་དབང་དུ་འདུས་ཏེ། རྡོ་རྗེ་མཁའ་འགྲོའི་རྟེན་འབྲེལ་འགྲིགས་གྱུར་ན། །
ཤ་ཟ་མཁའ་འགྲོའི་ཚོགས་རྣམས་བྲན་བཞིན་འཁོལ། །ཞེས་པ་ལྟར་གྱུར་པ་དང་། རིགས་
དྲུག་གི་གྲོང་མཐོང་བ། ཡུལ་འགའ་མཐོང་བ་སོགས་བྱུང་བའི་ཚེ་ནི་དྲོད་ཆེན་པོར་སླེབ་པ་
ཡིན་པས། ལུང་བསྟན་པའི་ཕྱག་རྒྱ་པདྨ་ཅན་ལ་བརྟེན་ནས་ཀུན་ཏུ་བཟང་པོའི་སྤྱོད་པ་སྤྱད་
པས་དབུ་མའི་མདུད་པ་དང་པོ་གྲོལ། གྲུབ་མཐའ་འཁོར་འདས་དབྱེར་མེད་སྙོགས། ས་
དང་པོ་རབ་དགའ་བརྙེས་པ་ནི་གྲུབ་པ་མཐར་ཕྱིན་པ་ཞེས་བྱའོ། །དེ་ནས་ས་ལམ་ལྷག་མ་
རིམ་པས་བགྲོད། ལུས་རྩའི་འགྲོས་ཐིམ། རྩ་གནས་གྱུར་སྤྲུལ་སྐུ་མངོན་དུ་བྱས་པ་ནི་
གསུམ་པ་འབྲས་བུ་མཐར་ཐུག་པའམ་མཐར་ཕྱིན་པ་ཞེས་བྱའོ། །དེ་ལྟར་དེ་དག་ནི་རྒྱུད་
དང་ཐུན་མོང་བའི་སྤྱོད་པ་སྤྱད་ཚུལ་ཏེ། མན་ངག་ཐུན་མོང་མ་ཡིན་པའི་སྤྱོད་པས་བོགས་
དབྱུང་བ་ནི་རྫོགས་རིམ་སྐབས་སུ་འཆད་དོ། །
ཁྲིད་དེའི་གནད་བསྡུས་པ་ནི། སྣང་དང་སྟོང་དང་ཟུང་འཇུག་ཉམས་མྱོང་གསུམ། །
ཇི་ལྟར་སྐྱེས་ཀྱང་ཆོས་དང་ཆོས་ཅན་གནད། །སློབ་བཤད་ཟབ་མོས་བརྡ་དོན་འཕྲོད་
པའི་ཚེ། །ཕྱག་ཆེན་ལམ་དུ་བསྒྱུར་བར་བྱིན་གྱིས་རློབས། །བདེ་ཆེན་ཡེ་ཤེས་ཕྱག་རྒྱ་ཆེན་
213



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པོའི་ངང༌། །རྣམ་གསུམ་སྤྱོད་པས་རང་སྣང་བོགས་དབྱུང་ཚེ། །འཁོར་འདས་དབྱེར་མེད་
གྲུབ་མཐའི་སྙན་གྲགས་མཁན། །ཚེ་འདི་ཉིད་ལ་སྙོགས་པར་བྱིན་གྱིས་རློབས། །ཞེས་པ་
དེའོ། །
ཡང་སྨྲས་པ། ལམ་ཕྱག་ཆེན་མ་འཁྲུལ་རང་ངོ་འཕྲོད། །ནང་ཆོས་ཉིད་འོད་གསལ་
མངོན་དུ་གྱུར། །ཕྱི་སྣང་བ་སྨིག་རྒྱུར་ཤིགས་སེ་ཤིག །གྲོགས་སྤྱོད་པ་འཁྱོངས་པར་བྱིན་
གྱིས་རློབས། །ཞེས་སོ། །མངྒལཾ།། །།
214



༄༅། །གསུང་ངག་སློབ་བཤད་ཁྲིད་རིམ་ཉི་གཞོན་གསར་པའི་ཐིག་ཕྲེང་
སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་
འདའ་ཀ་མ། བར་དོ། རྨི་ལམ། སྒྱུ་ལུས་དང་
བཅས་པའི་ཁྲིད་རིམ་བཞུགས་སོ། །
མཁྱེན་བརྩེའི་བློ་གྲོས་ཟླ་ཟེར་ཕྲེང་། །ཤར་བས་འོད་གསལ་རྒྱ་མཚོའི་བྱིངས། །
གསལ་བྱེད་འཆི་བ་ཆོས་ཀྱི་སྐུར། །ངོ་སྤྲོད་འདྲེན་པ་མཆོག་ལ་བསྟོད། །
ཅེས་བརྗོད་ནས། ལྔ་པ་ཚེ་འདིར་གྲུབ་མཐའ་མ་སྙོགས་ན་འདའ་ཀ་མའི་ཉམས་
ལེན་ཁྲིད་ཀྱི་སྙིང་པོར་བསྒྲིལ་ན། གང་ལ་བརྟེན་ནས་འཆི་བའི་ཚུལ། འཆི་བའི་ལྟས་
བརྟག་པ། འཆི་བ་བསླུ་བའི་ཚུལ། མ་བསླུས་ན་འདའ་ཀ་མའི་ཉམས་ལེན་དངོས་སོ། །དང་
པོ་ལ། མངོན་པ་མཛོད་ལས། ཚེ་ཟད་ནས་འཆི་བ། བསོད་ནམས་ཟད་ནས་འཆི་བ་གཉིས་
སུ་བྱས་ནས། དེ་གཉིས་ལ་མུ་བཞིར་བཤད་པའི། དང་པོ་ནི། ཚེ་རྣམ་པར་སྨིན་པའི་ལས་
ཟད་པ། གཉིས་པ་ནི་ལོངས་སྤྱོད་རྣམ་པར་སྨིན་པའི་ལས་ཟད་པ། གསུམ་པ་ནི། དེ་གཉིས་
ཀ་ཟད་པ། བཞི་པ་དེ་གཉིས་ཀ་ཟད་པར་མིན་པར་འཆི་བ་ནི། ཡ་ང་བ་ཡོངས་སུ་མ་སྤངས་
པའོ། །ཞེས་བཤད་ཅིང་། དེའི་དོན་ཡང་། ཚེ་དང་བསོད་ནམས་གཉིས་ཆར་ཟད་པ་མིན་
ཡང་། ཚེ་འདིར་མི་དགེ་བའི་ལས་སྟོབས་ཅན་བསགས་པས། མཐོང་ཆོས་ཚེ་འདི་ལ་
དམྱལ་བའི་མེས་ལུས་ཚིག་བཞིན་དུ་ལུས་འདི་ཉིད་ཀྱིས་དམྱལ་བར་འགྲོ་བ་འདུལ་ལུང་
215



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལས་བཤད་པ་དེ་ལྟ་བུ་ཡིན་པར་ཁོ་བོ་སེམས་སོ། །དེས་ན་ཚེ་ཟད་ན་བསོད་ནམས་མ་ཟད་
ཀྱང་ངེས་པར་འཆི་བ་ཡིན་ཏེ། མཛོད་འགྲེལ་ལས། ཚེ་ཟད་ན་བསོད་ནམས་མ་ཟད་པ་འཆི་
བ་ལ་ནུས་པ་མེད་དེ། ཞེས་བཤད་པ་ཡིན་ནོ། །ཡང་མངོན་པ་གོང་མར། འཆི་བ་ལ་ཚེ་
ཟད་པ། བསོད་ནམས་ཟད་པ། ལས་ཟད་ནས་འཆི་བ་གསུམ་དུ་བཤད་ནས། དང་པོ་ནི།
ངེས་པར་འཆི་བའི་དུས་ལ་བབ་ནས་འཆི་བ་ཡིན་ལ། ཕྱི་མ་གཉིས་དུས་ལ་མ་བབས་ཀྱང་
གློ་བུར་རྐྱེན་དབང་གིས་འཆི་བ་སྟེ། ཁམས་གོང་མ་དག་སྙོམས་འཇུག་གི་རོ་མྱངས་པས་
བསོད་ནམས་ཟད་དེ་འཆི་བ་ལྟ་བུ་དང་། ཁམས་དེར་སྐྱེས་ནས་མྱོང་འགྱུར་དང༌། ལན་
གྲངས་གཞན་ལ་མྱོང་འགྱུར་གྱི་ལས་ཡོངས་སུ་གཏུགས་ཏེ་འཆི་བ་ལྟ་བུ་ལ་བཤད། མངོན་
པ་དེར་ཡང་། ཚེ་ཟད་ནས་འཆི་བ་ལ་བཟློག་ཐབས་མེད་པར་བཤད། བདག་ཉིད་ཆེན་པོ་
ས་པཎྜི་ཏས་དགོངས་གསལ་ལས། འཆི་བ་ལ་ཚེ་དང་། བསོད་ནམས་དང་། ལས་ཟད་
ནས་འཆི་བའི་རྐྱང་ཟད་གསུམ་དང་། གཉིས་ཟད་གསུམ་དང་། གསུམ་ཆར་ཟད་ནས་འཆི་
བ་བདུན་དུ་མཛད་ནས། ཚེ་ཟད་པ་ལ་ཚེ་སྒྲུབ་སོགས་ཀྱིས་བཟློག །ལས་ཟད་པ་ལ་འཆི་
བར་ངེས་པའི་སྲོག་སླུ། ཉེ་འདོན་སོགས་ཀྱིས་བཟློག །བསོད་ནམས་ཟད་པ་ལ་བླ་མ་
དཀོན་མཆོག་ལ་མཆོད་པ། དགེ་འདུན་ལ་བསྙེན་བཀུར། སཱཙྪ། ཀློག་འདོན། སྐྱེ་བོ་ལ་
སྦྱིན་གཏོང་། སྤོང་དག་སོགས་ཀྱིས་བཟློག །གསུམ་ཆར་ཟད་ན་བཟློག་ཐབས་མེད་པར་
བཤད། རྒྱུད་ལས་ཀྱང་། ལས་རྒྱུན་ཟད་དང་རྐྱེན་དག་གིས། །སྲོག་དབང་ཡན་ལག་
ཉམས་པ་ན། །ཞེས། ཚེའི་འཕེན་པའི་ལས་ཟད་ནས་ངེས་པར་འཆི་བ་དང་། གློ་བུར་རྐྱེན་
དབང་གིས་འཆི་བ་གཉིས་སུ་བསྡུས་ནས་བཤད་པ་ཡིན་ནོ། །རྩ་བའི་གཉིས་པ་འཆི་
ལྟས་ལ། ཕྱི། ནང་། གསང་གསུམ་ལས། དང་པོ་ལ། རྩ་ཉམས་པ་ལས་རི་རབ་ཀྱི་རླངས་
པ་ཡལ་བའམ། སྤྱི་བོའི་དུད་པ་ཆད་པ། ཡི་གེ་ཉམས་པས་ངག་ལྡིབ་པ། རླུང་ཉམས་པས་
རྣ་བ་བཀག་པས་འུར་སྒྲ་མེད་པ་རི་རབ་ཀྱི་ངོས་ལ་མཁའ་འགྲོའི་སྒྲ་ཡལ་བ་ཟེར། ཐིག་ལེ་
216



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
ཉམས་པས་མིག་བཙིར་བས་འོད་ཟེར་མེད་པ་དང་། ལང་ཚོ་མ་ཉམས་པར་ཁམས་དྭངས་
མའི་བདེ་བ་ཉམས་པ་རྣམས་སྒྲོན་མེ་ཡལ་བ་ཟེར་བ་དང་། ཉི་ཟེར་ལ་ཁ་ཕྲུ་བཏབ་པས་
ནམ་མཁའི་འཇའ་ལྟ་བུ་ཁྲ་བུན་ནེ་འོང་བ་དེ་མེད་པ་ནམ་མཁའི་འཇའ་ཡལ་བ་ཟེར་བ་དང་།
མཚན་མོར་མེ་ལ་བལྟས་པས་འོད་སྐོར་ལྟ་བུ་ཡོད་པ་དེ་མེད་པ་ཡེ་ཤེས་ཀྱི་འོད་དང་བྲལ་བ་
ཟེར་བ་རྣམས་དང་། གཞན་ཡང་གནམ་སའི་འབྲེལ་ཐག་ཆད་པ། རང་གི་ལྕེ་རྩེ་དང་སྣ་རྩེ་
མི་མཐོང་བ་དང་། ཧུ་དང་ཕུ་བཏབ་པས་ཚ་གྲང་གོ་ལོག་པ་དང་། སྦྲིད་པ་བྱུང་ཚེ་བཤང་
གཅི་མི་ཐེམས་པ་རྣམས་སོ། །
གཉིས་པ་ནང་གི་ལྟས་ནི། རླུང་རྒྱུ་ཚུལ་གོ་ལོག་པ་དང་། རྒྱས་པའི་འཆི་ལྟས་རྣམས་
ལམ་འབྲས་གླེགས་བམ་ན་གསལ་བར་བཞུགས་པ་བཞིན་ཡིན་ལ། གཙོ་ཆེ་བ་ནི་སྣ་བུག་
གཡོན་ནས་རྒྱུ་བ་གཙོ་ཆེ་བ་རྣམས་ཚེ་རིང་། གཡས་ནས་རྒྱུ་བ་གཙོ་ཆེ་བ་རྣམས་ཚེ་ཐུང་བ་
ཡིན་པ་ལས། སྔར་གཡོན་ནས་གཙོ་ཆེར་རྒྱུ་བ་དེ་གོ་ལོག་བྱུང་ན་འཆི་བའི་ལྟས་ཉི་མ་
འབྱམས་པ་ཞེས་བྱ་བ་ཡིན་ཞིང་། རྨི་ལམ་དུ་རྒྱ་སྐྱེགས་ཀྱི་རི་ལ་འཛེགས་པ། གོས་དམར་
གྱོན་པ། མེ་ཏོག་དམར་པོ་འཐུ་བ། དེའི་རྒྱན་འདོགས་པ། ཐང་དམར་པོ་ལ་འགྲོ་བ་སོགས་
ཀྱང་གཡོ་བ་མེད་པའི་འོག་གི་འཁོར་ལོ་གཡོ་བའི་ལྟས་ཡིན་པས་འཆི་ལྟས་སོ། །དེ་བཞིན་དུ།
སྤྲེའུ་ལ་ཞོན་ནས་ཤར་དང་། བོང་བུ་ལ་ཞོན་ནས་བྱང་དང་། རྔ་མོ་ལ་ཞོན་ནས་ལྷོ་ལ་འགྲོ་
བ་རྨི་བ་སོགས་ཀྱང་གཡོ་མེད་ཀྱི་འཁོར་ལོ་གཉིས་གང་རུང་གཡོ་བའི་ལྟས་སོ། ། །
གསུམ་པ་གསང་བའི་ལྟས་ནི། ལུས་ངག་ཡིད་གསུམ་སྔར་ལས་བཟང་ངན་དུ་
འགྱུར་ཚབས་ཆེ་བ། གནས་གྲོགས་ཟས་གོས་སོགས་ལ་སྐྱོ་བ། དགེ་སྦྱོར་འགྲིབ་པ་སོགས་
འབྱུང་བའོ། །གསུམ་པ་འཆི་བ་བསླུ་བ་ལ་ཕྱི་ནང་གཉིས་ལས། ཕྱི་ནི་ཐུབ་པ་དགོངས་
གསལ་དུ་བཤད་པ་ལྟར་དང་། ནང་གི་འཆི་སླུ་ཐུན་མོང་བ་ཐོ་རངས་སྲོག་རྩོལ་སྟོང་སོགས་
ཆག་མེད་དུ་བྱེད་པ་དང་། ཐུན་མོང་མིན་པ་ནི་རྣལ་འབྱོར་དབང་ཕྱུག་གི་མན་ངག་ནམ་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མཁའ་ཟས་སུ་ཟ་བ་སྟེ། ནམ་མཁའ་བུན་ནེ་བ་ལ། ནམ་མཁའ་མཐོང་སར་ལུས་གནད་
བཅས། རླུང་རོ་བསལ། ཁ་ནས་སྒྲ་མེད་དུ་རླུང་རྔུབས་ཏེ། ནམ་མཁའི་མདངས་བཅུད་ཁོག་
ཏུ་སིབ་ཀྱིས་བསྟིམ་པར་བསམ་པས་བུམ་ཅན་གྲངས་ཅི་མང་བྱ། སྒྲེགས་པ་ཆིལ་ཏེ་བྱུང་ན་
འཆི་བ་བསླུས་པ་ཡིན་ནོ། ། །
བཞི་པ་འདའ་ཀ་མ་དངོས་ནི། སྤྱིར་འཆི་བ་བསླུས་ཀྱང་མ་བསླུས་པར་ངེས་པའི་
འཆི་ལྟས་ཤར་ནས་འཕོ་བ་བྱེད་པ་ཡིན་གྱི། སྤྱི་རྟོལ་ཏུ་བྱས་ན་ལྷའི་རྣལ་འབྱོར་ལ་གནས་པ་
ཡིན་ན་ལྷ་གསད་པའམ། མིན་ནའང་རང་སྲོག་རང་གིས་གཅད་པའི་ཉེས་པར་འགྱུར་
སྲིད་དེ། གདན་བཞི་ལས། དུས་ཐོབ་ན་ནི་འཕོ་བྱ་སྟེ། །དུས་མིན་ལྷ་ནི་གསོད་པར་འགྱུར། །
ལྷ་ནི་བསད་པ་ཙམ་གྱིས་ནི། །སེམས་ཅན་དམྱལ་བར་འཚེད་པར་འགྱུར། །ཞེས་བཤད་
པས་སོ། །དེས་ན་བྱེ་བྲག་རྣལ་འབྱོར་དབང་ཕྱུག་འདིའི་ལུགས་ཀྱི། འདའ་ཀ་མ་ལ་དབང་
བཞི་སོ་སོའི་འདའ་ཀ་མ་དང་། ཐུན་མོང་བའི་འདའ་ཀ་མ་གཉིས་སུ་ཕྱེ་ནས། དང་པོ་སོ་
སོའི་དབང་དུ་བྱས་ན། ངེས་པའི་འཆི་ལྟས་ཤར་བའམ། འབྱུང་བཞི་རགས་པ་ཐིམ་རིམ་
ནས་བུམ་དབང་གི་འདའ་ཀ་མ། ཕྲ་བ་སྣང་མཆེད་ཐོབ་གསུམ་གྱི་ཚེ་དབང་གོང་མའི་འདའ་
ཀ་མ་རིམ་བཞིན་བྱེད་པ་ཡིན་ལ། དེའང་དངོས་གྲུབ་ལེན་པའི་དུས་བཞི་སྟེ། འཆི་བ་འོད་
གསལ། རྨི་ལམ། བར་དོ། དབང་གསུམ་པའི་ཚེའོ། །དེ་ལའང་གནད་དུ་ཆེ་བ་བཞི་སྟེ། ཚེ་
འདིར་གྲུབ་མཐའ་སྙོགས་པ་ལ་འཁྲུལ་འཁོར་གནད་དུ་ཆེ། འཆི་ཀར་སྙོགས་པ་ལ་འདའ་
ཀ་མ་གནད་དུ་ཆེ། བར་དོར་སྙོགས་པ་ལ་དྲན་པ་གནད་དུ་ཆེ། སྐྱེ་བ་བརྒྱུད་ནས་གྲུབ་
མཐའ་སྙོགས་པ་ལ་དམ་ཚིག་མ་ཉམས་པ་དང་སྨོན་ལམ་གནད་དུ་ཆེ་བར་བཞེད་པ་ལས།
འདིར་འཆི་ཀར་འདའ་ཀ་མ་གནད་དུ་ཆེ་བའི་སྐབས་ཡིན། དེའི་ནང་ནས་དབང་བཞི་སོ་སོ་
ལས་བུམ་དབང་གི་འདའ་ཀ་མ། དེ་ལའང་སྣང་བ་བསྒྱུར་བའི་འདའ་ཀ་མ། འོད་ཀྱི་གོང་
བུས་འཕོ་བའི་འདའ་ཀ་མ། སྒྲས་འཕོ་བའི་འདའ་ཀ་མ་གསུམ་ཡོད། འདི་གསུམ་ཉམས་སུ་
218



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
ལེན་པ་ལ་སྦྱང་བ། གོམས་པ། ལས་ལ་སྦྱར་བ་གསུམ་ཡོད་པའི། དང་པོ་ལ། དབང་གོང་
མའི་འདའ་ཀ་མའི་སྔོན་དུ་རླུང་སྦྱོང་བ་ཡིན་ཀྱང་། འདིར་ནི། ད་ལྟ་ཉིད་ནས་ཐིམ་རིམ་
རྣམས་ལ་བློ་སྦྱངས་ཏེ། ནམ་ཞིག་ཐིམ་རིམ་རྣམས་བྱུང་བའི་ཚེ་ཐད་སོར་ངོས་ཟིན་པར་
བྱས་ལ་གདམས་ངག་ཟབ་མོ་དྲན་པར་བྱའོ་སྙམ་པས། སྐྱབས་སེམས་སྔོན་དུ་བཏང༌།
འབྱུང་བཞིའི་ཐིམ་རིམ་འཇིགས་སྐྲག་ཤར་བའི་ཚེ། །འདའ་ཀའི་ཉམས་ལེན་ཟབ་མོ་ལྷུག་
པར་དྲན། །མཁའ་ལ་བླ་མ་ལྷར་བཅས་མངོན་སུམ་བྱོན། །ཐུགས་དབྱིངས་གཅིག་ཏུ་འདྲེ་
བར་བྱིན་གྱིས་རློབས། །ཞེས་གསོལ་བ་དྲག་ཏུ་གདབ། ཁོ་བོ་འཆི་བའི་ཚེ་ཐིམ་རིམ་ནི་འདི་
ལྟར་འབྱུང་སྟེ། རྒྱུད་ལས། འབྱུང་བ་ཐིམ་དང་དབང་པོ་ཐིམ། །ཕྲ་བ་ཐིམ་དང་རགས་པ་
ཐིམ། །ཐིམ་པའི་རྗེས་ལ་ཆོས་ཉིད་ཀྱི། །རང་བཞིན་གྱིས་ནི་འོད་གསལ་འཆར། །ཞེས་པ་
ལྟར། རྡོ་རྗེའི་ལུས་འདི་འཇིག་པའི་ཚེ་ཐོག་མར་ས་ཆུ་ལ་ཐིམ་པས། འཁོར་ལོ་ལྔའི་ནང་
ནས་ལྟེ་བ་སྤྲུལ་པའི་འཁོར་ལོ་འཇིག །འབྱུང་བ་ལྔའི་ནང་ནས་སའི་མཁར་འཇིག །རླུང་
ལྔའི་ནང་ནས་མཉམ་གནས་ཀྱི་རླུང་མལ་འཁྱུགས། ཕུང་པོ་ལྔའི་ནང་ནས་གཟུགས་ཕུང་
དང༌། དབང་པོ་ལྔའི་ནང་ནས་མིག་དབང་གི་ནུས་པ། དོན་ལྔ་ལས་གཟུགས་ཀྱི་ནུས་པ་
རྣམས་གཙོ་བོར་ཉམས། ཕྱི་རྟགས་བྱིན་པས་ལུས་མི་ཐེག །མཇིང་པས་མགོ་མི་ཐེག །ལག་
པས་ཟས་སྣོད་མི་ཐེག་པ་སོགས་དང་། ནང་རྟགས་ཤེས་པ་འཐིབ། ལུས་ལྕི། ལུས་ས་
གསེབ་ཏུ་ཐིམ་འགྲོ་བ་སྙམ་པ་དང༌། ང་ཐེག་ང་སློང་ཟེར། ལག་པས་གོས་སོལ་བ་
སོགས་སོ། །གསང་རྟགས་དུ་བ་ལྟ་བུ་སྣང་བ་ཁམ་ལོང་ངེ་བ་དང༌། བུན་ལོང་ངེ་བ་འབྱུང་།
ཁ་ཅིག་ལས་འདིར་སྨིག་རྒྱུ་ལྟ་བུའི་སྣང་བ་ཟེར་ཏེ། དེ་གཉིས་ཅི་རིགས་འབྱུང་བར་སེམས།
དེ་ནས་ཆུ་མེ་ལ་ཐིམ། འཁོར་ལོ་ལྔ་ལས་སྙིང་གའི་འཁོར་ལོ། འབྱུང་བ་ལྔ་ལས་ཆུ། རླུང་ལྔ་
ལས་སྲོག་འཛིན་གྱི་རླུང་། ཕུང་པོ་ལྔ་ལས་ཚོར་ཕུང་། དབང་པོ་ལྔ་ལས་རྣ་བའི་དབང་པོ།
དོན་ལྔ་ལས་སྒྲ་རྣམས་གཙོ་བོར་ཐིམ། ཕྱི་རྟགས་ཁ་སྣ་སྐམ། སྒྲ་མི་ཐོས། ལྕེ་རྩེ་མི་མཐོང་།
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལྕེ་རྭ་སྐྱོགས་བཞིན་འགྲོ། ནང་རྟགས་ཤེས་པ་འཚུབས། ཚིག་པ་ཟ། གསང་རྟགས་སྨིག་རྒྱུ་
ལྟར་སྣང་བ་རབ་རིབ། གཡོ་ཞིང་ལྡེག་པ་སོགས་འབྱུང་། རྩ་བ་སནྟ་གྱེན་ལ་བསྐྱོད་པས་
མིག་གྱེན་ལ་བསྒྲིལ་བ་དེ། རྩ་དེ་སྙིང་ལ་གཙོ་བོར་གནས་པའི་གནད་ཀྱིས་སྐབས་འདིར་
འབྱུང་ཞེས་པ་རང་རེ་ལམ་འབྲས་པའི་ལུགས། གཞན་དག་བྷ་གའི་རྩ་མདུད་འཇིག་པའི་
ཚེ་འབྱུང་ཟེར་རོ། ། །
དེ་ནས་མེ་རླུང་ལ་ཐིམ། རིམ་བཞིན་མགྲིན་པའི་འཁོར་ལོ། འབྱུང་བ་མེ། གྱེན་རྒྱུའི་
རླུང་། འདུ་ཤེས་ཀྱི་ཕུང་པོ། སྣ་དབང་། དྲི་རྣམས་གཙོ་བོར་ཐིམ། ཕྱི་རྟགས། དྲོད་རླངས་པ་
བུན་ཏེ་ཕྱིར་འཐོན། ཤིག་ཀྱང་ཕྱིར་འབྲོས། ཟས་མི་འཇུ། གང་ཟོས་ཁོག་ཏུ་རིལ་ལེ་སྡོད།
དྲི་མི་ཚོར། ཁ་སྣའི་རླུང་གྲང་སིབ་ཀྱིས་འགྲོ་བའོ། །ནང་རྟགས་སྣང་བ་འདི་རེས་མི་གསལ།
གཉེན་གཤེས་སོགས་ངོ་མི་ཤེས། མིང་བརྗེད་པ་སོགས་སོ། །གསང་རྟགས། སྲིན་བུ་མེ་
ཁྱེར་གྱི་སྣང་བ་དམར་ཙག་ཙེག་པ་འབྱུང་། དེ་ནས་རླུང་རྣམ་ཤེས་སྣང་བ་ལ་ཐིམ། གསང་
གནས་ཀྱི་འཁོར་ལོ། འབྱུང་བ་རླུང་གི་རླུང་། ཐུར་སེར་གྱི་རླུང་། འདུ་བྱེད་ཀྱི་ཕུང་པོ། ལྕེ་
དབང་། རོ་རྣམས་གཙོ་བོར་ཐིམ། ཕྱི་རྟགས། ཁ་སྣའི་རླུང་ནང་དུ་སྡུད་མི་ཤེས། ཕྱིར་ཤོ་ཤོ་
འཆོར། དབུགས་རྩེག་ཅིང་སྒྲ་ངར་ངར་འབྱིན། རོ་ཞིམ་མི་ཞིམ་གང་ཡང་མི་ཚོར་བ་
སོགས་སོ། །ནང་རྟགས་བྷ་གའི་རྩ་མདུད་འཇིག་པས་འཁྲུལ་སྣང་སྣ་ཚོགས་འཆར། སྡིག་
ཅན་ལ་གཤིན་རྗེའི་བང་ཆེན་འོང་། འཇིགས་སྐྲག་ཆེ་ཆེར་འབྱུང་། རྣལ་འབྱོར་པ་ལ་དཔའ་
བོ་དཔའ་མོའི་སུན་མ་འབྱོན། བླ་མ་དང་ལྷའི་སྣང་བ་འཆར། ཉམས་དགའ་མོ་འབྱུང་སྟེ།
ཆོས་པ་ཡིན་མིན་གྱི་ཁྱད་ད་གཟོད་ཤེས་པ་ཡིན་གསུང་ངོ་། །གསང་རྟགས་སྒྲོན་མེ་འབར་
དེར་བུམ་དབང་གི་འདའ་ཀ་མའི་དུས་ཡིན་ལ། ད་ལྟ་ཉིད་ནས་ཐིམ་རིམ་དང་རྟགས་
གསུམ་རྣམས་ཡིད་ལ་འཛིན་པར་བྱས། ནམ་ཞིག་འདི་ལྟ་བུའི་སྣང་བ་ཤར་བའི་ཚེ་འདའ་
220



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
ཀ་མའི་ཉམས་ལེན་དྲན་པར་བྱའོ་སྙམ་པའི་དྲན་འདུན་དང་། ད་ལྟ་ནས་ཐིམ་རིམ་དེ་དག་
རེ་རེ་ནས་ཡིད་ལ་གསལ་བཏབ་སྟེ་ལྷར་བསྒྱུར་བ་སོགས་བྱའོ། །གཉིས་པ་གོམས་པ་ནི།
སྔོན་འགྲོ་སོགས་སྔར་བཞིན་བྱ། གསོལ་བ་དྲག་ཏུ་གདབ། བུམ་དབང་གི་ལམ་ཕྱི་ནང་
བསྐྱེད་རིམ་གསལ་བཏབ་སྟེ། སྣང་བ་ཐམས་ཅད་ལྷག་པའི་ལྷར་འཆར་བར་བྱས་ཏེ། ཐུན་
བཞི་སོགས་ཅི་རིགས་པས་ཉམས་སུ་བླང་བར་བྱའོ། །གསུམ་པ་ལས་སྦྱར་ནི། ངེས་པར་
འཆི་བའི་ངེས་པ་འདྲོངས་པའི་ཚེ་བླ་མ་ལ་དབང་ཞུས་ཏེ་དམ་ཚིག་གསོ། མཆེད་གྲོགས་ལ་
ཚོགས་འཁོར་བྱ། མཁོ་བའི་ཡོ་བྱད་སྤོང་ཐག་ཏུ་བཏང་སྟེ། ཚེ་འདིའི་འཁྲི་བ་རྦད་ཀྱིས་
བཅད་ནས་ཡིད་སྐྱོ་བ་དང་སྤྲོ་བ་ལྷན་ཅིག་ཏུ་ཏུར་གྱིས་དྲན་པར་བྱས་ལ། དེ་ནས་སྣང་བ་
བསྒྱུར་བའི་འདའ་ཀ་མའི་ལས་སྦྱར་ནི། འབྱུང་བཞི་ཐིམ་རིམ་གྱི་སྣང་བ་ཅི་ཤར་བ་དེ་ལྷ་
དང་བླ་མ་དབྱེར་མེད་དུ་དྲན་པར་བྱས་ལ། དེའི་ཐུགས་ཀར་རྣམ་ཤེས་སྐར་མདའ་འཕོ་བ་
ལྟར་འཕངས། དེའི་ངང་ལ་མཉམ་པར་གཞག་པས་བར་དོ་མེད་པར་རིག་པ་འཛིན་པ་
སོགས་སུ་འགྱུར་རོ། །
གཉིས་པ་འོད་ཀྱི་གོང་བུས་འཕོ་བའི་འདའ་ཀ་མ་ལ་སྔོན་འགྲོ་སྦྱང་གོམས་གཞན་
གོང་བཞིན་ལ། སྦྱང་བའི་ཚེ་བུ་ག་དགུའི་སྒོ་དགག་པ་དེ་ཡང་ཡང་གསལ་གདབ། ལས་
སྦྱར་གྱི་ཚེ་ལུས་ཙོག་པུར་འདུག །རྟིང་པས་འོག་སྒོ་ལྟེམ། རྒྱབ་རྟེན་རན་ཙམ་བྱས། ལག་
པ་གཉིས་ལྟག་པར་འཁྱུད། རང་གི་སྙིང་གར་འོད་ཀྱི་གོང་བུ་མཐེ་བོང་ཙམ་ཞིག་གསལ་
བཏབ་སྟེ། དེ་ལས་འོད་ཀྱི་གོང་བུ་གཅིག་ཆད་དེ། དམྱལ་བའི་སྒོ་བཤང་ལམ་བཀག །དེ་
བཞིན་དུ་དུད་འགྲོའི་སྒོ་གཅི་ལམ། འདོད་ལྷའི་སྒོ་ལྟེ་བ། ཡི་དྭགས་ཀྱི་སྒོ་ཁ། གནོད་སྦྱིན་
གྱི་སྒོ་སྣ་བུག་གཉིས། མིའི་སྒོ་མིག་གཉིས། མིའམ་ཅིའི་སྒོ་རྣ་བ་གཉིས། གཟུགས་ཁམས་
ལྷའི་སྒོ་མཛོད་སྤུ། གཟུགས་མེད་ལྷའི་སྒོ་སྤྱི་གཙུག་རྣམས་རིམ་པས་བཀག །དེ་ནས་ལྟེ་
བར་རླུང་གི་དཀྱིལ་འཁོར་སྔོ་སྐྱ་ཟླ་བ་ཕྱེད་པ་ལྟ་བུ། དེའི་སྟེང་དུ་ཟླ་བའི་དཀྱིལ་འཁོར།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དེའི་སྟེང་དུ་སེམས་ཀྱི་རྟེན་ཡི་གེ་ཧཱུྃ་མཐིང་ནག་རྣམས་ཆེ་ཆུང་དམིགས་པ་ལ་གང་བདེ་
གསལ་གདབ། རང་གི་སྤྱི་བོར་སེང་ཁྲི་པད་ཟླའི་གདན་ལ་ལྷ་དང་བླ་མ་དབྱེར་མེད་པར་
བསྒོམ། སྒོ་གསུམ་འཇུག་པ་གཅིག་ཏུ་བསྒྲིལ་ཏེ། ངག་སྟོབས་ཀྱིས་ཧཱུཾ་དྲག་ལ་རིང་བ་ཉི་
ཤུའི་ཚད་ཀྱིས་ཡར་དྲངས། རླུང་གིས་ཟླ་བ་བསྐྱོད། ཟླ་བས་ཧཱུྃ་བཏེག་སྟེ་མགྲིན་པའི་བར་
དུ་བྱོན། ཉི་ཤུ་རྩ་གཅིག་པས་ཚངས་པའི་སྒོ་བསལ་ཏེ་བླ་མའི་ཐུགས་ཀར་བསྟིམ་པའོ། །དེ་
ཡང་གནད་གསུམ་གཅིག་ཏུ་འདྲེས་པར་བྱ་སྟེ། ལུས་ལག་པའི་ཕྱག་རྒྱ་བཀྲོལ་ཏེ་མགོ་རྟེན་
ལ་ཕབ་པ། ངག་ཧཱུྃ་ཉེར་གཅིག་པ་བརྗོད་པ། སེམས་རྣམ་ཤེས། གོང་དུ་འཕོ་བ་གསུམ་
དུས་གཅིག་ཏུ་བྱེད་པའོ། །དེ་ལའང་བླ་མ་གོང་མའི་གསུང་རྒྱུན་བླ་མ་རྗེས་གསུངས་པ་ནི་
ཁྱད་ཆོས་སུམ་ལྡན་ཏེ། སེང་གེའི་མཆོང་སྟབས་ཀྱིས་རིག་པ་རྟེན་དང་དབྲལ་བ། རང་
འབྱེད་ཧཱུྃ་གི་སྒྲས་ཚངས་པའི་སྒོ་བསལ་བ། ཡེ་ཤེས་དྭངས་མའི་སྟོབས་ཀྱིས་སེམས་ཀྱི་
བཙན་ས་བཟུང་བའོ། །དང་པོ་ནི། སེང་གེ་རང་གང་དུ་མཆོང་བའི་དམིགས་བཙལ་བ་དེ་
ལ་སེམས་ཀྱིས་ཐེ་ཚོམ་མེད་པར་ལུས་རྩལ་གྱིས་མཆོང་ཐུབ་པ་བཞིན་དུ། རང་གང་དུ་འཕོ་
བའི་གནས་དེར་སོམ་ཉི་མེད་པར་རིག་པའི་རྩལ་སྟོབས་ཀྱིས་ལུས་སེམས་ཕྲལ་ཏེ་འཕོ་
ནུས་པའོ། །
གཉིས་པ་རང་འབྱེད་ཧཱུྃ་གི་སྒྲས་ཚངས་པའི་སྒོ་བསལ་བ་ནི། རླུང་གི་ཤུགས་ཀྱིས་
ཁང་པའི་སྒོ་གླེགས་རང་ཤུགས་ཀྱིས་ཕྱེད་པ་བཞིན་དུ། ཧཱུྃ་ཉེར་གཅིག་པའི་སྒྲའམ་འོད་
ཀྱིས་ཚངས་པའི་སྒོ་བཀག་པ་དེ་ཧར་གྱིས་ཕྱེ་བའོ། །གསུམ་པ་ཡེ་ཤེས་དྭངས་མའི་སྟོབས་
ཀྱིས་སེམས་ཀྱི་བཙན་ས་གཟུང་བ་ནི། རང་ལུས་སྙིགས་མ་ཤུལ་དུ་བཞག་སྟེ། ལུས་སེམས་
ཀྱི་དྭངས་མ་བླ་མ་ཡི་དམ་གྱི་ཐུགས་ཀར་འཕོས་ཏེ་ཐར་བའི་བཙན་ས་ཟིན་པའོ། །གནད་
འདི་ནི་གཞུང་བཤད་འགའ་ཞིག་ནའང་གསལ་བར་འདུག་གོ །ཡང་འདའ་ཀ་རྗེས་མ་འདི་
གཉིས་ལ་འཕོ་བ་འོད་ལམ་མར་གྲགས་པ་སྟེ། སྔོན་འགྲོ་སྦྱང་གོམས་བྱེད་པའི་ཚེ། ལུས་



ལ་བཟང་ཨཏུ་
ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
ཙོག་པུའམ་སྐྱིལ་ཀྲུང་གང་བདེ། རང་གི་སྤྱི་བོར་ཁྲུ་གང་ཙམ་གྱི་ནམ་མཁར་བླ་མ་ཡི་དམ་
དགེས་མཛད་ཀྱི་རྣམ་པ་ཅན་འཁོར་ལྷ་མོ་བརྒྱད་ཀྱིས་བསྐོར་བ་གསལ་གདབ། རང་གི་
སྙིང་གར་འོད་ཀྱི་གོང་བུ་མཐེ་བོང་ཙམ་ལས་འོད་ཀྱི་གོང་བུ་རེ་རེ་ཆད་དེ་བུ་ག་དགུ་བཀག་
པ་གོང་བཞིན་བྱ་བའམ། ཡང་ན་འོག་ནས་འབྱུང་བའི་ཡི་གེས་བཀག །རླུང་དང་ཟླ་བ་ཧཱུཾ།
གསུམ། སྲས་དོན་མ་ལས། འོད་ཀྱི་གོང་བུས་འཕོ་བ་ལ་ལྟེ་བ་དང་། སྒྲས་འཕོ་བ། བདེ་
འགྲོ་ལ་སྦྱར་བ། གླིང་དང་སྐྱེ་གནས་ལ་སྦྱར་བ། གྲོང་གཞན་ལ་སྦྱར་བ་དང་བཞི་ལ་སྙིང་
གར་བསྒོམ་གསུང་བ་འདུག་ཀྱང་། བླ་མའི་གསུང་དང་གཞུང་བཤད་འགའ་ཞིག་ལས་ཀྱང་
དམིགས་པ་གང་གསལ་ཡིན་ནའང་། ལྟེ་བ་ངོས་འཆུན་ཆེ་གསུངས་པས་ལྟེ་བར་བསྒོམ། ཧཱུྃ་
གི་འོད་ཀྱིས་ཚངས་བུག་ནས་བླ་མ་ཧེ་རུ་ཀའི་བར་འོད་ཟེར་དཀར་པོ་སྦུ་གུ་ཅན་གྱིས་ཟུང་
སྦྲེལ་བ་འཇའ་གུར་གྱི་རྣམ་པ་ཅན། དེ་ནས་ལུས་གནད་གོང་བཞིན་ལ། རང་གི་ཧཱུཾ་དེ་ལས་
ཧཱུྃ་གཅིག་ནར་གྱིས་ཆད་པ་དེ་ཧཱུྃ་ཉི་ཤུའམ། ཧིཀ་ཅེས་པ་ཡི་གེ་ཕྱེད་གཉིས་ཀྱིས་སྒྲས་མགྲིན་
པའི་བར་དུ་དྲང་། ཉེར་གཅིག་པ་ལ་རང་གི་སྔར་གྱི་ཁྱད་ཆོས་སུམ་ལྡན་གྱི་གནད་དང་།
སྟེང་ནས་ལྷ་མོ་རྣམས་ཀྱི་གླུ་དབྱངས་རོལ་མོའི་སྒྲས་སོག་སྦུབས་ནས་ཆུ་དྲངས་པ་བཞིན།
ཧཱུྃ་དེ་འོད་ཀྱི་ཕྲུ་གུ་ནས་དྲངས་ཏེ་བླ་མའི་ཐུགས་ཀར་བསྟིམ། ལྟ་བ་དྲན་པར་བྱས་ལ་མཉམ་
པར་བཞག །དེ་ལས་ལངས་ཏེ། ཧཱུཾ་ཐུགས་ཀ་ནས་ལྟེ་བའི་ཧཱུྃ་ལ་བསྟིམ། ཚངས་བུག་སྔར་
བཞིན་བཀག །ཧཱུྃ་གཞི་མ་དེ་ལས་སྦྱོར་མ་གཏོགས་དྲང་དུ་མི་རུང་། དྲངས་ན་ཚེ་ལ་གནོད།
དེ་ལྟར་ཡི་གེ་འཐོན་འཇུག་གི་གནད་ཤེས་ན་ཚེ་སྒྲུབ་ཏུ་འགྱུར་གསུང༌། དེ་ལྟར་ཡང་ཡང་
སྦྱངས་པས། རྣམ་ཤེས་འཐོན་པ་སྙམ་བྱེད་པ་དང༌། སྤྱི་བོ་འཕགས་པ་སོགས་འབྱུང་སྟེ།
གནད་ཟིན་པས་ལས་སྦྱོར་ལ་ཚེགས་མེད་གསུང་། གསུམ་པ་ལས་སྦྱོར་ནི། ངེས་པའི་འཆི་
ལྟས་ཤར་བ་ནས་འབྱུང་བཞི་ཐིམ་རིམ་ཅི་རིགས་ཤར་བའི་ཚེ་ལས་སྦྱོར་དུས་ལ་བབ་པས།
ལྟེ་བའི་ཧཱུཾ་གཞི་མ་དེ་ཧཱུྃ་ཉི་ཤུས་མགྲིན་པ་དང་། ཉེར་གཅིག་པ་ལ་གནད་གསུམ་དང་། ཁྱད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཆོས་སུམ་ལྡན་དྲན་པར་བྱས་ཏེ་ཚངས་བུག་ནས་བླ་མའི་ཐུགས་ཀར་དྲང་། འོད་གསལ་མ་
བུ་འདྲེས་ཏེ་གྲུབ་མཐའ་སྙོགས་པའང་སྲིད། ཡང་ན་སྒྲ་འོད་རོལ་མོ་དང་བཅས་མཁའ་སྤྱོད་
རིག་འཛིན་ཙམ་གྱི་གོ་འཕང་བརྙེས་པ་ཡིན་ནོ། །འདའ་ཀའི་ཉམས་ལེན་ཁྱད་པར་ཅན་
འདི་ནི་རྗེ་བླ་མའི་གསུང་བཞིན་གཞུང་བཤད་དགེ་བཟང་མ་སོགས་ནའང་བཞུགས་སོ། །
རྒྱལ་བ་ཡང་དགོན་པས། འབྱུང་བཞི་ཐིམ། སྣང་མཆེད་མ་ཐིམ་པའི་བར་དེར་བཟློག་པ་
ཡོད་གསུང་ནའང་། འབྱུང་བཞི་རེ་རེ་གཉིས་གཉིས་ཀྱིས་ཐིམ་རིམ་ཆ་ཤས་ཙམ་བྱུང་ནས་
བཟློག་པ་ནི་སྲིད་ལ། འབྱུང་བཞི་ཡོངས་རྫོགས་ཐིམ་ནས་བཟློག་པ་ནི་མི་སྲིད་ཅིང་། ཤི་
ནས་ལོག་པའི་གཏམ་རྒྱུད་འགའ་རེ་སྣང་བ་ནི། ཤི་བ་དངོས་མིན་གྱི། འཆི་བ་བརྒྱལ་བ་
ཞེས་བྱ་བ་ལ་མཐོང་སྣང་དེ་ལྟར་འབྱུང་བ་ཡིན་ཞེས་དྲི་མེད་འོད་ལས་བཤད་པ་བཞིན་གོ་
དགོས་སོ། །འོན་ཀྱང་རྣལ་འབྱོར་པ་སེམས་ལ་རང་དབང་ཐོབ་པས་དེ་ལྟ་བུ་ཞིག་སྲིད་པ་
དམིགས་བསལ་དུ་བྱེད་དགོས་སམ་སྙམ་མོ། །
གསུམ་པ་སྒྲས་འཕོ་བའི་འདའ་ཀ་མ་ལ་སྦྱང༌། གོམས། ལས་སྦྱར་གསུམ་ལས།
དང་པོ་ནི། སྐྱབས་སེམས་གསོལ་གདབ་གོང་བཞིན་བྱས། སྦྱང་བ་ལ་གོང་ལྟར་ཐིམ་རིམ་
ཡང་ཡང་གསལ་གདབ། སྦྱང་བ་དངོས་ལ་ཐུན་མོང་བ་དང་། ཐུན་མོང་མིན་པ་གཉིས་ལས།
དང་པོ་ནི། ལུས་གནད་རླུང་དང་ཟླ་བ་ཧཱུྃ་གསུམ་ལྟེ་བར་བསྒོམ། སྒོ་དགུ་ཡི་གེས་དགག །
ཧི་ཀ་ཅེས་པ་ཉི་ཤུས་མགྲིན་པའི་བར་དུ་དྲང་། ཀ་ཧི་ཞེས་པས་ལྟེ་བར་ཕབ་སྟེ་ངལ་བསོ། དེ་
ལྟར་ཡང་ཡང་སྦྱངས་པས་ཡིད་ཆེས་ཀྱི་ངེས་པ་རྙེད་པར་བྱའོ། །གཉིས་པ་ཐུན་མིན་ནི་གོང་
བཞིན། རང་གི་ཧཱུྃ་ལས་ཧཱུྃ་ཆད། ལྷག་པ་ལྷའི་ཐུགས་ཀར་འཕང་། སླར་རང་གནས་སུ་ཕབ་
སྟེ་ལྷུག་པར་བསྐྱང་བ་གྲངས་ཅི་མང་བྱེད་པའོ། །གཉིས་པ་གོམས་པ་ལ། ལམ་ལ་གོམས་པ།
ཡི་གེ་ལ་གོམས་པ། སྒྲ་ལ་གོམས་པའོ། །དང་པོ་ནི། སྐྱབས་སེམས་གསོལ་གདབ་གོང་
བཞིན་ལ། ཕྱི་ནང་གི་བསྐྱེད་རིམ་དང་། བླ་མའི་རྣལ་འབྱོར་ཕུར་ཚུགས་སུ་བསྒོམ་པའོ། །
224



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
གཉིས་པ་ཡི་གེ་ལ་གོམས་པ་ནི། བུ་ག་དགུར་ཟླ་བའི་དཀྱིལ་འཁོར་རེ་དང༌། དེའི་སྟེང་དུ་
ཡི་གེ་རྣམས་བསྒོམ་པ་སྟེ། བཤང་ལམ་དུ་སམ་ར་ཡུཾ་ཞེས་པ། དཀར་པོ་མགོ་གྱེན་བསྟན།
གཅི་ལམ་དུ་སེར་པོ་མགོ་གྱེན་བསྟན། ལྟེ་བར་ཧཱུྃ་དམར་པོ། ལྕེ་ཆུང་གི་རྩ་བར་སུཾ་དཀར་པོ།
སྣ་བུག་གཉིས་སུ་ཡཾ་སྔོན་པོ། མིག་གཉིས་སུ་ཧཱུཾ་སྔོན་པོ། རྣ་བ་གཉིས་སུ་ཡཾ་དམར་པོ།
མཛོད་སྤུར་སེར་པོ་མགོ་ཐུར་བསྟན། སྤྱི་གཙུག་ཏུ་དཀར་པོ་མགོ་ཐུར་བསྟན། དེ་གཉིས་
མགོ་ཐུར་བསྟན་མི་བདེན་གྱེན་བསྟན་བསྒོམས་ཀྱང་བཏུབ་གསུང་། ཡི་གེ་བཞི་བརྩེགས་
བཞི་མ་གཏོགས་པའི། རྐྱང་པ་དེ་རྣམས་མགོ་སྤྲོད་དམ། སྦྲེལ་མ་སྟེ། སྦྲེལ་མ་ནི་མགོ་གྱེན་
བསྟན་ཉིས་གཤིབས་ཡིན་ལ། མགོ་སྤྲོད་ཀྱི་བར་ཟླ་བས་གཅད་གསུངས་པ་ལྟར་ན། ཟླ་
བའི་རྒྱབ་མདུན་གཉིས་སུ་དགོས་པར་སྣང་ཡང་། ཟླ་བའི་སྟེང་དུ་ཡི་གེ་གཉིས་ཤར་ནུབ་ལྟ་
བུར་མགོ་སྤྲོད་དུ་བསྒོམ་པ་བདེ་གསུང་། འདིར་ཀླུ་ཡིག་གི་ཡི་གེ་རྐྱང་པར་མཛད་པ་ནི་བོད་
ལ་ཀ་ལ་ཤ་ལོག་བཏགས་པ་ལྟར་སྣང་ཡང་། དེ་གཉིས་ཕྲལ་ནས་བྲི་བའམ་བཀླགས་པས་
ཀླུར་མི་རུང་བ་དང་། ལེགས་སྦྱར་ལ་བརྩེགས་མི་དགོས་པའི་གནད་ཀྱིས་སོ། །གཞུང་
བཤད་འགར་ཆོས་རྗེ་པ་བཤང་ལམ་དུ་དང་། གཅི་ལམ་དུ་མཛད་གསུང་པའང་སྣང་།
གཞན་བླ་མའི་གསུང་བཞིན་མ་གཏོགས་ཡི་གེ་རྣམས་ན་སྣ་ཚོགས་པ་ཞིག་སྣང་ངོ༌། །གང་
ལྟར་ཡང་ཡི་གེ་དེ་རྣམས་ཟླ་བའི་སྟེང་དུ་མཐོ་རྒྱབ་པ་ལྟར་ལྕི་ཞིང་གསལ་བ་རེག་མཐོང་གི་
མཚན་མ་མ་བྱུང་བར་དུ་བསྒོམ་པའོ། །གསུམ་པ་ལས་སྦྱར་ནི་གོང་དུ་བསྟན་པ་ལྟར་གནད་
ཟིན་པར་བྱའོ། །
དེ་གསུམ་ནི་བུམ་དབང་ཐུན་མོང་མ་ཡིན་པའི་འདའ་ཀ་མ་ཡིན་ལ། དབང་བཞི་ཐུན་
མོང་བ་ནི་གྲོང་གཞན་ལ་སྦྱར་བ། བདེ་འགྲོ་ལ་སྦྱར་བ། གླིང་དང་སྐྱེ་གནས་ལ་སྦྱར་བ་
གསུམ་སྟེ། དེའི་ཡང་གྲོང་གཞན་ལ་སྦྱར་བ་གྲོང་འཇུག་གི་ཁྲིད་འདི་རྗེ་བཙུན་གོང་མའི་
དུས་ཕྱག་ལེན་མཛད་ཀྱང་། དེང་སང་ཁྲིད་དུ་མི་མཛད། བདེ་འགྲོ་ལ་སྦྱར་བ་དང་། གླིང་
225



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དང་སྐྱེ་གནས་ལ་སྦྱར་བ་གཉིས་ལ་སྦྱང་གོམས་ལས་སྦྱར་གསུམ་གསུམ་ལས། དང་པོ་ནི།
བུམ་དབང་ཐུན་མོང་བ་ལ་གོང་བཞིན་དང་། དབང་གོང་མ་གསུམ་དང་ཐུན་མོང་བ་ལ་རླུང་
སྦྱང་བ་འོག་ནས་འབྱུང་བ་ལྟར་རོ། །གཉིས་པ་གོམས་པ་ལ། ལམ་ལ་གོམས་པ་ནི་དབང་
རང་རང་གི་ལམ་བསྒོམ་པ་དང་། ཡི་གེ་ལ་གོམས་པ་ལ། བདེ་འགྲོ་མིའི་རྒྱལ་པོར་སྐྱེ་བ་
དོན་དུ་གཉེར་ན་མིག་གཡས་པ་དང༌། མི་ཕལ་པ་རིགས་བཟང་དོན་དུ་གཉེར་ན་མིག་
གཡོན་པ་དང་། གླིང་བདེ་བ་ཅན་ནམ་མངོན་དགའ་ལྟ་བུ་དང་། སྐྱེ་གནས་པདྨ་དང་ཨུཏྤལ་
སོགས་སུ་རྫུས་སྐྱེས་དོན་དུ་གཉེར་ན་ཚངས་པའི་བུ་ག་སྟོང་པར་གཞག །བུ་ག་གཞན་
རྣམས་ཟླ་བ་དང་ཡི་གེས་བཀག་པ་སྔ་མ་ལྟར་ཞག་དང་ཐུན་གྲངས་ཅི་མང་བསྒོམ། སྒྲ་ལ་
གོམས་པ་ནི། སྔར་བཞིན་ཧིཀ་ཉི་ཤུས་མགྲིན་པའི་བར་དུ་དྲང་ཞིང་ཀ་ཧི་ཉི་ཤུ་སྤེལ་བས་
ངལ་བསོ། དེ་ལྟར་སྦྱངས་པས་དམིགས་པ་གཏད་པ་ཙམ་གྱིས་མགོ་བོ་ཚ་ཆིལ་པ་དང༌། །
རིག་པ་ཟི་བུན་པ་སོགས་བྱུང་ན་གནད་ཟིན་པ་ཡིན་ནོ། །གསུམ་པ་ལས་སྦྱར་ནི། ཉི་ཤུ་རྩ་
གཅིག་པའི་ཚེ། མིག་གམ་ཚངས་བུག་སྐྱ་ཧ་རེ་བ་ནས། བྱ་རྒྱ་མཐོང་ནས་འཕུར་བའམ།
རྩལ་ཆེན་གྱིས་མདའ་འཕངས་པ་ལྟར། རང་དོན་དུ་གཉེར་བའི་བཙུན་མོའི་མངལ་ལམ།
དག་པའི་ཞིང་ངམ། པདྨའི་སྦུབས་སོགས་སུ། རྣམ་ཤེས་ཧཱུྃ་གི་རྣམ་པ་ཅན་དེ་ཡུད་ཀྱིས་
འཕངས་ལ་གཞག་གོ །དེ་ལྟར་འཕངས་པས་གནད་ཟིན་ན་བར་དོ་མེད་པར་རང་མངོན་
པར་འདོད་པའི་སྐྱེ་གནས་དེར་སྐྱེ་བ་ནི་ཉམས་ལེན་ཟབ་མོའི་རྟེན་འབྲེལ་གྱི་གནད་དོ། །
ཁྲིད་དེའི་སྙིང་པོ་བསྡུས་པ་ནི། གལ་ཏེ་ལས་ཀྱིས་ས་ཆུ་མེ་རླུང་བཞི། །རིམ་གྱིས་ཐིམ་པའི་
འཁྲུལ་སྣང་ཤར་གྱུར་ན། །འདའ་ཀ་རྣམ་གསུམ་འཕོ་བའི་ཉམས་ལེན་གྱིས། །སྐྱེ་གནས་
རང་དབང་ཐོབ་པར་བྱིན་གྱིས་རློབས། །ཞེས་སོ། ། །
༈ བླ་མ་དམ་པའི་ཞབས་ལ་ཕྱག་འཚལ་ལོ། །དེ་ལྟར་དབང་པོ་རབ་ཚེ་འདི་ལ་གྲུབ་
མཐའ་སྙོགས། འབྲིང་འཆི་བ་འོད་གསལ་དང་། ཐ་མ་བར་དོ་དང་། ཤིན་ཏུ་ཐ་མ་དམ་ཚིག་
226



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
མ་ཉམས་པར་སྨོན་ལམ་གྱི་དབང་གིས་སྐྱེ་བ་བརྒྱུད་ནས་གྲུབ་མཐའ་སྙོགས་པ་ལས།
འདའ་ཀ་མ་མ་ཐེབས་ན་བར་དོའི་གདམས་ངག་དགོས་པས། དེའི་ཁྲིད་ལ་སྦྱང་། གོམས།
ལས་སྦྱར་གསུམ། དང་པོ་ནི། ཐོག་མར་བར་དོའི་རྣམ་གཞག་ངོས་ཟུང་དགོས་ཏེ། གཞུང་
བཤད་དགེ་རྒན་མར། དེའང་ཐོག་མར་འབྱུང་བཞི་ཐིམ་ལུགས། དེ་ནས་བར་དོ་འགྲུབ་
ལུགས། བར་དོའི་གནས་ལུགས་ལ་སོགས་པ་རྣམས་རྒྱས་པར་གསུང་ལས་འབྱོན་པ་
བཞིན་ཤེས་པར་བྱའོ། །ཞེས་བཤད་པ་ལྟར་ད་ལྟ་ཉིད་ནས། ང་ནམ་ཞིག་བར་དོར་
འཁྱམས་པའི་ཚེ་འདི་ལྟ་བུ་ཞིག་འོང་བ་ཡིན་པར་འདུག །དེའི་ཚེ་ཉམས་ལེན་འདི་དྲན་པར་
བྱའོ་སྙམ་པས། སྐྱབས་སེམས་ལྷ་དང་བླ་མའི་རྣལ་འབྱོར་གསལ་གདབ། འཇིགས་པའི་སྒྲ་
བཞི་ཡ་ངའི་གཡང་ས་གསུམ། །མ་ངེས་རྟགས་དྲུག་འཁྲུལ་སྣང་ཤར་བའི་ཚེ། །བླ་མ་ལྷ་
དང་གདམས་ངག་དྲན་བྱས་ནས། །བར་དོའི་འཁྲུལ་སྣང་འཇིག་པར་བྱིན་གྱིས་རློབས། །
ཞེས་མཆི་མ་འཁྲུགས་བཞིན་པས་གསོལ་བ་དྲག་ཏུ་གདབ། དེ་ནས་ཕྱི་ནང་གི་འབྱུང་བཞི་
ཐིམ་ལུགས། དེ་ལས་ལངས་ཏེ་བར་སྲིད་འགྲུབ་ལུགས། དེ་ལྟར་གྲུབ་པའི་བར་སྲིད་ཀྱི་
ངོ་བོ། ངོས་ཟིན་ནས་སྦྱོང་བྱེད་ཀྱི་གདམས་པ་དངོས་སོ། །དང་པོ་ནི། འབྱུང་བ་ཐིམ་དང་
དབང་པོ་ཐིམ། །ཞེས་པའི་འབྱུང་བཞི་རགས་པ་ཐིམ་ཚུལ་གོང་བཞིན་ལས། རླུང་རྣམ་པར་
ཤེས་པ་ལ་ཐིམ་ཞེས་པའི་རྣམ་པར་ཤེས་པ་ལ། རྣམ་ཤེས་སྣང་བ། མཆེད་པ། ཐོབ་པ་
གསུམ་དུ་ཡོད་པའི་རླུང་རྣམ་ཤེས་སྣང་བ་ལ་ཐིམ་པའི་རྟགས་གསུམ་ངོས་བཟུང་ཟིན་པའི་
འོད་གསལ་ལ་མཉམ་པར་འཇོག་པའམ། ཡང་ན་གོང་དུ་བཤད་པའི་འདའ་ཀ་མ་དྲན་པར་
བྱེད། དེ་ནས། ཕྲ་བ་ཐིམ་དང་རགས་པ་ཐིམ། །ཞེས་པའི་ཕྲ་བ་སྣང་མཆེད་ཐོབ་གསུམ་
ཐིམ་ཚུལ་ནི། རྣམ་ཤེས་སྣང་བ། སྣང་བ་མཆེད་པ་ལ་ཐིམ། སྤྱི་བོའི་འཁོར་ལོ། ནམ་མཁའི་
རླུང་། ཁྱབ་བྱེད་ཀྱི་རླུང་། རྣམ་ཤེས་ཀྱི་ཕུང་པོ། གཟུགས། རེག་བྱ་རྣམས་ཀྱི་ཆ་ཤས་རགས་
པ་ཐིམ་པ་ལས་ཕྱི་དབུགས་རགས་པ་ཆད། ཕྱི་རྟགས་རེག་བྱ་མི་ཚོར། ནང་རྟགས་གཡས་
222



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རོ་མ་ལ་བརྟེན་པའི་གཟུང་རྟོག་དང་ཞེ་སྡང་ལས་གྱུར་པའི་རྟོག་པ་སོ་གསུམ་འགག་གསང་
རྟགས་རོ་མའི་ནུས་པ་ཉམས་པས་མ་ལས་ཐོབ་པའི་རཀྟ་གཡས་རོ་མའི་སྟོབས་ཀྱིས་དབུ་
མའི་མས་སྣར་བཟུང་བ་དེ་མལ་འཁྱུགས་གྱེན་ལ་འཕོ་བའི་གནད་ཀྱིས་དམར་ལམ་ཞེས་པ་
སྟོན་གནམ་དྭངས་པ་ལ་ཉི་མ་ཤར་བ་ལྟ་བུར་དམར་ལམ་མེ་བ་ཞིག་འཆར་ཏེ། དུས་དེར་
གསང་དབང་གི་འདའ་ཀ་མ་འོད་གསལ་ནས་འཕོ་བ་ཞེས་པ་དེ་ཉམས་སུ་ལེན་པ་ཡིན། དེ་
ནས་སྣང་བ་མཆེད་པ་སྣང་བ་ཐོབ་པ་ལ་ཐིམ། སྤྱི་བོའི་འཁོར་ལོ་སོགས་དེ་རྣམས་ཀྱི་ཆ་
ཤས་ཅུང་ཟད་ཕྲ་བ་འགག །ཕྱི་རྟགས་ཕྱི་དབུགས་ཅུང་ཟད་ཕྲ་བ་ཆད། ནང་རྟགས་གཡོན་
རྐྱང་མ་ལ་རྟེན་པའི་འཛིན་རྟོག་དང་། འདོད་ཆགས་ལས་གྱུར་པའི་རྟོག་པ་བཞི་བཅུ་འགག །
གསང་རྟགས་རྐྱང་མའི་ནུས་པ་ཟད་༣པས་ཕ་ལས་ཐོབ་པའི་བྱང་སེམས་དཀར་པོ་སྤྱི་བོར་
རྐྱང་མའི་སྟོབས་ཀྱིས་བཟུང་བ་དེ་མལ་འཁྱུགས། ཐུར་ལ་འབབ་པའི་གནད་ཀྱིས་དཀར་
ལམ་ཞེས་པ། སྟོན་གནམ་དྭངས་པར་ཟླ་བ་ཤར་བ་ལྟ་བུའི་སྐྱ་ཐིག་གེ་བ་ཞིག་འབྱུང་། དེའི་
ཚེ་དབང་གསུམ་པའི་འདའ་ཀ་མ་ནམ་འཆི་བའི་ཚེ་རྡོ་རྗེ་སེམས་དཔའ་འབྱོན་པར་འགྱུར་
བ་ཞེས་པ་དེ་ཉམས་སུ་ལེན་པ་ཡིན་ཏེ། རྡོ་རྗེའི་མིང་ཅན་དམར་ལམ་སྟོང་ཉིད་འོད་གསལ་
དེ་དང་། སེམས་དཔའི་མིང་ཅན་དཀར་ལམ་བདེ་ཆེན་གཉིས་ཕྲད་དུ་ཆ་བའི་བདེ་སྟོང་གི་ཡེ་
ཤེས་དེ་རང་ངོ་འཕྲོད་དགོས་པས་སོ། །དེ་ནས་སྣང་བ་ཐོབ་པ་ཉེར་ཐོབ་ཅེས་བྱ་བའམ།
ནམ་མཁའ་ལ་ཐིམ། སྤྱི་འཁོར་ནས་རེག་བྱའི་བར་གྱི་ཆ་ཤས་ཆེས་ཕྲ་བའང་འགག །ཕྱི་
རྟགས་ཕྱི་དབུགས་ཆེས་ཕྲ་བའང་ཆད། ནད་གཡོག་པས་ཤི་བར་ཐག་ཆོད། ནང་རྟགས་
གཟུང་འཛིན་གཉིས་ཀའི་རྟོག་པ་དང་། གཏི་མུག་ལས་གྱུར་པའི་རྟོག་པ་བདུན་འགག །
གསང་རྟགས་ནག་ལམ་ཞེས་པ་གཏི་ཐོམ་པ་ཞིག་འབྱུང་། དེ་ནས། ཐིམ་པའི་རྗེས་ལ་ཆོས་
ཉིད་ཀྱི། །རང་བཞིན་གྱི་ནི་འོད་གསལ་འཆར། །ཞེས་པ་ལྟར། ཉེར་ཐོབ་འོད་གསལ་ལ་
ཐིམ་པ་ཞེས་བྱ་བ་རང་བཞིན་བརྒྱད་ཅུའི་རྣམ་པར་རྟོག་པའི་འགྱུ་བ་ཆད་པས། སེམས་རང་
228



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
བཞིན་གྱི་འོད་གསལ་བའི་མདངས་ནམ་མཁའ་དྭངས་པ་ལ་ཉི་མ་ཤར་བ་ལྟ་བུ་ཞིག་འབྱུང་
བ་ཡིན་ནོ། །དེའི་ཚེ་དབང་བཞི་པའི་འདའ་ཀ་མ་ལམ་ཕྱག་རྒྱ་ཆེན་པོ་ནས་འཕོ་བ་ཞེས་བྱ་
བའི་ཉམས་ལེན་བྱེད་པ་ཡིན་ཏེ། རོ་རྐྱང་གི་ནུས་པ་ཉམས། ལས་རླུང་ཟད། དབུ་མའི་ནང་
ཉི་ཟླ་ཁ་སྦྱོར་གྱི་དབུས་སུ་རྣམ་ཤེས་ཡེ་ཤེས་ཀྱི་རླུང་གིས་བཟུང་སྟེ་འོད་གསལ་ལ་གནས་
པ་དེ། མ་བུ་ངོ་སྤྲོད་ཀྱི་གདམས་པ་དགོས་པའི་གནད་ཀྱིས་སོ། ། །
དེ་ནས་རྣམ་ཤེས་སྒོ་དགུ་གང་རུང་ནས་ཐོན་ནས་ནང་དབུགས་ཀྱང་ཆད། ཤི་བ་
མཚན་ཉིད་པ་ཡིན་ལ། རྣམ་ཤེས་འཐོན་མ་དགོས་པར་དབུ་མའི་ནང་དེར་འོད་གསལ་མ་བུ་
འཕྲོད། སྐད་ཅིག་གཅིག་གི་བྱེ་བྲག་གིས། །ཞེས་པ་ལྟར། དབུ་མ་ལ་བརྟེན་པའི་སྦས་པའི་
རྩ་ལྔ་འོག་མིན་དུ་ཤར། ས་ལམ་རིམ་པས་མྱུར་བར་བགྲོད། འཁོར་ཚོམ་བུ་གཅིག་དང་
བཅས་གྲོལ་བ་དེ་ལ་འཆི་བ་ཆོས་སྐུའི་རྟེན་ལ་འཚང་རྒྱ་བ་ཞེས་བྱ་བ་ཡིན་ནོ། །མཁས་པ་
འགའ་ཞིག །འཆི་བ་འོད་གསལ་ཞེས་བྱ་བ་ཚེ་འདིའི་སྲིད་པས་བསྡུས་པ་མིན་གསུང་སྟེ།
གནད་མ་དགོངས། བར་དོ་དང་ཕྱི་མར་ནི་མ་སླེབས། ལུས་མ་སྤངས་པར་མཁའ་སྤྱོད་རིག་
འཛིན་སོགས་ནི་མ་བརྙེས། ཚེ་འདི་དང་བར་སྲིད་སོགས་གང་ཡང་མིན་པའི་སྲིད་པ་
འཁྱམས་པོ་དེ་ག་ལས་རྙེད་ཅེས་ཞུའོ། །སྣང་མཆེད་ཐོབ་གསུམ་ཐིམ་ཚུལ་འདི་ལ་མཁས་
གྲུབ་མང་པོ་ཞིག་མི་མཐུན་པ་མང་ནའང་ཞིབ་ཏུ་དཔྱད་དགོས་སོ། །རྒྱལ་བ་ཡང་དགོན་
པས། རྣམ་ཤེས་སྣང་བ། སྣང་བ་མཆེད་པ་ལ་ཐིམ་པས་རྐྱང་མའི་ནུས་པ་ཟད། སྤྱི་བོའི་ཧཾ་
ཐུར་ལ་བབས་པས་དཀའ་ལམ་འཆར། ཞེ་སྡང་ལས་གྱུར་པའི་རྟོག་པ་སོ་གསུམ་འགག །
གཞན་ལ་འཕོ་བ་བྱེད་ནའང་། དེ་ཡན་ཆད་ནས་བྱེད། དེ་གོང་ཞེ་སྡང་མ་ཐིམས་པས་
བསྒུལ་བསྐྱོད་དང་ཅ་ཅོ་མང་ན་ཞེ་སྡང་སྐྱེས་ནས་མཚམས་སྦྱོར་ངན་པར་འགྱུར་བས་
མཁས་དགོས་སོ་གསུང་བ་སྣང་ཡང་། དཀར་ལམ་གྱི་ཚེ་ཞེ་སྡང་ཐིམ་ཚུལ་དང་སྦྱོར་བ་མི་
རིགས་ཏེ། གསུང་ངག་པས། རང་བཞིན་གསལ་དང་སྟོང་པ་ཟུང་འཇུག་ལས། ཉོན་མོངས་
229



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རླུང་དང་ཡི་གེ་རྩ་དང་ཁམས། །ཞེས་སོགས་ལྟར། རང་བཞིན་གསལ་བ་ངོས་མ་ཟིན་པ་
ལས་ཉོན་མོངས་འདོད་ཆགས། རླུང་ཕྱིར་འགྲོ་བ། རྩ་གཡོན་རྐྱང་མ། རྣམ་རྟོག་འཛིན་པ་
སོགས་འབྱུང་བ་དང་། རང་བཞིན་སྟོང་པ་ངོས་མ་ཟིན་པ་ལས་ཉོན་མོངས་ཞེ་སྡང་། རླུང་
ནང་འཇུག །ཡི་གེ་ཧཱུྃ། རྣམ་རྟོག་གཟུང་བ་སོགས་སྐྱེ་བ་དང་སྦྱར་བའི་གནད་ཀྱིས། དཀར་
ལམ་གྱི་ཚེ་འདོད་ཆགས་དང་། དམར་ལམ་གྱི་ཚེ་ཞེ་སྡང་འགག་པ་ལ་སྦྱར་དགོས་པས་སོ། །
དེའི་ཚེ་བསྒུལ་བསྐྱོད་མ་བྱེད་གསུངས་པ་ཐུགས་མད་ནའང་། དེང་སང་སྐྲ་ནས་འཐེན་པ་
སོགས་མི་མཁས་པ་མང་དག་ཡོད་པར་སྣང་། བར་དོ་འཕྲང་སྒྲོལ་མཛད་པ་པོས་ཀྱང་རྒྱལ་
བ་ཡང་དགོན་པའི་དེ་བཞིན་སྦྱར་འདུག་ཀྱང་སྔ་མ་ལྟར་གནད་ཟིན་དགོས་སོ། །ཤཱི་མཱ་ན་
བུདྡྷས་སྲིད་ཞི་ལས་ཀྱང་། སྣང་བ་མཆེད་པ་ལ་ཐིམ་པའི་ཚེ་དཀར་ལམ་འཆར་བ་དང་།
གཟུང་རྟོག་འགག་པ་དང་། འདོད་ཆགས་ལས་གྱུར་པའི་རྟོག་པ་སོ་གསུམ་འགག་ཅེས་དང་།
མཆེད་པ་ཉེར་ཐོབ་ལ་ཐིམ་པའི་ཚེ་དམར་ལམ་འཆར་བ་དང་། འཛིན་རྟོག་འགག་པ་དང་།
ཞེ་སྡང་ལས་གྱུར་པའི་རྟོག་པ་བཞི་བཅུ་འགག་ཅེས་བཤད་པའང་། དཀར་ལམ་དང་དམར་
ལམ་གྱི་ཚེ་འདོད་ཆགས་དང་ཞེ་སྡང་འགག་ཚུལ་གོ་མ་ལོག་ཀྱང་། རྟོག་པ་གཉིས་པོའི་
གྲངས་གོ་ནོར་བ་དང་། གཟུང་འཛིན་གྱི་རྟོག་པ་འགག་ཚུལ་ཡང་འཛོལ་བར་སྣང་སྟེ། རྒྱུ་
མཚན་འོག་ནས་འབྱུང་ངོ༌། །མཁས་གྲུབ་ཁྱུང་པོས་རླུང་། རྣམ་ཤེས་སྣང་བ་ལ་ཐིམ་པའི་ཚེ་
དཀར་ལམ་དང་། གཟུང་རྟོག་འགག་པ་དང༌། ཞེ་སྡང་གི་རྟོག་པ་སོ་གསུམ་འགག་ཅེས་
དང་། སྣང་བ་མཆེད་པ་ལ་ཐིམ་པའི་ཚེ་དམར་ལམ་དང་། འཛིན་རྟོག་དང་། འདོད་ཆགས་
ཀྱི་རྟོག་པ་བཞི་བཅུ་འགག་པ་ལ་སྦྱར། མཆེད་པ་ཐོབ་པ་ལ་ཐིམ་པའི་ཚེ་ནག་ལམ་དང་།
གཏི་མུག་གི་རྟོག་པ་བདུན་འགག་པ་ལ་སྦྱར། ཐོབ་པ་ཉེར་ཐོབ་ལ་ཐིམ་པའི་ཚེ་རང་བཞིན་
གྱི་འོད་གསལ་འཆར་ཞེས་བཤད་འདུག་ཅིང་། རིམ་པ་དེ་བཞི་དང་། གཟུང་འཛིན་གྱི་རྟོག་
པ་འགག་ཚུལ་ལ་གཉིས་མེད་རྣམ་རྒྱལ་གྱི་ལུང་གསལ་པོ་རེའང་འདྲེན་པ་གནང་འདུག་
23)



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས། །
པ་ལ། ཞེ་སྡང་དང་འདོད་ཆགས་ཀྱི་རྟོག་པའི་གྲངས་མ་འཛོལ་ཀྱང་། དཀར་ལམ་ལ་ཞེ་
སྡང་དང་། དམར་ལམ་ལ་འདོད་ཆགས་འགག་ཚུལ་དེ་ཅུང་ཟད་འཆོལ། དཀར་ལམ་ལ་
གཟུང་རྟོག་འགག་པ་དང་། དམར་ལམ་ལ་འཛིན་རྟོག་འགག་ཚུལ་དེ་གསུང་ངག་པ་དང་མ་
མཐུན་ཡང་། རྒྱུད་དེ་ཚད་མ་ཞིག་ཡིན་ན། བཤད་ཚུལ་ཐ་དད་ཙམ་ཡིན་པས་དགག་ཏུ་ག་
ལ་བཏུབ། འོན་ཀྱང་རྒྱུད་དེ་ལས་སྣང་། མཆེད། ཐོབ་པ། ཉེར་ཐོབ་བཞི་ལ་སྐད་ཅིག་
བཞིར་བཤད་པ་ཙམ་ལས། དཀར་ལམ་ལ་གཟུང་རྟོག་དང་། དམར་ལམ་ལ་འཛིན་རྟོག་
འགག་པའི་གསལ་ཀ་མི་སྣང་བས་རང་བློས་སྦྱར་བ་ཙམ་དུ་ཟད་དོ། །རིམ་པ་བཞི་པོ་འབྱུང་
བའི་ས་མཚམས་དེའང་། གཞན་སྤྱི་པ་འདི་དང་མ་མཐུན་ཀྱང་། རྒྱུད་དེ་ཚད་མ་ཡིན་ན་
འགལ་བ་མེད་པར་བྱ་དགོས་སོ། །གཉིས་མེད་རྣམ་རྒྱལ་ལས། སྣང་བ་ཞེས་བྱ་རྣམ་པར་
མི་རྟོག་པ། །གསལ་ཆ་དེ་ལ་གཟུང་རྟོག་སྤངས་པས་ན། །འབྱུང་བ་མི་མངོན་རླུང་དང་
བཅས་པས་གང་། །སྣང་བ་ཞེས་བྱ་སྐད་ཅིག་དང་པོ་ཡིན། །མཆེད་པའི་སྣང་བ་རབ་ཏུ་མི་
རྟོག་སྟེ། །ཆེས་གསལ་བ་ལས་ལོག་རྟོག་མ་ཞུགས་པས། །ཡེ་ཤེས་ཕྲ་བ་རླུང་ལྡན་མི་
གནས་པ། །ལྷམ་མེར་གནས་པ་སྐད་ཅིག་གཉིས་པ་ཡིན། །ཐོབ་པའི་ཆ་ནི་རྣམ་པར་མི་
རྟོག་པ། །གསལ་བ་ཙམ་དུ་མི་གནས་ཤིན་ཏུ་ཕྲ། །རླུང་སེམས་མི་ཕྱེད་གསལ་བར་འཆར་
བས་ཏེ། །ལྷན་ནེར་གནས་པ་སྐད་ཅིག་གསུམ་པ་ཡིན། །ཉེ་བར་ཐོབ་པའི་ཡེ་ཤེས་དྲི་མ་
མེད། །རང་བྱུང་རང་གསལ་བདེ་བ་དམིགས་སུ་མེད། །ཕྲ་རགས་རབ་ཞི་ཏིང་འཛིན་
མཆོག་ཏུ་གྱུར། །སྐད་ཅིག་བཞི་པ་མི་འགྱུར་ཁྱབ་བྱེད་ཡིན། །སྣང་མཆེད་ཐོབ་པ་ཉེར་ཐོབ་
བཞིན་བཤད་པ་ནི། སྦྱོར་ལམ་བཞིའི་སྐྱེ་ཚུལ་འོད་གསལ་མ་བུ་འཕྲོད་པ་གཅིག་ལ་འགྲིག་
པར་སྣང་ངོ༌། །མཆན། འོ་ན་ཁྱེད་རང་གི་ཐོག་མར་དམར་ལམ་འཆར་ཚུལ་འདིའང་སྤྱི་བ་
དང་མ་མཐུན་ནོ་སྙམ་ན། ཐུགས་བདེན་མོད། ཁོ་བོ་ཅག་གིས་རྗེ་བླ་མ་ལས་གསུང་ངག་
ནོད་པའི་ཚེ་དམར་ལམ་སྔོན་ལ་བྱུང་བ་དེ་བཞིན་ཟིན་བྲིས་སུ་བཏབ། ཕྱིས་གཞན་གྱིས་ཡི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གེ་མང་པོ་ན་དཀར་ལམ་ཐོག་མར་འཆར་ཚུལ་ཁོ་ན་མཐོང་བས། རྗེ་བླ་མ་ལ་འཁྲུལ་བ་ག་
ལ་སྲིད་ཀྱང་། རང་ཡིད་འཁྲུལ་པས་ལན་ནམ་སྙམ་ནས་ཡི་གེ་སྔ་མ་དེ་བཅོས་པ་ལགས་ཏེ།
ཕྱིས་གསུང་ངག་གླེགས་བམ་དང་། གཞུང་བཤད་སོ་སོ་ལ་ལེགས་པར་བརྟགས་པས།
གཡས་གཟུང་བའི་རྦ་རླབས་རེངས་པ་དང་། གཡོན་འཛིན་པའི་རྦ་རླབས་རེངས་པ་ཞེས་
སོགས་མང་པོར། གཡས་རོ་མ་ལ་བརྟེན་ནས་གཟུང་རྟོག་སྐྱེ་བ་དང་། གཡོན་རྐྱང་མ་ལ་
བརྟེན་ནས་འཛིན་རྟོག་སྐྱེ་བར་བསྙོན་མེད་དུ་བཤད། འགག་པའི་ཚེའང་གཟུང་འཛིན་
གཉིས་ལས་ཐོག་མར་གཟུང་རྟོག་འགག་པ་གསུང་རབ་སྤྱིའི་ལུགས་ཡིན་པའི་གནད་དང་།
ཁྱད་པར། ལམ་འབྲས་གླེགས་བམ་གྱི་དཀར་ཆག་ན་མི་སྣང་ཡང་། ལམ་འབྲས་གླེགས་
བམ་འགའ་ཞིག་ན། རང་བཞིན་བརྒྱད་ཅུའི་གསལ་བྱེད་ཅེས་པའི་ཡི་གེ་ཉུང་ངུ་ཞིག་སྣང་བ་
དེ་ན། ཀུན་བརྟགས་སྟོང་པའི་ཆ་ལ་མཚན་འཛིན་སུམ་ཅུ་རྩ་གསུམ་ནི་འདོད་ཆགས་དང་
བྲལ་བ་དང་། འདོད་ཆགས་དང་བྲལ་བ་བར་མ་དང་། ཞེས་པ་ནས་ཕྲག་དོག་སྟེ་མཚན་
ཉིད་སུམ་ཅུ་རྩ་གསུམ་པོ་དེ་དག་ཞེ་སྡང་ལས་གྱུར་པའོ། །ཞེས་ཐོག་མར་བཤད། དེ་ནས་
གཞན་དབང་གསལ་བའི་ཆ་ལ་མཚན་ཉིད་བཞི་བཅུ་ཐམ་པ་ནི་ཐབས་ཀྱི་རང་བཞིན་ཏེ།
དེའང་ཡུལ་ལ་ཞེན་པ་དང་། ཆགས་པ་དང༌། ཀུན་ཏུ་ཆགས་པ་དང་། དགའ་བ་དང་།
དགའ་བ་བར་མ་དང་། ཤིན་ཏུ་དགའ་བ་དང་། ཞེས་པ་ནས། མི་སྲུན་པ་དང་། གྱ་གྱུ་ཆེ་བ་
སྟེ་མཚན་ཉིད་བཞི་བཅུ་པོ་དེ་དག་ནི་འདོད་ཆགས་ལས་གྱུར་པའོ། །ཞེས་དང་། དེ་ནས།
ཡོངས་སུ་གྲུབ་པ་སྟོང་པ་ཆེན་པོའི་ཆ་རང་བཞིན་བདུན་ནི་ཆགས་པ་བར་མ་དང་། བརྗེད་
ངས་པ་དང་། ཞེས་པ་ནས། མ་རིག་པའམ་རང་བཞིན་བདུན་པོ་དེ་དག་ནི་གཏི་མུག་ལས་
གྱུར་པའོ། །ཞེས་བཤད་ཅིང་། དེ་དག་ཀྱང་འགག་རིམ་དང་མཐུན་པར་བཤད་པ་ཡིན་ཏེ།
དེའི་འཕྲོས་ལས། ཡང་དགའ་བའི་ཚེ་རྟོག་པ་སུམ་ཅུ་རྩ་གསུམ་དང་། མཆོག་དགའི་ཆེ་བཞི་
བཅུ་ཐམ་པ་དང་། ལྷན་ཅིག་སྐྱེས་དགའི་ཚེ་བདུན་འགག་པར་ཡང་བཞེད་དོ། །ཞེས་



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
གསལ་བར་བཤད་པས་འཁྲུལ་བ་མེད་ཅིང་། འདིར་ལྷན་ཅིག་སྐྱེས་དགའི་ཚེ་ཞེས་པ་དེ་
དགའ་བྲལ་གྱི་ཚེ་ཞེས་པ་ཡིན་ནམ་སྙམ་སྟེ། སྣང་མཆེད་ཐོབ་གསུམ་དང་། རང་བཞིན་
འོད་གསལ་བཞི་དགའ་བ་བཞི་ལ་སྦྱར་བར་སྣང་བའི་ཕྱིར་རོ། །དེ་ལྟར་ན་འདོད་ཆགས་ལ་
སོ་གསུམ་དང་། ཞེ་སྡང་ལ་བཞི་བཅུའི་གྲངས་ནོར་བ་ནི་རང་རང་གི་ནང་ཚན་ལ་བརྟགས་
པས་ཤེས། གཟུང་འཛིན་གྱི་སྦྱོར་ཚུལ་འཁྲུལ་པ་ནི། གཟུང་འཛིན་སྐྱེ་བའི་ཚུལ་དང་། སྐྱེ་
བའི་གནས་ལ་དཔྱད་པས་ཤེས་པ་ལགས་སོ། །དེས་ན་རྗེ་བླ་མ་དམ་པའི་གསུང་འདི་ཡིད་
ཆེས་པའི་གནས་སུ་མཐོང་ཞིང་། འདི་དག་ཁག་ཆེ་བ་ཡིན་ཡང་། གོང་མ་རྣམས་ཀྱང་ཆོལ་
ལེ་བ་ལ། ཕྱི་མ་རྣམས་བརྟག་དཔྱད་མི་བྱེད་པར་སྣང་བས་ཅུང་ཟད་གསལ་བར་བཀོད་པ་
ཡིན་ནོ། །
གཉིས་པ་བར་དོ་འགྲུབ་ལུགས་ནི། སྤྱིར་ཆོས་མངོན་པ་ལས། གཟུགས་མེད་ཁམས་
ན་གཟུགས་མེད་པས། དེར་སྐྱེ་བ་ལ་བར་དོ་མི་དགོས་ཀྱང་། འདོད་གཟུགས་གང་རུང་སྐྱེ་
བ་ལ་བར་དོ་ངེས་པར་དགོས་པར་བཤད་ཀྱང་། འདིར་བླ་མའི་གསུང་ལས། གང་ཟག་
བཞི་ལ་བར་དོ་མེད་པ་ཡིན་གསུངས་ཏེ། ཚེ་འདི་དང་འཆི་བའི་ཚེ་གྲུབ་མཐའ་སྙོགས་པ་
ཡར་གྱི་ཟང་ཐལ་ཞེས་བྱ་བ་གཅིག །མཚམས་མེད་རླབས་ཆེར་སྤྱད་པ་མར་གྱི་ཟང་ཐལ་
ཞེས་བྱ་བ་དང་། གཟུགས་མེད་ཁམས་སུ་སྐྱེ་བ་དང་། གླིང་དང་སྐྱེ་གནས་ལ་སྦྱར་བ་སོགས་
འཕོ་བ་ཟབ་མོའི་གནད་ཀྱིས་མངལ་སྐྱེས་བརྫུས་སྐྱེས་སམ། མཁའ་སྤྱོད་རིག་འཛིན་
སོགས་ཡུད་ཀྱིས་བགྲོད་པ་སྟེ་བཞིའོ། །དེ་ཙམ་མ་གཏོགས་གང་དུ་སྐྱེའང་བར་དོ་ཡུད་ཙམ་
རེ་འཆར་དགོས་ལ། དེ་འགྲུབ་པའི་ཚུལ་ཡང་། རང་བཞིན་འོད་གསལ་དེ་ལས་ཀྱི་རླུང་
གིས་བསྐྱོད། སྣང་མཆེད་ཐོབ་གསུམ་ལུགས་ལྡོག་ཏུ་ལངས། ཉི་ཟླ་ཁ་བྲལ། རྣམ་ཤེས་སྒོ་
དགུ་གང་རུང་ནས་འཐོན། འགྲོ་བ་གང་དུ་སྐྱེ་བའི་བར་སྲིད་དུ་བརྫུས་ཏེ་སྐྱེ་ལ། ཡང་འདའ་
ཀའི་ཉམས་ལེན་གྱི་འོད་གསལ་ངོས་ཟིན་ནས་གྲུབ་མཐའ་སྙོགས་པའམ། ཆོས་སྐུ་བརྙེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པ་ཞིག་ལ་རྣམ་ཤེས་འཐོན་པའི་རྟགས་མི་འབྱུང་བའང་སྲིད་སྙམ། ཡང་འདའ་ཀའི་གནད་
ཀྱིས་གྲུབ་མཐའ་མ་སྙོགས་ཀྱང་། མཁའ་སྤྱོད་རིག་འཛིན་ཙམ་བརྙེས་པ་ཡིན་ནའང་ཚངས་
བུག་བརྟོལ་ནས་བར་དོ་མེད་པར་འགྲོ་བ་ཡིན་གསུང་། །གསུམ་པ་དེ་ལྟར་གྲུབ་པའི་བར་
དོ་དངོས་ཇི་ལྟར་སྙམ་ན། དེའང་མིང་གི་རྣམ་གྲངས་ནི། ཡིད་ལས་བྱུང་དང་སྲིད་ཚོལ་དང་། །
དྲི་ཟ་སྲིད་པ་བར་མ་དང༌། །མངོན་པར་གྲུབ་པའོ། །ཞེས་གསུངས་པ་ལྟར་ཡིན་ལ།
གཟུགས་དབྱིབས་ནི། ཁུ་ཁྲག་ལས་གྲུབ་པའི་བརྡོས་བཅས་མ་ཡིན་པར། ཡིད་དྭངས་མ་
ལས་གྲུབ་པའི་གཟུགས་ཅན་ཕྲ་བ་དབང་པོ་ལྔ་ཚང་བ། དེའང་ཡོན་ཏན་གྱི་ཆེ་བ་རྡོ་རྗེ་
གདན། བྱིན་རླབས་ཀྱི་ཆེ་བ་བརྟེན་རབ་གནས་ཅན། དངོས་སྟོབས་ཀྱི་ཆེ་བ་རི་རབ། ལས་
ཀྱི་ཆེ་བ་རང་གང་དུ་སྐྱེ་བའི་སྐྱེ་གནས་མ་གཏོགས། གང་ལའང་ཐོགས་པ་མེད་པ་ཞིག་གོ །
འགྲོ་བ་གང་གི་དབྱིབས་སུ་ཡོད་སྙམ་ན། མཛོད་ལས། སྔོན་དུས་སྲིད་འབྱུང་ཤ་ཚུགས་
ཅན། །ཞེས་བཤད་ནས། རང་གི་སྔོན་ནམ་མདུན་ཏེ། རང་གང་དུ་སྐྱེ་འགྱུར་གྱི་འགྲོ་བ་དེའི་
ལུས་དབྱིབས་སུ་ཡོད་པར་བཤད། འགའ་ཞིག་གི་བཞེད་པ། ཚེ་སྔ་མའི་བྱད་གཟུགས་སུ་
འདོད་པ་དང་། འགའ་ཞིག་བར་དོའི་ཚེ་ཕྱེད་ཡན་སྔ་མའི་དང་། ཕྱེད་མན་ཕྱི་མའི་གཟུགས་
སུ་ཡོད་པར་བཞེད་མོད། འདིར་ནི་ས་ཆེན་གྱི་གསུང་ལ། དབྱར་སྦུ་མ་བས་བྲིས་པའི་བར་
དོའི་ཡི་གེ་ལྟར་གསུང་སྟེ། སྡོམ་འབྱུང་ལས། སྔོན་འབྱུང་སྲིད་པའི་ཤ་ཚུགས་ཅན། །ཞེས་པ་
ལྟར། སྔོན་བྱུང་བ་བསྐལ་པ་དང་པོའི་མིའི་ཤ་ཚུགས་ཅན་ཏེ། དེའང་ན་ཚོད་ལོ་བརྒྱད་པ་ལྟ་
བུ་འོད་ཀྱི་ལུས་ཅན་གསལ་ཞིང་དྭངས་པ་མཚན་དཔེ་ཆ་མཐུན་གྱིས་སྤྲས་པའོ། །འགའ་
ཞིག་བྱང་སེམས་ཀྱི་བར་སྲིད་ལ་མཚན་དཔེ་ཡོད་པར་ཁྱོད་ཀྱིས་བཤད་པས། བར་དོ་
ཐམས་ཅད་ལ་མི་རིགས་སོ་སྙམ་ན། དམིགས་བསལ་དེ་ལྟ་བུའང་ཐེག་པ་ཐུན་མོང་བའི་
ལུགས་ཡིན་གྱི། ཐུན་མོང་མིན་པའི་གསང་སྔགས་ལ་འོས་པ་མ་ཡིན་ནོ། །བར་དོའི་ལུས་
ཀྱི་རྟགས་ནི། རྟེན་རྩ་རགས་པ་མེད་པས། ལུས་ལ་གྲིབ་མ་མེད་ཅིང་རྐང་པའི་རྗེས་མི་
234



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
འབྱུང་བ་དང་། རླུང་བརྒྱལ་བས་ཡིད་ལ་གང་འདོད་དུ་ཕྱིན་པར་ནུས་པ་དང་། ནང་ན་
ཁམས་དཀར་དམར་རགས་པ་མེད་པས་ཕྱི་རུ་ཉི་ཟླའི་སྣང་བ་མི་འཆར་ཞིང་། རང་འོད་
ཀྱིས་རང་གི་གདོང་གང་ཙམ་མཐོང་བ་མུན་པ་གཏིང་རིང་དུ་སྒྲོན་མེ་མི་གསལ་བ་ཙམ་ཡོད་
པར། ངག་གི་རྟགས་ནང་ན་རྩ་ཡིག་རགས་པ་མེད་པས་རང་གི་ཇི་ཙམ་སྨྲས་ཀྱང་ཕ་རོལ་
པོས་མི་གོ་ཞིང་ལན་མི་འབྱུང་བ་དང་། ཡིད་ཀྱི་རྟགས་མ་འོངས་པ་མི་ཤེས་ཀྱང་། འདས་ད་
ལྟར་གྱི་རྣམ་པ་ཅི་རིགས་པར་ཤེས་པའོ། །ཡང་སྐབས་དེར་རྐྱེན་བདུན་ཞེས་པ་ས་རླུང་ལོག་
པས་རི་བོ་གྲུམ་པའི་སྒྲ་ལྟ་བུ་དང་། རི་ཀླུང་ཐམས་ཅད་རྡིབ་འགྲོ་བ་སྙམ་བྱེད་པ། ཆུ་རླུང་
ལོག་པས་ཆུ་བོ་ཆེན་པོའི་རྦ་རླབས་འཁྲུགས་པའི་སྒྲ་ལྟ་བུ་དང་། རི་ཀླུང་ཐམས་ཅད་ཆུས་
གང་བ་སྙམ་བྱེད་པ། མེ་རླུང་ལོག་པས་མེ་ཆེན་པོ་འབར་བའི་སྒྲ་ལྟ་བུ་དང༌། སྣང་བ་ཐམས་
ཅད་མེར་འབར་བ་སྙམ་བྱེད་པ། རླུང་གི་རླུང་ལོག་པས་རླུང་ཕན་ཚུན་བརྡབ་པའི་སྒྲ་ལྟ་བུ་
དང་། ཐམས་ཅད་རླུང་འཚུབ་ཏུ་འཕྱུར་བ་སྙམ་བྱེད་པའོ། །ཡང་ཡ་ང་བའི་གཡང་ས་ཆེན་པོ་
གསུམ་ཞེས་བྱ་བ་དུག་གསུམ་གྱི་རང་གཟུགས་འདོད་ཆགས་ཀྱི་དཀར་པོ། ཞེ་སྡང་གི་
དམར་པོ། གཏི་མུག་གི་རང་གཟུགས་ནག་པོའི་གཡང་ས་ཆེན་པོ་ལ་ལྷུང་འགྲོ་བ་སྙམ་བྱེད་
པ་སྟེ་རྐྱེན་བདུན་ནོ། །གཞན་ཡང་མ་ངེས་པའི་རྟགས་དྲུག་སྟེ་གནས་ལ་ངེས་པ་མེད་པར་
རླུང་གིས་བསྐྱོད་ནས། རེས་འགའ་གནས་ཡིད་དུ་འོང་བ་དང༌། རེས་འགའ་ཡིད་དུ་མི་འོང་
བར་ཁྱོད་ཀྱིས་འགྲོ་བའོ། །རྟེན་ལ་ངེས་པ་མེད་པར་འཇིགས་སྐྲག་སྐྱོབ་པའི་རྟེན་བླ་མ་
འམ། སྐུ་གཟུགས་སམ། གླེགས་བམ་མམ། དགེ་བས་བསྒྲུབས་པའི་ཟམ་པ་སོགས་ལ་ཅུང་
ཟད་རེ་བརྟེན་ནས་ཡང་མ་ངེས་པའོ། །གྲོགས་ལ་ངེས་པ་མེད་པར་རེས་འགའ་མཐུན་པ་
དང༌། རེས་འགའ་མི་མཐུན་པ་དང་འགྲོགས་ཤིང་། རེས་འགའ་གྲོགས་མེད་གཅིག་པུ་སྟེ་
ངེས་པ་མེད་པའོ། །ཟས་ལ་ངེས་པ་མེད་པར་བདུད་རྩི་ནས་ཐོ་ལུམ་གྱི་བར་ཅི་རིགས་པར་
མཐོང་ཞིང་། བསྔོས་པའི་དྲི་ཙམ་ཟ་བའོ། །སྤྱོད་ལམ་ལ་ངེས་པ་མེད་པར་ཡུད་ཙམ་རེ་ལ་
235



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འགྲོ་འཆག་ཉལ་འདུག་སོགས་འདི་བྱ་འདི་བྱེད་ཀྱི་ངེས་པ་མེད་པའོ། །རྣམ་ཤེས་ཡིད་ཡུལ་
ལ་ངེས་པ་མེད་པར་ཡུད་ཙམ་རེ་ལ་བདེ་སྡུག་བར་མ་ཆགས་སྡང་རྨོངས་གསུམ་གྱི་སྣང་བ་
སྣ་ཚོགས་སུ་འཆར་བའོ། །དེ་དག་ཀྱང་བར་དོ་རིགས་མཐུན་པ་དང་། སྦྱངས་པ་ལས་བྱུང་
བའི་ལྷ་མིག་རྣམ་པར་དག་པས་མཐོང་གི །གཞན་གྱིས་ནི་མ་ཡིན་ནོ། །ཚེ་ཚད་ནི་ཞག་
བདུན་བར་དོའི་སྲིད་པར་གནས་ཞེས་པ་ལྟར། མིའི་ཞག་བདུན་ཁོ་ན་ཡིན་ལ། ཞག་བདུན་
ནས་འཆི་ཆུང་ཞེས་པ་འོད་གསལ་དུ་ཐིམ་ཐེབས་རེ་བྱེད་པ་ཡིན་ནོ། །དེ་ནས་སྤྱིར་གཏང་ལ།
བདུན་ཕྲག་བདུན་ཚུན་ལ་སྐྱེ་སྲིད་ངེས་པར་ལོངས་ལ། དམིགས་བསལ་ནི་ངེས་པ་མེད་དེ།
ཡུན་རིང་དུ་བར་དོར་གནས་པའི་གཏམ་རྒྱུད་སོགས་དང་སྦྱར་ནས་གསུངས་སོ། །གང་ལྟར་
ཡང་། ཞག་ཕྱེད་བཞི་ཡན་ཆད་ཚེ་འདིའི་སྣང་བ་ཤས་ཆེ་སྟེ། རང་ཡུལ་དུ་འོང་ནས་གཏམ་
སྨྲ་བ་དང་། ཟས་ཟ་བ་སོགས་བྱེད། མདོར་ན་ཕྱེད་བཞི་ཡན་ཆད་སྣང་མུན་འོད་ཀྱི་བར་དོ་
ཞེས་བྱ་བ། བསྣམ་བྱ་ལྔ་འཆར་བ་ཤས་ཆུང་ཞིང་། ཚེ་འདིའི་སྣང་བ་ཤས་ཆེ་བས། དེང་སང་
ཞག་གསུམ་དྲོ་དང་བཞི་ཞེས་བྱེད་པའང་གནད་དེས་ཡིན་ནོ། །ཕྱེད་བཞི་ཕན་ཆད་ཚེ་ཕྱི་
མའི་སྣང་བ་ཤས་ཆེ་བ་ཡིན་པས། བསྣམ་བྱ་ལྔར་འཆར་ཞིང་། འཆར་ཚུལ་ཡང་། འཇིགས་
པའི་རྐྱེན་བདུན་བྱུང་བ་དང་མཉམ་དུ་བསྣམ་བྱ་དྲི་ལྔ་རླུང་ལྔ་དང་ཉོན་མོངས་ལྔ་སོགས་ཀྱི་
རྟེན་འབྲེལ་ལས་འོད་ཁ་དོག་ལྔ་ལམ་ལྟ་བུའི་རྣམ་པར་ཐོག་མར་ཅིག་ཅར་དུ་འཆར། དེའི་
ཚེ་གདམས་ངག་དྲན་པ་གལ་ཆེ། རང་སྐྱེ་འགྱུར་གྱི་བསྣམ་བྱ་གཅིག་ཏུ་ཧྲིལ་གྱིས་སོང་བའི་ཚེ།
བཟློག་པར་དཀའ་བས་གདམས་ངག་དྲན་ཡང་ཕན་པ་ཆུང་གསུང་། དེའང་ལྷ་ལ་དཀར་པོ།
ལྷ་མིན་ལ་དམར་པོ། མི་ལ་སྣ་ཚོགས་སམ་ལྗང་གུ། དུད་འགྲོ་ལ་སྔོན་པོ། ཡི་དྭགས་ལ་
སེར་པོ། དམྱལ་བ་ལ་ནག་པོ། གཞུང་བཤད་ཕལ་ཆེར་ལས་དམྱལ་བ་ལ་དཀར་པོར་
བཤད་པ་ནི་འཁྲུགས་པ་ཅན་ཡིན་གསུངས། དེའང་ཞིབ་པར་ན་བསྣམ་བྱ་དཀར་པོ་གཅིག་
ཏུ་འདྲིལ། རང་ལུས་དཀར་པོ་གྱེན་ལ་འགྲོ་བའི་རྣམ་པས་སྐྱེ་བའི་གནས་རིན་པོ་ཆེའི་
236



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
གཞལ་ཡས་ཁང་དུ་མཐོང་ནས་དེར་གནས་པར་བྱའོ་སྙམ་པ་ན། ཅུང་ཟད་བརྒྱལ་བའི་མོད་
ལ་འདོད་གཟུགས་གང་རུང་གི་ལྷར་བརྫུས་ཏེ་སྐྱེ། དེ་བཞིན་དུ་བསྣམ་བྱ་དམར་པོ། རང་
ལུས་གྱེན་ལ་འགྲོ་བའི་རྣམ་པས་སྐྱེ་གནས་ནགས་ཚལ་ཡིད་དུ་འོང་བ་མཐོང་ན་ལྷ་མིན།
བསྣམ་བྱ་སྣ་ཚོགས། རང་ལུས་གྱེན་ལ་འགྲོ་བའི་རྣམ་པས་སྐྱེ་གནས་ཁང་བཟང་དུ་མཐོང་
ནས། དེར་གནས་ལ་སྲེད་པའམ་དྲི་ལ་ཆགས་པའི་རྐྱེན་གྱིས་བརྒྱལ་བ་སད་པ་ལས་མི་
རྫུས་སྐྱེས་དང་དྲོད་གཤེར་སྐྱེས། ཕ་མ་ཉལ་པོའི་ཚེ་ཕ་ལ་ཆགས་ཤིང་མ་ལ་སྡང་བ་དང་
ལྡོག་པས་མི་མངལ་སྐྱེས་མོ་དང་ཕོར་སྐྱེ་བ་སྟེ། དེ་དག་ནི་འཛམ་བུ་གླིང་དུ་སྐྱེ་བའི་
རྟགས་སོ། །གཞན་འདྲ་བ་ལ། སྐྱེ་གནས་བ་ལང་ཕོ་མོས་བརྒྱན་པའི་མཚོར་མཐོང་ན་སྒྲ་
མི་སྙན། ངང་པ་ཕོ་མོས་བརྒྱན་པའི་མཚོར་མཐོང་ན་ལུས་འཕགས་པོ། རྟ་ཕོ་མོས་བརྒྱན་
པའི་མཚོར་མཐོང་ན་བ་ལང་སྤྱོད་དུ་སྐྱེ་བའི་རྟགས་སོ། །བསྣམ་བྱ་སྔོན་པོ། རང་ལུས་ཐུར་
དུ་འགྲོ་ཞིང་སྐྱེ་གནས་ས་ཕུག་གམ་ལོ་མའི་སྤྱིལ་བོར་མཐོང་ན་དུད་འགྲོ། བསྣམ་བྱ་སེར་པོ།
རང་ལུས་ཐུར་ལ་འགྲོ་བའི་རྣམ་པས་སྐྱེ་གནས་སྡོང་དུམ་མམ་ཕྱར་ནག་ལྟ་བུར་མཐོང་ན་ཡི་
དྭགས། བསྣམ་བྱ་ནག་པོ་གཅིག་ཉིད་དུ་འདྲིལ་ཞིང་། རང་ལུས་སྤྱི་ཚུགས་སུ་འགྲོ་བའི་
རྣམ་པས་གྲང་བས་འཇིགས་ནས་ཚ་བ་སྙོགས་པ་ན་ཚ་དམྱལ་དང་། དེ་ལས་ལྡོག་པ་ལ་
གྲང་དམྱལ་དུ་སྐྱེ་བའི་རྟགས་སུ་ཤེས་པར་བྱ་བ་སྟེ། མདོར་ན་བར་དོ་སྤྱིའི་རྟགས་དང་། བྱེ་
བྲག་སོ་སོའི་རྟགས་མ་འདྲེས་པར་ཤེས་པར་བྱས་ལ། ནམ་ཞིག་དུས་ལ་བབ་པའི་ཚེ་སོ་
སོའི་གདམས་ངག་ངོ་འཕྲོད་པར་བྱའོ་སྙམ་དུ་ཡང་ཡང་བསམ་ཞིང་དྲན་པར་བྱ་བའོ། །
བཞི་པ་གདམས་པ་དངོས་ལ་སྦྱང་། གོམས། ལས་སྦྱར་གསུམ་གྱི། སྦྱང་བ་ནི། གོང་
དུ་བཤད་པའི་བར་དོའི་གནས་ལུགས་ཡིད་ལ་འཛིན་པར་བྱས་ལ། གསུང་ངག་རྩ་བརྒྱུད་
བླ་མའི་བྱིན་རླབས་ཀྱིས། །བར་དོར་རང་ངོ་ཤེས་པར་བྱིན་གྱིས་རློབས། །ཤེས་ནས་
གདམས་ངག་དྲན་པར་བྱིན་གྱིས་རློབས། །དྲན་ནས་ལྷ་རུ་འཆར་བར་བྱིན་གྱིས་རློབས། །
237



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཞེས་གསོལ་བ་དྲག་ཏུ་བཏབ་ལ། གོང་བཞིན་ནམ་ཞིག་འདི་ལྟ་བུ་ཤར་དུས་ངོས་ཟིན་པར་
བྱའོ་སྙམ་དུ་སྙིང་ཐག་པ་ནས་ཡང་ཡང་བྱའོ། །དེ་ནས་རང་ཉིད་བར་དོར་འཁྱམས་པའི་ཚེ།
དྲན་པ་རྣམ་གསུམ་མ་བྱུང་ན་ཕན་པ་མེད། དེ་དྲན་པ་ཉིད་ལ། ད་ལྟ་ཉིད་ནས་སྦྱང་བར་བྱའོ་
སྙམ་པས། ང་བར་དོ་ན་སླེབ་འདུག །ང་ལ་བུམ་དབང་བསྐུར་བའི་ཕྱི་སྒྲོ་འདོགས་གཅོད་
པའི་བླ་མ་རྡོ་རྗེ་སློབ་དཔོན་འདི་ཞེས་བྱ། བླ་མས་བསྟན་པའི་དངོས་གྲུབ་སྟེར་བའི་ལྷག་
པའི་ལྷ་ནི་དགེས་མཛད་རྡོ་རྗེ་ཞལ་བརྒྱད་ཕྱག་བཅུ་དྲུག་པ་ཡུམ་རྡོ་རྗེ་བདག་མེད་མ་ལྷ་མོ་
བརྒྱད་དང་བཅས་པའི་དཀྱིལ་འཁོར་འདི་ཡིན། ལྷ་ལས་དྲས་པའི་གསང་མཚན་དང་
ཉམས་སུ་བླང་བྱའི་གདམས་ངག་ནི་བསྐྱེད་རིམ་ཟབ་མོ་འདི་ཡིན་སྙམ་པའི་དྲན་པ་དུང་ངེ་
བ་བྱ། ཁྱད་པར་དུ་ཟས་ཟ་བ་དང་། ཁྱིས་བདས་པ་དང༌། གློ་བུར་གྱི་རྐྱེན་གང་བྱུང་ཡང་
དུས་དེར་དྲན་པ་གསུམ་པོས་སླེབ་པར་བྱ། དེའི་ཚོད་རྨི་ལམ་དུ་ཤེས་པས་ཉལ་ཀར་དྲན་པ་
གསུམ་པོ་གསལ་གདབ། གཉིད་ཀྱི་ཚེ་དྲན་པ་གསུམ་ཚེགས་མེད་དུ་བྱུང་ན། རྨི་ལམ་ལན་
གཅིག་ཟིན་པས་ཀྱང་། །བར་དོའི་གྲོང་ཁྱེར་དེ་རུ་བཅོམ། །ཞེས་དང་། འོད་གསལ་ལན་
གཅིག་ཤར་བས་ཀྱང་། །བར་དོའི་གྲོང་ཁྱེར་དེ་རུ་བཅོམ། །ཞེས་གྲགས་པ་ལྟར། ད་ལྟར་
གྱི་སྣང་བའང་སྐད་ཅིག་རེ་རེ་ལ་འཇིག་པས་མི་རྟག་པ་ཁོ་ན་ཡིན་ལ། དེ་བས་ཀྱང་རྨི་ལམ་
གྱི་སྣང་བ་འདི་འགྱུར་སྐྱེན་ཞིང་། དྲན་པ་དཀའ་ཡང་དྲན་ན་འགྱུར་སླ་བ་ཡིན། དེ་བས་ཀྱང་
བར་དོ་འགྱུར་སྐྱེན་ཞིང་། དྲན་དཀའ་ཡང་དྲན་ན་འགྱུར་སླ་བ་ཡིན། དེ་བས་ན་རྨི་ལམ་དུ་
དྲན་པ་གསུམ་འབྱུང་ན་བར་དོར་འབྱུང་། བར་དོར་བྱུང་ན་བར་དོའི་འཇིགས་སྐྲག་དང་།
སྐྱེ་བའི་སྡུག་བསྔལ་མྱོང་དགོས་པའི་དོགས་པ་མེད་པར། བར་དོའི་རྟེན་དེ་ལ་གྲུབ་མཐའ་
སྙོགས་པའམ། རིག་པ་འཛིན་པ་སོགས་སུ་འགྱུར་བས། བར་དོའི་གྲོང་ཁྱེར་བཅོམ་པའི་
དོན་དེ་ཡིན། དེ་བས་ན་རྨི་ལམ་དུ་མ་འབྱོངས་བར་དུ་སྦྱང་བར་བྱའོ། །
གཉིས་པ་གོམས་པ་ནི། རང་རང་གི་ལམ་ལ་གོམས་པར་བྱ། ཞེས་གསུངས་པ་ལྟར།
238



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
སྐྱབས་སེམས་ནས་ཕྱི་ནང་གི་བསྐྱེད་རིམ་གསལ་གདབ། ནམ་ཞིག་བར་དོའི་ཚེ་སྣང་བ་
ཐམས་ཅད་ལྷག་པའི་ལྷར་འཆར་བར་བྱ་དགོས། དེ་ལ་ད་ལྟ་ཉིད་ནས་འབད་པར་བྱའོ་
སྙམ་དུ་སྣང་བ་ཐམས་ཅད་ལྷའི་དཀྱིལ་འཁོར་དུ་གསལ་སྣང་མ་ཐོབ་བར་དུ་གོམས་པར་
བྱའོ། །
། གསུམ་པ་ལས་སྦྱར་ནི། བར་དོར་བསྣམ་བྱ་ཙམ་མམ། རང་གང་དུ་སྐྱེ་བའི་སྐྱེ་
གནས་སྔར་བཤད་པ་དེའི་སྣང་བ་ནམ་ཤར་བའི་ཚེ་བྱ་བ་སྟེ། དེ་ལྟ་བུའི་སྣང་བ་ཤར་བའི་ཚེ་
སྔར་གོམས་པའི་སྟོབས་ཀྱིས་དྲན་པ་གསུམ་འབྱུང་། དེའི་མོད་ལ་བླ་མ་ལ་ཡིད་ཆེས་ཀྱི་
མོས་པ་རྙེད། གང་སྣང་དེ་ལྷག་པའི་ལྷ་དགེས་མཛད་དུ་ཤར། དེ་དང་རང་སེམས་འདྲེས་
པའི་འོད་གསལ་བདེ་བའི་ངང་ལ། རྟེན་དེ་ལ་ས་ལམ་རིམ་པས་བགྲོད། བར་སྲིད་ཀྱི་
གནས་དེ་འོག་མིན་སྟུག་པོ་བཀོད་པར་ཤར། ཐུགས་ཆོས་སྐུ་དང༌། སྐུ་ལོངས་སྐུར་ཅིག་
ཅར་གྲུབ་པའམ། ཡང་ན་གྲུབ་མཐའ་སྙོགས་པའམ། མིན་ནའང་དཔའ་བོ་དང་མཁའ་
འགྲོས་འཕན་གདུགས་དང་རོལ་མོས་བསུ། འཇའ་ལུས་མཁའ་སྤྱོད་དམ་རིག་པ་འཛིན་
པར་འགྱུར་བ་ནི་རྟེན་འབྲེལ་གྱི་ཆེ་བའོ། །ཅི་སྟེ་འདི་སྙམ་དུ། བར་དོའི་རྟེན་ལ་དེ་ལྟར་མི་
རིགས་ཏེ། གྲུབ་མཐའ་སྙོགས་པ་ལ་རྩ་མདུད་གྲོལ་བ་དང་། རླུང་གི་སྦྱོར་བ་དང་། ཁམས་
དཀར་དམར་གྱི་ཞུ་བདེ་སོགས་དགོས་པ་དང་། མཐར་ཐུག་འགྲུབ་པ་ལ་ཕྱག་རྒྱའི་རྟེན་
འབྲེལ་དགོས་པ་ལ་དེ་ལྟ་བུ་མ་ཚང་བའི་ཕྱིར་སྙམ་ན། ཐུགས་བདེན་ཡང་། རྟེན་དེ་ལ་ཕ་
མའི་ཁུ་ཁྲག་ལ་སོགས་པའི་རྟེན་རགས་པ་མེད་ཀྱང་། ཕྲ་བའི་རྟེན་དཀྱིལ་འཁོར་བཞི་དང༌།
བརྟེན་པ་ཀུན་གཞི་གྲུབ་སྡེ་རྫས་གཅིག་ཏུ་ཡོད་པས། མདུད་པ་གྲོལ་བ་དང་། བདེ་བའི་ཡེ་
ཤེས་དང་། འགྲོས་ཐིམ་པ་སོགས་ཆེས་སླ་བ་དང་། ཕྱག་རྒྱའི་རྟེན་འབྲེལ་ཡང་། བསམ་
གྱིས་མི་ཁྱབ་ཡེ་ཤེས་ཅན། །དེ་ཡི་མཁྱེན་པ་དཔག་མི་ནུས། །ཞེས་པ་ལྟར་ཡིན་ཀྱང་། སྤྱིར་
བཏང་དམིགས་བསལ་གྱི་གནད་དང་། མིན་ནའང་ཕྱོགས་བཅུའི་སངས་རྒྱས་བྱང་སེམས་
239



མ
ཐོ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྣམས་ཀྱིས་དེ་ལྟ་བུའི་ཕྱག་རྒྱ་འབུལ་བ་ལ་དཀའ་བ་ཅི་ཡང་ཡོད་པ་མ་ཡིན་ནོ། །ཁྲིད་དེའི་
སྙིང་པོ་བསྡུས་པ་ནི། ཅི་སྟེ་བར་དོའི་སྣང་བ་ཤར་སྲིད་ན། །བསྣམ་བྱའི་འོད་ལྔ་རིགས་ལྔ་ཡེ་
ཤེས་ལྔར། །ཤར་བའི་མོད་ལ་དཔའ་བོ་མཁའ་འགྲོ་ཡིས། །མཁའ་སྤྱོད་གནས་སུ་འཁྲིད་
པར་བྱིན་གྱིས་རློབས། །ཞེས་སོ། །
༈ གསུང་ངག་གནད་ཀྱི་སྙིང་པོ་ལས། རྨི་ལམ་ཉིང་འཁྲུལ་རྒན་མོ་ཡི། །ཕང་པར་
ཡིད་བཞིན་ནོར་བུ་འཁྲུངས། །གསོངས་ཤིག་རྐུན་པོས་འཕྲོག་གོ་ཨོཾ། །
ད་ནི་ལམ་གྱི་ཚོད་འཛིན་རྨི་ལམ་གྱི་ཁྲིད་འཆད་པ་ལ་སྦྱང་། གོམས། ལས་སྦྱར་
གསུམ། དང་པོ་ནི། སྐྱབས་སེམས་སོགས་སྔོན་དུ་འགྲོ་བས། མཁའ་སྤྱོད་དབང་མོ་རྡོ་རྗེ་
བདག་མེད་མས། །མཁའ་ལ་སྤྲུལ་པའི་དཀྱིལ་འཁོར་ཇི་བཞིན་དུ། །ཉིང་འཁྲུལ་རང་དག་
རྨི་ལམ་འོད་གསལ་ངང་། །སྤྲུལ་བསྒྱུར་བརྟན་པ་ཐོབ་པར་བྱིན་གྱིས་རློབས། །ཞེས་
གསོལ་བ་གདབ། སྔ་དྲོ་ནས་ཉི་མ་མདུང་གང་ཡན་ལ་ད་ལྟར་གྱི་སྣང་བ་འདི་ཐམས་ཅད་མི་
བདེན་པར་བརྫུན་གྱི་རྨི་ལམ་གྱི་སྣང་བ་ཅི་འདྲ་བ་དེ་ཁོ་ནར་འདུག་སྙམ་པའི་འདུན་པ་དྲག་
ཏུ་གཏད། དོ་ནུབ་ཀྱི་རྨི་ལམ་ཐམས་ཅད་ཀྱང་འཁྲུལ་བར་མ་ཤོར་པར་ཟིན་ངེས་པ་ཞིག་བྱ་
སྙམ་པ་ཤུགས་དྲག་ཏུ་བྱ་སྟེ། འཁྲུལ་འབྱམས་སུ་མི་འཆོར་བའི་གནད་ཡིན། དེའི་ཚེ་ཁ་
ཟས་སྙོམ་པ་དང་། སྤྱོད་ལམ་དལ་བ་དང་། ངག་སྨྲ་བརྗོད་ཉུང་བ། ཡིད་དད་པ་དང་ངེས་
འབྱུང་གི་བརླན་དང་ལྡན་པ་ཞིག་གཅེས་སོ། ། །
གཉིས་པ་གོམས་པ་ནི། བསྐྱེད་རིམ་གསལ་གདབ། སྣང་བ་ཐམས་ཅད་དཀྱིལ་
འཁོར་དུ་འཆར་བར་བྱ། སྔར་ལྟར་དྲན་པ་གསུམ་སྦྱངས་ལ། རྨི་ལམ་གྱི་ཚེ་ངེས་པར་དྲན་
པ་གསུམ་ཝལ་གྱིས་འཆར་བར་བྱའོ་སྙམ་པའི་འདུན་པ་གཏང་། ཉི་མ་མདུང་གང་ཙམ་
ནས་འདུན་པ་ཅུང་ལྷོད་པ་ཙམ་བྱ་སྟེ། སད་འབྱམས་སུ་མི་འཆོར་བའི་གནད་ཡིན། །
གསུམ་པ་ལས་སྦྱར་ལ་བཞི། རྨི་ལམ་གཟུང་བ། སྦྱང་བ། སྤེལ་བསྒྱུར། རྨི་ལམ་གྱི་དེ་
240



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
ཁོ་ན་ཉིད་དོ། །དང་པོ་ལ། དངོས་དང་། རྗེས་འབྱམས་པ་གཅད་པའོ། །དང་པོ་ལ། ཉལ་
བའི་རྣལ་འབྱོར་གྱི་སྔོན་དུ་སྒོམ་པ་གསུམ་དང་། བླ་མ་ལྷ་ལ་མོས་པ་དུང་བ་བྱས། རྨི་ལམ་
ཟིན་པར་གསོལ་བ་གདབ། ཨ་ནུ་ཏ་རའི་མན་ངག་ལ་བརྟེན་ནས་རྨི་ལམ་གཟུང་བར་བྱ་སྟེ།
དེའང་མགྲིན་པར་པདྨ་དམར་པོ་འདབ་མ་བཞི་པ་གེ་སར་བཞད་པའི་ལྟེ་བར་ཨོཾ་དཀར་པོ།
འདབ་མ་བཞི་ལ་མདུན་ནས་བརྩམས་ཏེ་གཡོན་སྐོར་གྱིས་ཨ་ནུ་ཏ་ར་བཞི་ཁ་དོག་དཀར་
དམར་གང་བདེ་གསུང་ཡང་། ཁ་དོག་དཀར་པོ་འོད་འཕྲོ་བ་ཤེལ་གྱི་དྭངས་མ་ཞུ་བའི་གོང་
བུ་ལྟ་བུར་གསལ་གདབ། དེ་ནས་ཐོག་མར་མདུན་གྱི་ཨ་དཀར་པོ་སྐྱ་ཕྲོམ་མེ་བ་ལ་སེམས་
གཏད། ཨ་དེ་དང་རང་སེམས་གཅིག་ཏུ་བསྲེས་ནས་འདི་རྨི་ལམ་ཡིན་སྙམ་དུ་རྣམ་རྟོག་
གཞན་གྱིས་བར་མ་ཆོད་པར་བྱས་ཏེ་སེམས་གཟུང་། དམིགས་པ་དེས་མཚམས་སྦྱར་ཏེ་
གཉིད་དུ་འཐིབས་ཀྱིས་སོང་བའི་ཚེ་རྨི་ལམ་གྱི་སྣང་བ་གང་ཤར་རྨི་ལམ་ཡིན་སྙམ་པ་བྱུང་ན་
རྨི་ལམ་ཟིན་པ་ཡིན་པས་དེ་དུས་དྲན་པ་གསུམ་ཏུར་གྱིས་འོང་བར་བྱའོ། །དེ་བཞིན་དུ་ནུ་
དང༌། ཏ་དང་། ར་དང་། མཐར་ཟེ་འབྲུའི་ཨོ་དཀར་པོ་ལ་སེམས་གཏད་དེ། རང་སེམས་
དང་དབྱེར་མེད་དུ་བསྲེས། འདི་རྨི་ལམ་ཡིན་སྙམ་དུ་ཡེངས་མེད་དུ་ཧྲིལ་ལེར་གཞག །དེ་
ཙམ་ན་གཉིད་ཀྱིས་བསླད་པའི་སྣང་བ་རབ་རིབ་བྱུང་བ་ན་འདི་རྨི་ལམ་ཡིན་སྙམ་པའི་
འདུན་པ་དལ་བུར་བྱ། གཏུམ་དྲགས་ན་སད་འབྱམས་སུ་འགྲོ་བས་འཁྲུལ་བ་ཅུང་ཟད་
བརྟན་དུ་གཞུག །དེ་ནས་འཁྲུལ་སྣང་ཅི་ཤར་རྨི་ལམ་དུ་ཐག་རྦད་ཀྱིས་བཅད་དེ་དྲན་པ་
གསུམ་ལ་འབད་དོ། །དེ་ལྟར་བྱས་པས་རྨི་ལམ་ཟིན་པ་དང་། དགེ་སྦྱོར་ཟིན་པ་གཉིས་
འབྱུང་གསུང་སྟེ། དང་པོ་ནི། དེའི་ཚེ་རྨི་ལམ་ཡིན་སྙམ་པ་ཙམ་ལས་འཇིགས་སྐྲག་ཞི་བ་
ཙམ་ཡིན། གཉིས་པ་ནི། དེའི་ཚེ་བདེ་བའི་འོད་གསལ། མི་རྟོག་པའི་འོད་གསལ། སྟོང་
པའི་འོད་གསལ། མདངས་ཀྱི་འོད་གསལ། སྤྲུལ་བསྒྱུར་སྤེལ་གསུམ། དག་མ་དག་གི་
ཡུལ་སྣང་བལྟ་ནུས་པ་སོགས་སོ། །གཉིས་པ་འབྱམས་གཅོད་པ་ལ། གཞན་དག་འཁྲུལ་
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འབྱམས། སད་འབྱམས། བདེ་འབྱམས། སྟོང་འབྱམས་བཞིར་མཛད་ཀྱང་། འདིར་རྣལ་
འབྱོར་དབང་ཕྱུག་གི་ལུགས་ལ་གཉིས་ཁོ་ན་ཏེ། འཁྲུལ་འབྱམས་གཅོད་པ་དང་། སད་
འབྱམས་གཅོད་པའོ། །དང་པོ་ནི། རྨི་ལམ་ཟིན་དུ་མ་འདོད་པར་ཉིང་འཁྲུལ་ཁོ་ནར་རྒྱ་
འབྱམས་ན་ཐུན་མོང་མ་ཡིན་པ་བློ་འདས་ཀྱི་སྤྱོད་པ་བྱ་སྟེ། མི་མེད་པའི་ལུང་སྟོང་དུ་ལུས་
གཅེར་བུ་བྱས། གཅེར་རྒྱུགས་སྣ་ཚོགས་དང༌། ཁ་ནས་ཅ་ཅོ་ཅི་ཐོད་ཐོད་བཏོན་ནས། ང་
གཉིད་དུ་སོང་འདུག །འདི་ཐམས་ཅད་རྨི་ལམ་ཡིན། རྨི་ལམ་ཐམས་ཅད་འཁྲུལ་པ་ཡིན།
ཞེས་ངག་ཏུ་བརྗོད་ཅིང་འདུན་པ་དྲག་ཏུ་བཏང་བས་བག་ཆགས་སམ། རྟེན་འབྲེལ་དེས་རྨི་
ལམ་འཁྲུལ་འབྱམས་སུ་མི་འཆོར་བར་ཟིན་ངེས་པ་ཡིན། ཐུན་མོང་བ་ནི། བྲག་གཡང་ངམ།
གད་གཡང་ལ་སོགས་པ་གཡང་ས་ཆེན་པོ་གཡང་ཟར་བཅུག་སྟེ། འདི་རྨི་ལམ་ཡིན་ཞེས་
ངག་ཏུ་བརྗོད་ཅིང་འདུན་པ་བྱས་པས་འཁྲུལ་འབྱམས་སུ་མི་འཆོར་བ་ཡིན་ནོ། །གཉིས་པ་
སད་འབྱམས་གཅོད་པ་ནི། རང་གི་སྨིན་མཚམས་སུ་ཐིག་ལེ་ནག་པོ་སྲན་མ་འབྲིང་པོ་ཙམ་
ཞིག་ཧྲིལ་ལི་ལི་འདྲིལ་བ་ལ་སེམས་གཏད། འདི་རྨི་ལམ་ཡིན་སྙམ་པ་དྲག་ཏུ་བྱས་པས་
སད་འབྱམས་ཆོད། གལ་ཏེ་མ་ཆོད་ན། དེ་ལྟ་བུའི་ཐིག་ལེ་དབུས་དཀར་བ་མཐའ་ནག་
པའམ། ཕྱི་ནག་ལ་ནང་དཀར་བ་ཞིག་ལ་སྔ་མ་བཞིན་བྱས་པས་སད་འབྱམས་ཆོད་པ་
ཡིན་ནོ། །ཅི་སྟེ་མ་ཆོད་ན། ཐིག་ལེ་ནག་པོ་དེ་ལས། འོད་ཟེར་ནག་པོ་སོལ་ཁུ་ལྟ་བུ་ནག་
ཐིབ་པ་ཞིག་བྱུང་ནས་ལུས་ཀྱི་མགོ་ནས་རྐང་མཐིལ་གྱི་བར་ཁྱབ་པར་བསམས་ལ། འདི་རྨི་
ལམ་ཡིན་སྙམ་པའི་འདུན་པ་དྲག་ཏུ་བྱས་པས་མི་ཆོད་མི་སྲིད་པ་ཡིན། འོན་ཀྱང་འདིས་
རྣལ་འབྱོར་པའི་རིག་པའི་མདངས་ལ་ཅུང་ཟད་གནོད་པས། འདི་ལ་མ་ཐུག་ཙམ་བྱ་གསུང་།
ཅིས་ཀྱང་བྱ་དགོས་ནའང་ཅུང་ཟད་ཙམ་བྱ་བ་ཡིན་ནོ། །ཡང་ཅི་སྟེ་ཚེ་སྔ་མའི་ལས་སམ།
འདིར་གདོན་བགེགས་སོགས་རྐྱེན་ཅི་རིགས་ཀྱིས་རྨི་ལམ་འབྱམས་པ་གཉིས་ཁོ་ནར་ཤོར་
ནས་ཡེ་ཟིན་དུ་མི་སྟེར་ན། ཐུན་མོང་མིན་པ་ལུས་ཕྱི་བསྒྱུར་གྱི་གདམས་པ་བྱ་སྟེ། དེའང་
242



GN
s=
ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
རང་གི་སྨིན་མཚམས་སུ་ཐིག་ལེ་ནག་པོ་ཞིག་བསྒོམ། དེ་རང་གི་མགོ་ནས་ལུས་ལ་ཐིམ་
ཐིམ་སོང་བ། བཤང་ལམ་ནས་ཕྱིར་བུད་པས་ལུས་ཕྱི་ནང་ཁྱུར་བཟློག་སྟེ། གློ་སྙིང་སོགས་
ནང་ཁྲོལ་ཐམས་ཅད་མདུན་དུ་ཕུལ་ཕུལ་བྱུང་བར་བསམ། འདི་རྨི་ལམ་ཡིན་སྙམ་པ་དྲག་
ཏུ་བྱའོ། །འདི་ནི་སྔོན་གྱི་ལས་ངན་པའམ། གཞན་གྱི་བྱེད་ཀ་རྦོད་གཏོང་སོགས་རྐྱེན་ཕྱི་
ནང་གི་བར་ཆད་ཐམས་ཅད་བཟློག་ཅིང་། རྨི་ལམ་འཛིན་པའི་གདམས་པ་ཟབ་མོ་ཡིན་
གསུང་ངོ༌། །
གཉིས་པ་སྦྱང་བ་ནི། རྨི་ལམ་ཟིན་པ་དེ་ཉིད་རྩལ་སྦྱོང་བ་སྟེ་རྨི་ལམ་བཟུང་ནས། རྨི་
ལམ་བག་ཆགས་ཀྱི་ལུས་འདི་ལ་ཅི་བྱས་ཀྱང་བཏུབ་སྙམ་དུ་རི་རབ་ཀྱི་རྩེར་ཕྱིན་ལ། ཤར་
གླིང་བལྟ། དེ་ནས་ལྷོ། ནུབ། བྱང་རྣམས་ལའང་བལྟ། དེ་ནས་རི་རབ་ཀྱི་སྐེད་ནས་ཉི་ཟླའི་
སྟེང་དུ་ཞོན་པ་སོགས་ཅི་འདོད་བྱེད། དེ་ནས་མ་དག་པའི་ཞིང་སུམ་ཅུ་རྩ་གསུམ་དུ་ལྷ་
དབང་བལྟ་བ། དགའ་ལྡན་དུ་བྱམས་པ་མཇལ་བ། རང་གི་བླ་མའི་བཞུགས་གནས་
མཇལ་བ། མཆེད་གྲོགས་ཅི་བྱེད་བལྟ་བ་སོགས་ཅི་མོས་བྱེད། དེ་ནས་དག་པའི་ཞིང་བདེ་
བ་ཅན། མངོན་དགའ་སོགས་སུ་ཕྱིན། སངས་རྒྱས་དེ་དག་གི་ཞལ་བལྟ་བ་དང་། ཆོས་ཉན་
པ་དང༌། མཆོད་པ་འབུལ་བ་སོགས་བྱེད་པའོ། །གསུམ་པ་སྤེལ་བསྒྱུར་ནི། རྨི་ལམ་བག་
ཆགས་ཀྱི་ལུས་ལ་གང་བྱེད་ཡིན་སྙམ་དུ་རང་ལུས་གཅིག་དང་གཉིས་ནས་གྲངས་མེད་ཀྱི་
བར་དུ་སྤེལ་བ་དང་། དེ་བཞིན་དུ་དངོས་པོ་ཅིར་སྣང་ཐམས་ཅད་མང་དུ་སྤེལ་བའོ། །
བསྒྱུར་བ་ནི། དྲན་པ་གསུམ་གསལ་གདབ། གང་སྣང་ལྷག་པའི་ལྷ་རུ་བསྒྱུར་ནས་སེམས་
འཛིན་པ་དང་། མཐར་དེ་ཐམས་ཅད་མཁའ་འགྲོ་མ་ཁྱིའི་གདོང་ཅན། རུས་རྒྱན་ཁྲོལ་ལེ་བ་
ཞིག་ཏུ་བསྒྱུར། འདི་ནི་ཐུན་མོང་མ་ཡིན་པ་སྟེ། རྨི་ལམ་སྤེལ་སྦྱོང་བསྒྱུར་བའི་གནད་ལ་
བོགས་སྟེར་བའི་རྟེན་འབྲེལ་ཁྱད་པར་ཅན་ཞིག་ཡིན་གསུང་། དེ་ལྟར་རྨི་ལམ་སྦྱང་སྤེལ་
སོགས་ཀྱི་མཐར་ཐུག་ནི། ལམ་བསྐྱེད་རིམ་གསལ་སྟོང་ཟུང་འཇུག་གི་སྟེང་དུ་ཁྱེར་ནས་
243



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཉམས་སུ་ལེན་པ་གནད་ཡིན་ནོ། །བཞི་པ་རྨི་ལམ་གྱི་དེ་ཁོ་ན་ཉིད་ནི། རྨི་ལམ་སྦྱང་སྤེལ་
སོགས་ཇི་བཞིན་ནུས་ཀྱང་། བདེན་འཛིན་མ་ཆོད་ན་བྱ་བ་སྟེ། འདི་ལ་གཉིས། བདེ་བ་ལ་
བརྟེན་ནས་བསྒོམ་པ་དང་། ལྟ་བ་ལ་བསྲེ་བའོ། །དང་པོ་ནི། རླུང་གི་སྦྱངས་པ་ཅན་ཡིན་ན།
རང་ལུས་གཞན་ལུས་གང་རུང་ལ་བརྟེན་ནས་བདེ་བ་བཙལ། འདི་རྨི་ལམ་ཡིན་ཞེས་བདེ་
སྟོང་དུ་ཕྱམ་ཕྱམ་བཏང་བ་ཡིན་ལ། དེ་ལས་གཞན་པ་དག་ནི། སྨིན་མཚམས་སུ་ཐིག་ལེ་
ཞིག་བསྒོམ། དེ་ལུས་ལ་ཐིམ་པའི་རྐྱེན་གྱིས་བདེ་བ་གཡོས། ལུས་ཐམས་ཅད་བདེ་བས་
གང་སྙམ་པ་ན། འདི་རྨི་ལམ་ཡིན་ཞེས་བརྗོད་ཅིང་བདེ་སྟོང་དུ་ཁྱེར་བའོ། །གཉིས་པ་ལྟ་བ་
ལ་བསྲེ་བ་ནི། རྨི་ལམ་དུ་འཁྲུལ་སྣང་ཅི་ཤར་ཡང་འཁོར་འདས་དབྱེར་མེད་ཀྱི་ལྟ་བས་ཟིན་
པར་བྱས་ལ། འདི་རྨི་ལམ་ཡིན་ཞེས་བརྗོད་ཅིང་། དྭངས་སྙིགས་ཕྱེད་པའི་གསལ་སྟོང་ཟུང་
འཇུག་རང་བཞིན་འོད་གསལ་གྱི་ངང་ལ་མཉམ་པར་འཇོག་པའོ། །དེས་ནི་རྨི་ལམ་གྱི་
གནད་མ་ལུས་པར་བསྟན་ཟིན་ཏོ། ། །
འདི་ནི་བིརྱ་པའི་གསུང་གི་ཟེགས་མ། ས་སྐྱ་པའི་ལམ་སྲོལ་ལས་འོངས་པ། སྙན་
བརྒྱུད་སློབ་བཤད་འཛིན་པའི་བརྒྱུད་པས་ཡང་དག་པར་གཟུང་བ་ཁོ་ན་ཡིན་ནོ། །བློ་ཆུང་
དག །སྤྱིར་འདའ་ཀ་མ་དང་བར་དོའི་ཁྲིད། ཁྱད་པར་རྨི་ལམ་གྱི་ཁྲིད་ནི། གཞན་ནས་
བརྐུས་པ་ཡིན་གྱི། རང་ལུགས་ལ་མེད་དོ་ཞེས་སྨྲ་བ་ནི་རྒྱུས་ཆུང་བར་ཟད་དེ། གསུང་ངག་
ཁྲིད་ཀྱི་སྙིང་པོ་བརྡ་དོན་གསལ་བར། གསུམ་པ་ཞར་ལས་བྱུང་བ་ལ། འཕོ་བ་དང་། གྲོང་
འཇུག་དང་། བར་དོ་དང་། ལམ་གྱི་ཚོད་འཛིན་རྨི་ལམ་དང་བཞིའོ་ཞེས་ས་བཅད་ནས།
འདི་དག་གི་སྦྱང་གོམས་ལས་སྦྱོར་སོགས་ནི་སྒྲོས་བཞིན་ནོ། །ཞེས་བཤད་པ་དེ་མ་
གཟིགས་སམ། ས་བཅད་བཞི་པ་རྨི་ལམ་གསུངས་པ་དེ། རྨི་ལམ་གྱི་གདམས་ངག་མེད་
པར་གཉིད་ལོག་པ་ཙམ་ཨེ་ཡིན་ངོ་མཚར་རོ། །རང་རིགས་སྐྱེས་ཀྱང་རང་རྒྱུད་མ་ཟིན་
པར། །རང་ཆོས་ཟབ་མོ་གཞན་ཁྱུར་འབུད་པ་ཡི། །རྒྱུས་མེད་གང་དག་དཔལ་ལྡན་ས་སྐྱ་
244



ཁྲིད་རིམ་ཉི་གཞོན་གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བུམ་དབང་གི་འདའ་ཀ་མ་སོགས།
པའི། །གསང་མཛོད་འཛིན་པའི་སྲས་མཆོག་ག་ལ་ཡིན། །དམ་པའི་ཕ་ནི་ཡང་དག་པའི། །
བུ་ལ་རང་གི་བགོ་སྐལ་འབོགས། །དེ་འདྲའི་བུ་དེ་ཕ་རྒྱུས་དབང་། །རིགས་འཆོལ་བུ་ལ་ཅི་
བྱར་ཡོད། །ཅེས་ཀྱང་བར་སྐབས་ཀྱི་ཚིགས་བཅད་དོ། །
༈ རྗེ་བཙུན་བླ་མ་དམ་པའི་ཞབས་ལ་ཕྱག་འཚལ་ལོ། །ད་ནི་སྒྱུ་ལུས་ཀྱི་ཁྲིད་བཤད་
པར་བྱ་སྟེ། མཚན་མོ་རྨི་ལམ་འབྱོངས་ནས་ཉིན་མོ་སྒྱུ་ལུས་སྦྱོང་བའམ། རྨི་ལམ་གྱིས་
སེམས་ལ་བདེན་འཛིན་བཤིག་ནས་སྒྱུ་ལུས་ཀྱིས་ལུས་ལ་བདེན་འཛིན་གཞིག་པ་སྟེ། གང་
ལྟར་ཡང་། དགེ་སྦྱོར་གྱི་བོགས་འབྱིན་ཡིན་པས། འདི་ལ་གསུམ། མ་དག་པའི་སྒྱུ་ལུས།
དག་པའི་སྒྱུ་ལུས། གཉིས་ཀའི་སྒྱུ་ལུས་སོ། །དང་པོ་ནི། རང་ལུས་མེ་ལོང་ནང་དུ་འཆར་
བར་བྱས་ཏེ། དེ་ཉིད་མེ་ལོང་དང་བཞིན་གྱི་རྟེན་འབྲེལ་མ་ཚང་དུས་མེད་པས་རང་བཞིན་
གྱིས་སྐྱེ་བའི་རྒྱུས་སྟོང་། རྒྱུ་རྐྱེན་ཚོགས་ཙམ་ནས་འབྱུང་གི །དེ་ནས་འཇིག་པས་གནས་
པས་སྟོང་། རྒྱུ་རྐྱེན་ཞིག་པའི་ཚེ་ཅི་མེད་དུ་ཡལ་བ་ལྟར་སོང་གི །འདིར་སོང་བྱ་བའི་གཏད་
སོ་མེད་པས་མཐར་འགགས་པས་སྟོང་པ་དེ་དཔེར་གཞག །རང་ལུས་ཀྱང་། ཕ་མ་སོགས་
ཀྱི་རྐྱེན་མ་ཚང་ན་མེད་པས་རང་བཞིན་གྱི་རྒྱུས་སྟོང༌། རྐྱེན་ཚང་ཙམ་ནས་འབྱུང་ཞིང་དེ་མ་
ཐག་འཇིགས་པས་གནས་པས་སྟོང་། མཐར་ཚེ་གཏུགས་པ་ན་མེས་བསྲེགས། ཆུས་ཁྱེར་
བ་སོགས་ཀྱིས་ཅང་མེད་དུ་སོང་གི །འདིར་སོང་གི་ངོ་བོ་མ་རྙེད་པས་འགགས་པས་འབྲས་
བུས་སྟོང་པ་དེ་ལ་བསྟོད་སྨད་བདེ་མི་བདེ་སོགས་ལ་བླང་དོར་མི་བྱེད། དེ་བཞིན་ཆོས་
ཐམས་ཅད་སྒྱུ་མ་དང་། མེ་ལོང་ནང་གི་གཟུགས་བརྙན་དང་འདྲ་བར་ཐག་རྦད་ཀྱིས་གཅད་
པའོ། །གཉིས་པ་དག་པའི་སྒྱུ་ལུས་ནི། ཞི་བས་བསྡུས་པ་འཕགས་ཆོས་དང་། རང་ཉིད་
ལྷའི་རྣམ་པར་གསལ་བས་དག་པའི་ཕྱོགས་ཐམས་ཅད་ཀྱང་སྒྱུ་མ་དང་གཟུགས་བརྙན་
ལྟར་རང་བཞིན་མེད་པར་བསམ་པའོ། །གསུམ་པ་གཉིས་ཀའི་སྒྱུ་ལུས་ནི། སྲིད་ཞིའི་ཆོས་
བསྡུས་ཏེ། ཆོས་ཐམས་ཅད་སྔ་མ་བཞིན་སྒྱུ་མའམ། གཟུགས་བརྙན་གྱི་རྣམ་རོལ་ཙམ་དུ་
245



སྐྱེ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ཁྱེར་ཏེ། རྨི་ལམ། འཆི་ཀ །བར་དོ་ཐམས་ཅད་དུ་བདེན་མེད་རྟོགས་པའི་ལྟ་བ་འདིའི་རྩིས་
ཟིན་པར་བྱའོ་སྙམ་དུ་ཡང་དང་ཡང་དུ་དྲན་པར་བྱ་ཞིང་མཉམ་པར་གཞག་པར་བྱའོ། །རྨི་
ལམ་དང་སྒྱུ་ལུས་འདི་གཉིས་ནི། སྤྱིར་ལམ་ཐམས་ཅད་བྱེ་བྲག་ཏུ་འཆི་བ་འོད་གསལ་དང་།
བར་དོའི་ལམ་གྱི་ཚོད་འཛིན་ཡིན་པས། འདི་གཉིས་ལ་འབྱོངས་ན་ལམ་དེ་གཉིས་ལའང་
ཞུས་དག་ཚར་བ་ཡིན་པས། འཆི་བ་དང་བར་དོ་ལ་འཇིགས་མི་དགོས་པར་བྲོད་པ་བསྐྱེད་
པས་ཆོག་པ་ཡིན་ནོ། །
ཁྲིད་དེ་གཉིས་ཀྱི་སྙིང་པོ་བསྡུས་པ་ནི། ཉིན་དང་མཚན་དུ་སྒྱུ་ལུས་རྨི་ལམ་སྦྱངས། །
འཆི་ཀ་བར་དོའི་འཁྲུལ་སྣང་རང་མཚང་རིག །ད་ལྟ་ཤི་ཡང་འགྱོད་པ་མེད་པ་ཡི། །ཉམས་
ལེན་བྲོད་པ་སྐྱེ་བར་བྱིན་གྱིས་རློབས། །ཞེས་སོ། །
ལམ་དེའི་འབྲས་བུ་ནི། དེ་ལྟར་ཉམས་སུ་བླངས་པས་རབ་ཚེ་འདིར། འབྲིང་འཆི་
ཀར། ཐ་མ་བར་དོར་གྲུབ་མཐའ་རྣམས་སྙོགས། ས་ལམ་མཐར་ཕྱིན་རྩའི་འགྲོས་ཐིམ། རྩ་
གནས་གྱུར་སྤྲུལ་སྐུ་མངོན་དུ་བྱེད་པ་སྟེ། གནད་བསྡུས་པ་ནི། བསྐྱེད་རིམ་ལམ་གྱི་ཁྲིད་
རིམ་མཐའ་རུ་ཕྱིན། །རྩ་ཡི་འགྲོས་ཐིམ་གནས་གྱུར་སྤྲུལ་པའི་སྐུའི། །གོ་འཕང་བརྙེས་ནས་
སྐལ་བཟང་གདུལ་བྱའི་དོན། །གཞན་དོན་ལྷུན་གྱིས་གྲུབ་པར་བྱིན་གྱིས་རློབས། །ཞེས་སོ། །
དེ་དག་གིས་ནི་གསུང་ངག་སློབ་བཤད་ཁྲིད་རིམ་ཉི་གཞོན་གསར་པའི་ཐིག་ཕྲེང་
སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། བསྐྱེད་རིམ་ཁྲིད་ཀྱི་ཆག་འཐེབ་དང་བཅས་
པ་ས་མཱདམི་ཤྲཱི། །མངྒལཾ།། །།
246



༄༅། །གསུང་ངག་སློབ་བཤད་ཁྲིད་རིམ་ཉི་གཞོན་གསར་བའི་ཐིག་ཕྲེང་
སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། ལམ་གཏུམ་མོ་
ཙཎྜལཱི་ཁམས་འདུས་པ་དང་པོའི་ཁྲིད་བཞུགས་སོ། །
ཨོཾ་སྭ་སྟི་སིདྡྷཾ། སློབ་དང་ཚོགས་པའི་ཁྱད་པར་གྱིས། །གདམས་ངག་སྤྱི་དང་ཐུན་
མོང་མིན། །རྣམ་དཔྱོད་གསལ་བའི་མིག་ཕྱེ་ནས། །སྟོན་མཛད་བློ་གསལ་རྒྱ་མཚོར་
འདུད། །
གཉིས་པ་དབང་གོང་མ་དང་འབྲེལ་བའི་རྫོགས་རིམ་གྱི་ཁྲིད་འཆད་པ་ལ་གསུམ།
གསང་དབང་དང་འབྲེལ་བ་ཁམས་འདུས་པ་དང་པོ་ལ་རླུང་གཏུམ་མོ་དྲོད་རྟགས་ཀྱིས་
ལམ་ཁྲིད་པ། ཤེར་དབང་དང་འབྲེལ་བ་ཁམས་འདུས་པ་བར་པ་ལ་ཐིག་ལེ་བདེ་སྟོང་གི་
ཉམས་ཀྱིས་ལམ་ཁྲིད་པ། དབང་བཞི་པ་དང་འབྲེལ་པ་ཁམས་འདུས་པ་ཐ་མ་ལ་སྐྱོན་མེད་
གཉུག་མ་ཡེ་ཤེས་ཀྱིས་ལམ་ཁྲིད་པའོ། ། །
དང་པོ་ལ་བརྒྱད་དེ། ལམ་གཏུམ་མོ་༡ཙཎྜ་ལཱིའི་ཁྲིད། དེ་ལས་ལྟ་བ་༢ཉམས་སུ་མྱོང་
ཚུལ་དེ་ལ་ཕྱག་ཆེན་ངོ་སྤྲོད། དེ་སྤྱོད་པས་༣བོགས་དབྱུང་ཚུལ། དེ་ལས་གྲུབ་མཐའ་
སྙོགས་༤ ཚུལ། དེ་མ་སྙོགས་ན་འདའ་ཀ་(མ། དེ་མ་ཐེབས་ན་༦ བར་དོ། ལམ་གྱི་ཚོད་༧
འཛིན་རྨི་ལམ་དང་སྒྱུ་ལུས། དེ་དག་གི་འབྲས་༨ བུ་བཤད་པའོ། །དང་པོ་༡ ལ། སྔོན་འགྲོ་
དང་། དངོས་གཞི་གཉིས། དང་པོ་ནི། ཇོ་ལྕགས་མ་ལས། དེ་ནས་ཡང་གྲུབ་ན་བླ་མ་ལས་
247



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དབང་བླང་། མ་གྲུབ་ན་བདག་འཇུག་བྱ། དེའང་མ་གྲུབ་ན་མཎྜལ་དང་ཡི་གེ་བརྒྱ་པ་ལ་
བརྟེན་ནས་མཐུན་པའི་རྐྱེན་ཚོགས་གསག་པ་དང་། འགལ་རྐྱེན་སྒྲིབ་པ་སྦྱོང་བ་ལ། ལུས་
སྦྱོང་རྒྱས་བསྡུས་ཅི་རིགས་པས་ལུས་འབྱོངས་འབྱོངས་སྦྱངས་ཏེ་ཞེས་སོགས་བཤད་པ་
ལྟར། རང་ལུགས་ཕྱག་ལེན་ལ་རྡོ་རྗེ་བདག་མེད་མའི་བྱིན་རླབས་མཛད།། །། །
དེ་ནས་ཁྲིད་ཀྱི་སྔོན་འགྲོ་དང་། ཐུན་གྱི་སྔོན་འགྲོ་གཉིས་ལས། ཁྲིད་ཀྱི་སྔོན་འགྲོ་
གསག་སྦྱང་གི་སྔོན་དུ་བླ་མ་ལ་མཎྜལ་ཕུལ། ཀུན་མཁྱེན་ཡེ་ཤེས་ཞེས་སོགས་ཀྱིས་གསོལ་
བ་གདབ། དེའི་ཚེ་རླུང་ལྟས་བརྟག་སྟེ། དཔོན་སློབ་གཉིས་ཀའི་གཡས་ནས་རླུང་རྒྱུ་དུས་
བསྟན་ན་ཉམས་མྱུར་དུ་སྐྱེ་ཡང་མི་བརྟན་ཞིང་བར་ཆད་ཆེ་སྟེ། རྒྱུ་མཚན་རླུང་དེ་རྩོལ་
བའམ། གཟུང་བའམ། སྡུག་བསྔལ་བསྐྱེད་པའམ། ཉི་མའི་རླུང་ཡིན་པས་རྩུབ་ཅིང་། ལུས་
རྒུད་པ། རྒས་པ། ན་བ། འཆི་བར་བྱེད་པའི་རླུང་ཡིན་པས་བཀྲ་མི་ཤིས་པ་ཡིན་ནོ། །
གཉིས་ཀའི་གཡོན་ནས་རྒྱུ་དུས་བསྟན་ན་ཉམས་སྐྱེ་བ་བུལ་ཡང་བརྟན་ཞིང་བར་ཆད་ཆུང་སྟེ།
རྒྱུ་མཚན་རླུང་དེ་ནི་སྲོག་གམ། འཛིན་པའམ། བདེ་བ་བསྐྱེད་པའམ། ཟླ་བའི་རླུང་ཡིན་
པས་ལུས་རྒྱས་པར་བྱེད་པ། མི་རྒས་པ། ནད་མེད་པ། ཚེ་རིང་བར་བྱེད་པའི་རླུང་ཡིན་པས་
བཀྲ་ཤིས་པ་ཡིན་ནོ། །གཉིས་ཀ་ནས་རྒྱུ་བ་ནི་སྒྲ་གཅན་ནམ། མ་ནིང་གི་རླུང་ཞེས་བྱ་བ་
འཕོ་མཚམས་ཡིན་པས་མི་བསྟན་ཏེ། ཉམས་གཤའ་མ་མི་སྐྱེ་བས་སོ། །དཔོན་སློབ་གང་
རུང་གི་གཡས་དང་། ཅིག་ཤོས་ཀྱི་གཡོན་ནས་རྒྱུ་ན་སྔར་དང་མཚུངས། ཅིས་ཀྱང་གཡས་
ནས་རྒྱུ་ན་གཡོན་ནས་རྒྱུ་བར་དམིགས་པ་གཏད་པས་འཕོ་བའང་སྲིད། མིན་ནའང་ནུ་མ་
བཅུད་ལ་བོར་བ་ཞེས་བྱ་བ་གཡོན་བཀག །གཡས་ནས་རླུང་དྲག་ཏུ་རྔུབས་ཏེ། གཡས་པའི་
གྲུ་མོས་ནུ་མ་དང་། ལག་མཐིལ་གྱིས་འགྲམ་པ་གཡས་དྲག་ཏུ་མཉེས་ལ། མཐར་གཡས་པ་
བཀག་སྟེ་གཡོན་པ་ནས་དྲག་ཏུ་འབུད། དེ་ལྟར་ལན་དུ་མ་བྱས་པས་འཕོ་ངེས་པ་ཡིན་ནོ། །
དེ་ནས་གསག་སྦྱང་གོང་བཞིན་ལ། དམིགས་པ་འཁོར་ལོས་སྒྱུར་བའི་མངའ་ཐང་ངམ།
248



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
ཀུན་ཏུ་བཟང་པོའི་མཆོད་སྤྲིན་ལྟ་བུར་བསམས་ནས་མཎྜལ་དབུལ་ཏེ། དཀོན་མཆོག་སྒྲོན་
མེ་ལས། ལག་པའི་མཐིལ་ནས་བསམ་ཡས་མཆོད་པ་རྣམས། །རྒྱལ་བ་གཅིག་ལ་ཇི་ལྟར་
མཆོད་པ་ལྟར། །མ་ལུས་རྒྱལ་བ་རྣམས་ལའང་དེ་བཞིན་ཏེ། །དྲང་སྲོང་ཏིང་འཛིན་རྫུ་
འཕྲུལ་དེ་ལྟ་བུ། །ཞེས་གསུངས་པ་ལྟར། དེ་ནས་སྒྲུབ་པའི་མཎྜལ་གྱི་བླ་མ་སྙིང་གར་
བསྟིམས་པ་དེ་ལ་གསང་བའི་མཎྜལ་འབུལ་བའི་ཕྱག་ལེན་ཡང་སྣང་སྟེ། དེའི་ལག་ལེན་
ལོགས་སུ་ཤེས་པར་བྱའོ། །ཡིག་བརྒྱ་གོང་བཞིན། དེ་ནས་མཎྜལ་གྱི་ནས་དང་། དེ་གཉིས་
ཀྱི་གྲངས་བླ་མ་ལ་འབུལ། ཁ་འཆམ་ན་ཅུང་མི་ཤིས་པ་དང་། ཁ་ཡར་ན་ཤིས་པར་བྱེད་དོ། །
དེ་ནས་གཉིས་པ་ཐུན་གྱི་སྔོན་འགྲོ་ལ་བསམ་གཏན་གྱི་ཡན་ལག་དགུ་སྟེ། སྦྱང་པ་
གསུམ། གནད་ལ་དབབ་པ་གསུམ། སྒོམ་པ་གསུམ་མོ། །དང་པོ་ལ་ལུས་ངག་ཡིད་སྦྱང་བ་
གསུམ་ལས། དང་པོ་ནི། མགོ་བོ་མཇིང་བ་བསྒྱུར་བྱ་ཞིང་། །ལག་པ་གཉིས་ནི་སོ་སོར་
གཡབ། །རྐང་པ་གཉིས་ནི་དྲག་ཏུ་སྤྲུག །ཡན་ལག་ལྔ་ཡི་སྦྱོང་བའོ། །ཞེས་པ་ལྟར་གྱི་ལུས་
སྦྱོང་བསྡུས་པའམ། རྒྱས་པ་ལུས་སྦྱོང་ཉི་ཤུ་པས་ལུས་འབྱོངས་འབྱོངས་སྦྱངས་ཏེ། འབྱོངས་
པའི་ཚད་ནི་དཀའ་ལས་མེད་ཅིང་ན་ཚ་མེད་ལ། ལུས་བདེ་ཞིང་ཡང་བ་ཡིན་ནོ། །དེ་ཙམ་ན་
ཏིང་ངེ་འཛིན་རང་ཤུགས་ཀྱིས་སྐྱེ་བའང་སྲིད་མོད། གང་ལྟར་ཡང་། རྗེ་བཙུན་རིན་པོ་ཆེས།
སྔོན་དུ་ལུས་སྦྱོང་ཡུན་རིང་གཅེས་པ་སྟེ། ཞེས་པ་ལྟར་འབད་པར་བྱའོ། །གཉིས་པ་ངག་
སྦྱོང་བ་ནི། རང་གི་ཆག་མེད་ཙམ་མ་གཏོགས་ངག་གི་སྨྲ་བརྗོད་དྲག་པོ་སྤོང་བའོ། །གསུམ་
པ་ཡིད་སྦྱོང་བ་ནི། མི་དགེ་བ་དང་ལུང་མ་བསྟན་གྱི་རྣམ་རྟོག་རྒྱུན་བཅད་དེ། ངེས་འབྱུང་
དང་མི་རྟག་པ་བསམ་པས་སེམས་སྐྱོ་སིང་ངེ་བྱ་སྟེ། ཡིད་སྐྱོ་བའི་གནས་སུ་བསམ་གཏན་
འཁོར། །ཞེས་པ་ལྟར་རོ། །དེ་གསུམ་ནི་རྟ་རྒྱུག་པའི་སྔོན་དུ་སྦྱང་ཁུག་བྱེད་པ་དང་འདྲའོ། །
གཉིས་པ་གནད་ལ་དབབ་པ་ལའང་གསུམ་གྱི། དང་པོ་ལུས་གནད་དུ་དབབ་པ་ལ་སྐྱིལ་
ཀྲུང་ངམ། ཙོག་པུ་གང་བདེ་སྟེ། དང་པོ་ལ། ལུས་རྣམ་སྣང་གི་ཆོས་བདུན་ཚང་བ་རྟེན་
249



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འབྲེལ་གྱི་གནད་དེ། རྐང་པ་རྡོ་རྗེ་སྐྱིལ་ཀྲུང་གིས་ཐུར་སེལ་གྱི་རླུང་དབུ་མར་ཆུད། ལག་པ་
མཉམ་གཞག་ལྟེ་འོག་ཏུ་བཅེར་བས་མཉམ་གནས་དང་། སྒལ་ཚིགས་གསེར་གྱི་དོང་ཙེ་
བརྩེགས་པ་ལྟར་བསྲངས་པས་སྲོག་འཛིན་གྱི་རླུང་དང་། མགྲིན་པ་བྱ་ངང་པའི་མགྲིན་པ་
ལྟར་དགུག་པས་གྱེན་རྒྱུ་དང་། མིག་སྣ་རྩེར་དབབ་པས་ཁྱབ་བྱེད་ཀྱི་རླུང་དབུ་མར་ཆུད་
པའི་གནད་དོ། །དེ་ཐམས་ཅད་དབུ་མར་སྟོབས་སུ་གྱུར་པའི་གནད་དུ་རྩེ་རྐན་ལ་སྦྱར། སོ་
དང་མཆུ་ཅུང་ཟད་མ་རེག་ཙམ་བྱ། དབུགས་དལ་བུར་རྒྱུ། རོ་སྟོད་དགྱེ་ཙམ་བྱ། ལུས་
གནད་མ་ཤེས་ན། ཉམས་དང་འཁྲུགས་པ་གང་ཡོང་མེད། །ཅེས་པ་ལྟར། ཉམས་སྐྱེས་ནས་
སོས་ལྕེ་དང་མཆུ་བསླད་པ་སོགས་འབྱུང་ཉེན་ཡོད་པ་ཡིན་གསུང་། དེ་རྣམས་ཀྱི་དགོས་པ་
རྒྱས་པ་ནི་གླེགས་བམ་ཕྲ་མོར་འབྱུང་བ་བཞིན་ཏེ། རྡོ་རྗེ་སྐྱིལ་ཀྲུང་གི་དགོས་པ་ནི། ཕྱི་
བདུད་བཞི་འཇོམས་པ། ནང་བར་ཆད་སེལ་བ། གསང་བ་འཁོར་བའི་རྩ་བཞི་དབུ་མར་
འཇུག་པ། དེ་ཁོ་ན་ཉིད་གཟུང་འཛིན་གཉིས་ནུབ་པ། མཐར་ཐུག་མྱུར་བར་འཚང་རྒྱ་བའི་
འདུག་སྟངས་སོ། །མཉམ་གཞག་ལྟེ་འོག་ཏུ་གཅེར་བ་ནི། རྩ་དབུ་མ་ཨུཏྤལ་གཞོན་ནུ་ཁ་
འབྱེད་པ། རྒོད་མ་ཁ་ཧཱུྃ་སྒྲ་སྒྲོགས་པ། ཚངས་པའི་མེ་སྦར་བའི་གནད་དོ། །མཐེ་བོང་ལྟོ་
སྦྱར་བ་ནི། རིག་པ་རྩེ་གཅིག་ཏུ་སྡུད་པ། ཁམས་གསུམ་དབང་དུ་བྱེད་པ། གཞན་སྣང་ཟིལ་
གྱིས་གནོན་པའི་གནད་དོ། །སྒལ་ཚིགས་བསྲང་བ་ནི། ལུས་དྲང་པས་རྩ་དྲང་། རྩ་དྲང་
བས་ཁམས་དྲང་། ཁམས་དྲང་པས་རླུང་དྲང་སྟེ། དྲང་པོ་བཞིའི་རྟེན་འབྲེལ་གྱིས་རླུང་རང་
གནས་སུ་ཆུད་པའི་གནད་དོ། །མགྲིན་པ་ཅུང་ཟད་དགུག་པ་ནི། རླུང་གི་སྒོ་འཕྲང་གཅོད་པ།
ཀོས་ཀོས་ཨོལ་མདུད་གནོན་པ། སྟེང་རླུང་རབ་ཏུ་ནོན་པ། ཏིང་ངེ་འཛིན་མི་རྟོག་པ་སྐྱེ་བའི་
གནད་དོ། །མིག་སྣ་རྩེར་དབབ་པ་ནི། དམིགས་པ་བྱིང་རྒོད་སྤོང་བ། རིག་པ་གསལ་ཆ་
བསྐྱེད་པ། ནང་གི་འབྱུང་བ་སྙོམ་པ། ཚུལ་བཞིན་ཡིད་ལ་བྱེད་པའི་གནད་དོ། །ལྕེ་རྐན་ལ་
སྦྱར་བ་ནི། རྐན་གྱི་བ་འཇོ་བ། ཁམས་བསོ་བ། ཚེ་དང་ལུས་ཀྱི་བཅུད་ལེན་སྒྲུབ་པ། ལྕེ་
250



ལན
For
ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། །
བདེ་བའི་གནད་ཡིན་ནོ་ཞེས་བཤད་པ་ལྟར་རོ། །གལ་ཏེ་ཙོག་འདུག་བྱེད་ན། རྐང་པ་
གཉིས་སྣག་པོ་ཆེ་དང་གསུམ་སྒྱེད་པུ་བཙུགས་པ་བཞིན་མཉེམ་ཁད་ཀྱིས་གཏང་། ལག་པ་
གཉིས་རྐང་པའི་ཕྱི་ནས་སྒོམ་ཐག་གི་ཚུལ་གྱིས་འཁྱུད། ལུས་གནད་སྔ་མ་ལྟར་བཅའ། དེ་
དག་ཀྱང་ནམ་ཟླ། ན་ཚོད། ནད་གཞི་སོགས་དང་བསྟུན་ནས་བྱ་གསུངས་ཏེ། རང་གི་ཡིད་
ལ་གང་བབ་ཡིན་ནོ། །ལུས་གནད་དེ་ནི་རྩིག་པའི་འགྲམ་གཞི་དང་འདྲའོ། །ངག་གནད་ལ་
དབབ་པ་ནི། སྣ་བུག་ནས་རླུང་ཕྱིར་ལན་གསུམ་འབུད་པ་སྟེ། ཁང་ནང་གི་ཕྱག་བདར་བྱེད་
པ་དང་འདྲའོ། །སེམས་གནད་ལ་དབབ་པ་ནི། རིག་པ་ཁོང་ལྷོད་ནས་གཟོ་མེད་དུ་ལྷུག་
པར་དར་ཅིག་འཇོག་པ་སྟེ། རྟ་རྒྱུགས་ཁར་དབུགས་འདོན་པ་དང་འདྲའོ། །བསྒོམ་པ་
གསུམ་ནི། བྱང་ཆུབ་ཀྱི་སེམས་བསྒོམ་པ། ལྷ་བསྒོམ་པ། བླ་མ་བསྒོམ་པའོ། །དང་པོ་ནི།
སྐྱབས་སུ་འགྲོ་བ་བྱས། མར་གྱུར་འགྲོ་བ་ཐམས་ཅད་སངས་རྒྱས་ཀྱི་ས་ལ་དགོད་པར་བྱ། །
དེའི་ཕྱིར་དུ་བདག་བྱིན་གྱིས་བརླབ་པའི་ཁྲིད་འདི་ཉམས་སུ་བླང་སྙམ་པས་རིག་པ་སྤྲོ་སིང་
ངེ་བ་བྱ། གཉིས་པ་ལྷ་བསྒོམ་པ་ནི། ཧཱུྃ་ཞེས་བརྗོད་པས་རང་གནས་པའི་ས་ཕྱོགས་སྲུང་
འཁོར། ཡང་ཧཱུྃ་གིས་གཞལ་ཡས་ཁང་། ཡང་ཧཱུཾ་གིས་རང་ཡི་དམ་དགེས་མཛད་དུ་བསྒོམ།
གསུམ་པ་ནི། མདུན་ནམ། སྤྱི་གཙུག་ཏུ་བླ་མའི་རྣལ་འབྱོར་གོང་བཞིན་ལ། གསོལ་གདབ་
ཀྱི་ཚེ། དབྱངས་སྙན་གསུང་གི་རྡོ་རྗེ་ལོངས་སྤྱོད་རྫོགས། །ཡི་གེའི་མདངས་གསལ་བྷ་གའི་
དཀྱིལ་འཁོར་དུ། །གསང་བའི་དབང་བསྐུར་རང་བྱུང་ཡེ་ཤེས་བཞི། །སྟོན་མཛད་ནང་གི་རྡོ་
རྗེ་འཛིན་ཁྱོད་བསྟོད། །རོ་རྐྱང་རླུང་གིས་སྦར་བ་གཏུམ་མོའི་མེས། །རྟེན་དང་བརྟེན་པའི་
སྙིགས་མ་ཧཾ་གི་གཟུགས། །བཞུ་བའི་དྭངས་མ་རང་བྱུང་ཡེ་ཤེས་མཆོག །ཕྱག་ཆེན་རྒྱུད་ལ་
སྐྱེ་བར་བྱིན་གྱིས་རློབས། །ཞེས་སོ། །སྔོན་འགྲོ་དེའི་གནད་བསྡུས་པ་ནི། རླུང་དང་གཏུམ་
མོས་བདག་བྱིན་བརླབ་པ་ཡི། །དངོས་གཞིའི་རྣལ་འབྱོར་གེགས་མེད་སྩོལ་བའི་ཐབས། །
ལུས་དང་ངག་སེམས་ཤིན་སྦྱངས་བདེ་བ་ཡི། །སྔོན་འགྲོ་ཚུལ་བཞིན་འབྱོངས་པར་བྱིན་
251



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
གྱིས་རློབས། །ཞེས་སོ།། །།
གཉིས་པ་དངོས་གཞི་ལ་གཉིས། ཁྱབ་བྱེད་རླུང་གི་གནད་དང་། ཁྱབ་བྱ་གཏུམ་མོའི་
གནད་དོ། །དང་པོ་ནི། རྣལ་འབྱོར་དབང་ཕྱུག་འདིའི་ལུགས་ཀྱི་ཁམས་འདུས་པ་དང་པོ་ལ་
རླུང་གནད་དུ་ཆེ་བར་བཞེད་དེ། རླུང་འདི་སེམས་ཀྱི་བཞོན་པ་ཡིན་པས། རླུང་ཟིན་པས་
སེམས་ཟིན། སེམས་གནས་པ་ལས་ཡོན་ཏན་སྐྱེ་བས་སོ། །དེའང་རྟེན་ལུས་ལ་གནད་དུ་
བསྣུན་པས་རྟོགས་པ་སེམས་ལ་འཆར་ཞེས་པའི་གནད་ཀྱིས། རྟེན་དཀྱིལ་འཁོར་བཞི་ལ་
གནད་དུ་བསྣུན་དགོས་ལ། དེའི་ནང་ནས་ཀྱང་ཁམས་འདུས་པ་དང་པོ་ལ་སྣང་བ་དགྲར་
ལངས་ཀྱི་འཕྲང་ཡོད་པས། དེ་གྲོལ་བ་ལ་རྫུ་འཕྲུལ་གྱི་རྐང་པ་བཞི་བསྒོམ་དགོས་ལ།
དེའང་ཕར་ཕྱིན་ཐེག་པ་མན་ཆད་དང་མི་འདྲ་སྟེ་འབྱུང་བཞིའི་རླུང་ཟིན་པའི་ཆ་བཞི་ལ་
འཇོག་པས་རླུང་གནད་དུ་ཆེ་བའི་རྒྱུ་མཚན་དེ་ཡིན་ནོ། །དེས་ན་ཉམས་སུ་བླང་བྱའི་རླུང་
ཡང་རྒྱས་པར་ན་ཉི་ཁྲི་ཆིག་སྟོང་དྲུག་བརྒྱ། དེའང་བསྡུས་ན་ལྡང་བ་དང་། འཇུག་པ་དང་།
གནས་པ་དང་། དེ་གསུམ་བསྡོམ་པ་དང་བཞིར་འདུ་ལ། དེ་དག་ལམ་དུ་བྱེད་པ་ལ། སྦྱོར་
བ་རྣམ་བདུན་གཙོ་བོར་བུམ་པ་ཅན། །ཞེས་པ་ལྟར། རླུང་གི་སྦྱོར་བ་བདུན་ཏེ། དེ་བཞི་ཀ་
ལམ་དུ་བྱེད་པ་ལ་སྲོག་རྩོལ་རྡོ་རྗེའི་བཟླས་པ། ལྡང་བ་ལམ་དུ་བྱེད་པ་ལ་གཏང་བའི་ཡན་
ལག་གསུམ། འཇུག་པ་ལམ་དུ་བྱེད་པ་ལ་ནང་དུ་དགང་བའི་ཡན་ལག་གཉིས། གནས་པ་
ལམ་དུ་བྱེད་པ་ལ་ཁ་སྦྱོར་བུམ་པ་ཅན་ནོ། །དེ་རེ་རེ་ལའང་ཉམས་སུ་བླང་བའི་ཐབས།
མཐར་ཕྱིན་པའི་ཚད། སྐྱོན་གང་སེལ་བ། ཡོན་ཏན་གང་སྐྱེ་བ་སྟེ་མན་ངག་གི་གནད་བཞི་
བཞིའོ། །དེ་ལ་དང་པོར་སྲོག་རྩོལ་ཉམས་སུ་བླང་སྟེ། དེའང་སྲོག་རྩོལ་ཞེས་པ་གཡས་ནས་
རྒྱུ་བ་རྩོལ་བ། གཡོན་ནས་རྒྱུ་བ་སྲོག །ཡང་ཕྱིར་རྒྱུ་རྩོལ་བ། ནང་འཇུག་སྲོག །ཡང་འོག་
རླུང་རྩོལ་བ། སྟེང་རླུང་ལ་སྲོག་ཅེས་བྱ་སྟེ། བསམ་གཏན་གྱི་ཡན་ལག་དགུ་སྔོན་དུ་སོང་
ནས། སྐྱོན་ཅན་གདོན་པའི་ཕྱིར་ཐོག་མར་རྩོལ་བ་ནས་མགོ་བཟུང་སྟེ། གཡས་ནས་རྒྱུ་བ་
252



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
དང་འཛོམས་ན་ལེགས། ཆེད་དུ་བསྟུན་མི་དགོས་པས་ཕྱིར་འགྲོ་བ་ན་ཕྱིར་རྒྱུས། ནང་དུ་
འཇུག་པ་ན་ནང་དུ་རྒྱུས། གནས་པའི་ཚེ་ནང་དུ་གནས་ཞེས་དྲན་པར་བྱ་ཞིང་། རྣམ་རྟོག་
གཞན་གྱིས་བར་མ་ཆོད་པ་བྱས་པས། དེ་ཉིད་ལ་སེམས་གནས་ན་འཇུག་པ་སེལ་བའི་
ལམ། སྟོང་ཉམས་སུ་སོང་ན་ཆགས་པ་གཅོད་པའི་ལམ། དུ་བ་སོགས་འོད་གསལ་གྱི་
རྟགས་ཤར་ན་བྱང་ཆུབ་ཆེན་པོའི་ལམ་ཞེས་བྱ་སྟེ། དེ་ནི་ཉམས་སྐྱེས་པ་ཡིན་པས། ཉམས་
མྱོང་སྐྱེས་ནས་ལྟ་བ་དག་དང་བསྲེ། །ཞེས་པ་ལྟར་ལྟ་བ་འཁོར་འདས་དབྱེར་མེད་དང་
བསྲེས་ནས་བསྒོམ་པ་ནི་གནད་དོ། །འདི་མན་ཆད་གཞན་ལའང་རིགས་འགྲེའོ། །
དེ་ལ་ཉམས་མྱོང་སྐྱེས་ནས་རྔན་དྭགས་སྦྱིན་པ་ནི། ཕྱིར་རིང་དུ་རྒྱུས། ནང་དུ་ཐུང་དུ་
རྒྱུས། ནང་དུ་གནས་ཞེས་དྲན་པར་བྱའོ། །དེ་ལ་ཏིང་ངེ་འཛིན་སྐྱེས་ཤིང་བརྟན་པ་ན་སྲོག་
ནས་མགོ་བརྩམས་ཏེ། ནང་དུ་འཇུག་པའི་ཚེ་ནང་དུ་རྒྱུས། གནས་པའི་ཚེ་ནང་དུ་གནས།
ཕྱིར་འགྲོ་བའི་ཚེ་ཕྱིར་རྒྱུས་ཞེས་དྲན་པ་དང་། རྡོ་རྗེའི་བཟླས་པ་བྱེད་ན་ནང་དུ་འཇུག་པ་ཨོཾ།
གནས་པ་ཨཱཿ ཕྱིར་འགྲོ་བ་ཧཱུྃ་ཞེས་དྲན་པར་བྱའོ། །དེ་ལ་ཏིང་ངེ་འཛིན་སྐྱེས་པ་དང་། སྲོག་
ལ་རྔན་དྭགས་སྦྱིན་ཏེ། ནང་དུ་རིང་དུ་རྒྱུས། ནང་དུ་གནས། ཕྱིར་ཐུང་དུ་རྒྱུས་ཞེས་དྲན་
པར་བྱའོ། །དེ་བརྟན་པའི་ཡན་ལག་ཏུ། ནང་དུ་རིང་དུ་རྒྱུས་གསུམ་གསུམ་ཙམ་ལ་ཕྱིར་
ཐུང་དུ་རྒྱུས་གཅིག་ཙམ། དེ་ནས་ནང་རྒྱུས་ལྔ་ཙམ་ལ་ཕྱིར་རྒྱུས་གཅིག་ཙམ། མཐར་ནང་
རྒྱུས་ཉེར་གཅིག་ནས་བརྒྱ་དང་སྟོང་གི་རྗེས་ལ་ཕྱིར་རྒྱུས་རེ་རེ་དྲན་པ་ཙམ་ལ་བསླབ་བོ། །
འདི་ལ་ཐུན་གྲངས་སོགས་ངེས་པ་ཅན་བྱས་ན། རྟ་གདོང་འདྲོག་ཅན་ལྟར་ཏིང་ངེ་འཛིན་
དང་འགྲས་ནས་འགྲོ་བས་ངེས་མེད་དུ་བྱ་གསུང་། མཐར་ཕྱིན་པའི་ཚད་ནི། རྒྱུ་བ་གསལ་
བ་ཞེས་བྱ་བ་འབྱུང་བཞིའི་རླུང་རྒྱུ་བའི་གནས་དང་། ཁ་དོག་དང་རིང་ཐུང་གི་ཚད་སོགས་
མིག་གིས་མཐོང་བ་ཡིན། རྣམ་པ་ངེས་པ་ཞེས་བྱ་བ་རླུང་གཡས་གཡོན་དུ་སྤོ་བ་དང་། ས་
རླུང་ནས་ཆུ་རླུང་སོགས་སུ་སྤོ་བ་དང་། དབང་པོ་གཞན་གྱི་སྒོ་ནས་སྤོ་བ་དང་། ལྡོག་པར་
253



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ནུས་པ་ཡིན་ནོ། །སྐྱོན་གང་སེལ་ན། གཡང་ས་དང་། རྡིབ་འོག །ཐོག་སོགས་ཀྱི་རྐྱེན་གྱིས་
མི་གནོད་པ་དང་། ཚེ་ལ་ཅུང་ཟད་དབང་བ་ཡིན་ནོ། །ཡོན་ཏན་ནི། ཕ་རོལ་གྱི་སྲོག་རླུང་གི་
ལམ་དུ་རླུང་བཅུག་པས། གཞན་སེམས་ཤེས་པ་སོགས་མངོན་པར་ཤེས་པ་དང་། ལས་བཞི་
འགྲུབ་པ་སྟེ། ས་རླུང་རྒྱུ་བའི་ཚེ་བསོད་ནམས་རྒྱས་པ་སོགས་ཡིད་ལ་བསམ་པའམ། སྨོན་
ལམ་བཏབ་པའམ། སྔགས་བཟླས་པ་ཙམ་གྱིས་རྒྱས་པའི་ལས་འགྲུབ། དེ་བཞིན་དུ་ཆུ་
རླུང་གིས་ཞི་བ། མེ་རླུང་གིས་དབང་། རླུང་གི་རླུང་གིས་མངོན་སྤྱོད་ཀྱི་ལས་རྣམས་འགྲུབ་
པ་ཡིན་ནོ། །འདི་ནི་རླུང་གི་ཡོན་ཏན་སྐྱེ་བའི་གཞི་མ་ཡིན་པས་འབད་པར་རིགས་ཏེ། ཆོས་
རྗེ་ས་པཎ་གྱིས། གྲུབ་ཐོབ་ཡོན་ཏན་དཔལ་ལ་སྲོག་རྩོལ་གྱི་དམིགས་པ་ཕོག །ཁམས་
དབུས་སོགས་སུ་ལོ་གསུམ་ཙམ་ཕེབ། གྲུབ་ཐོབ་པས་དེ་བར་བསྒོམས་པས་ཡོན་ཏན་
དཔག་ཏུ་མེད་པ་སྐྱེས། ཕྱིས་སློབ་མ་ཀུན་ལའང་སྲོག་རྩོལ་གཙོ་བོར་ཕྱག་ལེན་མཛད་
གསུངས་ཟེར་རོ། །རྗེས་བསྔོ་བ་དང་སྨོན་ལམ་མོ། །
དེ་ནས་གཏང་བའི་ཡན་ལག་ལ་གསུམ་གྱི། དང་པོ་རྩོལ་བ་བཀག་ནས་སྲོག་ནས་
གཏང་བ་ལ། ལུས་གནད་ནི། གཏང་བ་གསུམ་ལ་ཙོག་པུ་སྟེ། དགང་བ་གཉིས་ལ་སྐྱིལ་
ཀྲུང་ངོ་། །ཞེས་པ་ལྟར་རོ། །དེ་ལའང་བཞི་ལས། ཉམས་སུ་བླངས་ཐབས་ནི། གཡོན་པའི་
སྡིགས་མཛུབ་ཀྱིས་སྣ་བུག་གཡས་བཀག་ནས་རླུང་ནང་དུ་རྔུབས་ཏེ། དམིགས་པ་སྣ་བུག་
གཡོན་དུ་གཏད་ལ། ཤུགས་བསྐྱེད་དེ་ཕྱིར་ལ་འབུད་པ་སྟེ། གཏང་བའི་ཡན་ལག་ལ་གློ་
བུར་དུ་ནང་དུ་མི་གཞུག་པ་དང་། མི་ཐུབ་ཙ་ན་ནང་དུ་དལ་བུས་གཞུག་པ་གནད་དུ་ཆེའོ། །
མཐར་ཕྱིན་པའི་ཚད་ཇི་ཙམ་ཕྱིར་གཞག་ཀྱང་མི་བདེ་བ་མེད་པར་རང་སངས་སུ་འགྲོ་བའོ། །
སྐྱོན་རོ་སྟོད་གཟེར་བ་དང་སྙིང་མི་དགའ་བ་སེལ། ཆུ་བརྒལ་བ་དང་ཡ་ང་བའི་གནས་སུ་
འགྲོ་བའི་ཚེ་འདི་ལན་བདུན་ཙམ་བྱས་ན་བར་ཆད་ངེས་པར་སེལ་ལོ། །ཡོན་ཏན་ལུས་བདེ་
བ་དང་། མི་རྟོག་པའི་ཏིང་འཛིན་སྐྱེའོ། །ཤུགས་བསྐྱེད་དེ་གཉིས་ཀ་ནས་གཏང་བ་ལ་སྔོན་
254



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། །
འགྲོ་སྔར་བཞིན། དམིགས་པ་སྣ་རྩེའམ་མཛོད་སྤུར་གཏད་ལ་སྣ་བུག་གཉིས་ཀ་ནས་
ཤུགས་བསྐྱེད་དེ་བུས་ལ་གཏང་ངོ༌། །དེ་ནས་མདུན་གྱི་ཁྲུ་གང་ཙམ་དང་། འདོམ་གང་ཙམ་
དང༌། ལུང་པ་གཅིག་ཙམ་གྱི་ནམ་མཁའ་ལ་གཏད་པ་ནས། མཐར་འཇིག་རྟེན་ཁམས་ཀྱི་
ནམ་མཁའ་ལ་གཏད། མཐར་ཅི་ལའང་མི་གཏད་པར་བསྒོམ་མོ། །མཐར་ཕྱིན་པའི་ཚད་
འདྲ། སྐྱོན་མགོ་ནད་མིག་ཁྲག་ཏུ་སོང་བ་སོགས་སེལ། ཡོན་ཏན་གསལ་བའི་ཉམས་མྱོང་
མཐར་ཐུག་པ་སྐྱེའོ། །ཁ་ནས་སྒྲ་བཅས་སུ་གཏང་བ་ནི། སྔོན་འགྲོ་སྔར་བཞིན་དམིགས་པ་
སི་སྒྲ་ལ་གཏད། རླུང་སོ་བར་ལས་བཞུར་ཏེ་སི་སྒྲ་དང་བཅས་བུས་ལ་གཏང་ངོ༌། །མཐར་
ཕྱིན་པའི་ཚད་འདྲ། སྐྱོན་ཁྲག་འཁྲུགས་དང་ཚད་ནད་སོགས་རིམས་གློ་བུར་བ་སེལ། ཡོན་
ཏན་ལུས་ལྡང་བ་ཡ་ང་བ་དང་། ཟོ་མདོག་བདེ་བ་འབྱུང༌། ནང་དུ་དགང་བའི་ཡན་ལག་
གཉིས་ཀྱི། དང་པོ་རྩོལ་བ་བཀག་སྟེ་སྲོག་ནས་དགང་བ་ལ། སྔོན་འགྲོ་སྔར་བཞིན། ལྟེ་
བར་གཏུམ་མོ་མེའི་ཉལ་ས་ཞེས་བྱ་བ་ཆོས་འབྱུང་སྒོ་ང་སྟོང་པ་ལྟ་བུ་ཕྱི་དཀར་ལ་ནང་སེར་
བ་ཞིག་གི་ནང་དུ་རླུང་སིབ་འགྲོ་བར་བསམས་ལ། གུང་མཛུབ་བརྩེགས་པས་སྣ་གཡས་
བཀག་ལ། གཡོན་ནས་དལ་བུས་རྡུབས་ཏེ། རླུང་གི་རྟ་མཆིལ་མ་སྒྲ་མེད་དུ་མིད་ལ་རླུང་
ཐུབ་ཚད་དུ་མནན་ནོ། །དེ་ལྟར་ཡང་ཡང་བྱས་པའི་མཐར། ཆོས་འབྱུང་དེའི་ནང་དུ་འོད་
དཀར་པོ་སྐྱ་ཁྱིལ་ལེ་བའི་དབུས་སུ། ཨ་དམར་པོ་མཚལ་གྱི་ཤད་ལྟ་བུ་ཞིག་བསམས་ལ།
རླུང་གནོད་པའི་གནད་ཀྱིས་ཆོས་འབྱུང་དེ་ས་གཞི་ལྟར་རྒྱ་བསྐྱེད། རྒྱ་མཚོ་ལྟར་གཏིང་
བསྲིངས། ནམ་མཁའ་ལྟར་དཔངས་བསྟོད་དེ། དེའི་ནང་དུ་རླུང་ཐམས་ཅད་རང་སངས་སུ་
སོང་བར་བསམས་ཏེ། སེམས་ཆོས་འབྱུང་གི་ནམ་མཁའ་དང་བསྲེས་ནས་གཞག་གོ །
མཐར་ཕྱིན་པའི་ཚད་ཇི་ཙམ་འདོད་པ་ཐུབ་པའོ། །སྐྱོན་གྲང་བ་དང་། སྐྲན་དང་། མ་ཞུ་བ་
སེལ། ཡོན་ཏན་དྲོད་དང་བདེ་བ་སྐྱེ་སྟེ། རྣལ་འབྱོར་དབང་ཕྱུག་གི་ཉམས་ཐམས་ཅད་གཙོ་
བོར་འདི་ལས་སྐྱེས་པ་ཡིན་གསུང་། ཁ་ནས་སྒྲ་མེད་དུ་དགང་བ་ནི། སྔོན་འགྲོ་འདྲ། ལྟེ་
255



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བར་ཆོས་འབྱུང་གྲུ་གསུམ་ཕྱི་སྔོ་ལ་ནང་སེར་བའི་ནང་དུ་རླུང་སིབ་འགྲོ་བར་བསམས་ལ།
ནམ་མཁའ་ལ་ཁ་གཏད་དེ་ཁ་ནས་སྒྲ་མེད་དུ་དལ་བུས་དགང་། སྒྲ་བག་ཙམ་བྱུང་ནའང་
དྲོད་ཉམས་འགྲོ་བས་སྒྲ་མེད་དུ་མནན་ནོ། །དེ་ལྟ་བུ་མང་དུ་བྱས་པའི་མཐར། ཆོས་འབྱུང་
གི་ནང་དུ་ཨ་དམར་པོ་མཚལ་གྱི་ཤད་ལྟ་བུ་བསམས་ལ། དེ་ལ་རླུང་སིབ་སོང་བས་མེ་སོར་
གཉིས་སམ་སོར་བཞིའི་བར་དུ་འབར་བ་ལ་དམིགས་པ་གཏད། དེ་ནས་ཆོས་འབྱུང་རྒྱ་
བསྐྱེད་པ་སོགས་སྔར་ལྟར། མཐར་ཕྱིན་པའི་ཚད་འདྲ། སྐྱོན་དམུ་ཆུ་སོགས་སེལ། གང་ན་
སར་རླུང་གིས་འབིགས་པ་ལྟར་བྱས་ན་འབྱུང་བ་ལུས་འཁྲུགས་ཐམས་ཅད་སེལ། ཡོན་ཏན་
དྲོད་དང་བསྡོངས་ནས་བདེ་གསལ་སྐྱེའོ། །དགང་བ་ལ་གློ་བུར་དུ་ཕྱིར་མི་གཏོང་བ་
གནད་དོ། །
བདུན་པ་ཁ་སྦྱར་བ་ནི། སངས་རྒྱས་ཡོན་ཏན་ཁ་སྦྱར་ལག་ན་གནས། །ཞེས་པ་ལྟར་
རླུང་སྦྱོར་གྱི་གཙོ་བོ་ཡིན་པས། དེ་ཉམས་སུ་ལེན་པ་ལ་སྔོན་འགྲོ་གོང་བཞིན། དངོས་གཞི་
ལུས་སྐྱིལ་ཀྲུང་། ལག་པ་གཉིས་པུས་མོ་ལ་དགབ། སྒོ་གསུམ་ཆ་མཉམ་སྟེ་ཤེས་པ་ཁོང་
ལྷོད། ལྟེ་བའི་ཨ་ཤད་སོར་བཞི་པ་རྟ་རྔ་བརྒྱར་བཤགས་པའི་ཚད་ཙམ་ཚ་ཞིང་རྩུབ་པ་ཞིག་
བསམས་ལ་རིག་པ་གཏད། སྟེང་འོག་གི་རླུང་ཐམས་ཅད་དེ་ལ་ཐིམ་པར་བསམ། འོག་རླུང་
དལ་གྱིས་བསྐུམ། སྟེང་རླུང་སྣ་བུག་གཡོན་ནས་དལ་བུས་དྲངས་ཏེ་མཆིལ་མ་སྒྲ་མེད་དུ་
མིད་པ་དང་ལྷན་གྱིས་མནན། དེ་ནས་འོག་རླུང་དྲག་ཏུ་བསྐུམས་ཏེ། འོག་རླུང་གཉིས་ཀྱི་
བར་དུ་སྟེང་རླུང་གཞུག་སྟེ་རླུང་ཁ་སྦྱར། སྟེང་འོག་གི་རླུང་མི་འཆོར་བར་ཆབས་ཅིག་ཏུ་
ཐེམས་ན་གནད་ཟིན་པ་ཡིན། རླུང་ནོན་པའི་ཚད་ནི། སྡོམ་འབྱུང་ལས། རྩོལ་བ་ཡང་རབ་
རྒྱུན་མི་འཆད། །རྩོལ་བ་རབ་ལ་དྲུག་ཅུ་བཞི། །རྩོལ་བ་འབྲིང་ལ་སུམ་ཅུ་གཉིས། །རྩོལ་བ་
ཐ་མར་ངེས་པ་མེད། །ཅེས་ཁ་སྦྱོར་རེའི་རིང་ལ་བསྐོར་བ་རེ་དང་སེ་གོལ་གཏོགས་པ་ཡང་
རབ་ལ་རྒྱུན་མི་འཆད་པ། རབ་དྲུག་ཅུ་རྩ་བཞི། འབྲིང་སུམ་ཅུ་རྩ་གཉིས། ཐ་མ་ངེས་པ་
256



ལམ་གཏུམ་མོ་ཙཎཱལཱི་ཁམས་འདུས་པ་དང་པོའི་ཁྲིད།
མེད་མོད། འོན་ཀྱང་ཐུན་རེ་རེ་ཞིང་འཕེལ་བར་བྱས་ན། ཐ་མའང་ཡང་རབ་ཏུ་འགྱུར་བ་
ཡིན་ནོ། །དེ་ལྟར་སྐྱིལ་ཀྲུང་ལ་འབྱོངས་ན་ཙོག་འདུག་ལ་སྦྱང་། དེ་ལ་འབྱོངས་ན་འགྲོ་
འཆག་ཉལ་འདུག་ཐམས་ཅད་ལ་བྱང་ཆུབ་པར་བྱའོ། །མཐར་ཕྱིན་པའི་ཚད་ནི། ཉིན་ཞག་
དུ་མའི་བར་དུ་ཁ་སྦྱར་ཐུབ་པ་སོགས་སོ། །སྐྱོན་ལུས་འཁྲུགས་སོགས་སྐྱོན་ཐམས་ཅད་
སེལ། ཡོན་ཏན་མཉམ་རྗེས་མེད་པར་བདེ་སྟོང་གི་ཏིང་ངེ་འཛིན་འཆར། འཇིག་རྟེན་དང་
འཇིག་རྟེན་ལས་འདས་པའི་དངོས་གྲུབ་ཐམས་ཅད་འགྲུབ་པ་ཡིན་ནོ། །རླུང་བདུན་པོ་འདི་
དག་ཀྱང་རབ་ཞག་གསུམ། འབྲིང་ལྔ། ཐ་མ་བདུན་ནམ་བརྒྱད་ནས་དམིགས་པ་འཕོ་
གསུང་ཡང་། ཉམས་ཁྲིད་བྱེད་ན་སྔ་མ་སྔ་མ་ལ་མྱོང་བ་ནམ་ཐོན་ནོ། །ཁྲིད་དེའི་གནད་
བསྡུས་པ་ནི། ཉི་ཁྲི་ཆིག་སྟོང་ཟག་བཅས་ལས་ཀྱི་རླུང་། །དབུ་མར་བཅུག་ནས་རྩ་ཐིག་ཡི་
གེ་ཡི། །དྭངས་སྙིགས་འབྱེད་པ་རླུང་གི་སྦྱོར་བ་བདུན། །འབད་རྩོལ་དྲག་པོས་བསྒོམ་པར་
བྱིན་གྱིས་རློབས། །ཞེས་སོ།། །། །
གཉིས་པ་ཁྱབ་བྱ་མན་ངག་གི་གནད་གཏུམ་མོ་ཙཎྜ་ལཱི་ལ། རྣལ་འབྱོར་དབང་ཕྱུག་
གི་དགོངས་པས་གསུམ་མམ་དགུ་ལས་ཕྱེ་བའི་བཅོ་བརྒྱད་དུ་མཛད་དེ། མར་མེ་༡ གསོ་བ།
ཚངས་པའི་༢ ཐོག །རྩའི་༣ རྣལ་འབྱོར། སྲུབ་ཤིང་༤འཁོར་ལོ། ཐིག་༥ ལེའི་༦ རྣལ་༧
འབྱོར་༨ བཞི་སྟེ་འཁོར་ལོ་ལ་མ་བརྟེན་པ་བརྒྱད། འཁོར་ལོ་གཅིག་ལ་༩བརྟེན་པ།
གཉིས་༡ལ་བརྟེན་པ། བཞི་ལ་༡༡བརྟེན་པ་སྟེ་འཁོར་ལོ་ལ་བརྟེན་པ་གསུམ། གཞན་མན་
ངག་གི་གནད༡ ༢་ལ་༡༣བརྟེན་པ༡༤་མྱུར་༡༥བ་༡༦ བདུན༡༧་ཏེ་༡༨ བཅོ་བརྒྱད་དོ། །
འདི་དག་ལ་རླུང་ནོན་ཆུང་ཡང་དམིགས་པ་གསལ་ན་ཉམས་བཟང་པོ་སྐྱེ་བས་དམིགས་པ་
གནད་དུ་ཆེ། དམིགས་པ་མི་གསལ་ན་རླུང་ནོན་ཆེའང་ཉམས་མྱུར་དུ་མི་སྐྱེ། འབར་འཛག་
འདི་དག་ལ་སྙིང་ག་ཡན་ཆད་དུ་དམིགས་པ་གཏད་ན་རླུང་ནོན་ཆུང་ཡང་ཉམས་གསལ་
བའི་ཏིང་ངེ་འཛིན་སྐྱེ། ལྟེ་བ་མན་ཆད་དུ་གཏད་ན་རླུང་ནོན་ཆེ་ཞིང་དྲོད་དང་བདེ་བ་གཙོ་
257



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བོར་བསྐྱེད། དམིགས་པ་ཡང་ཡང་སྤྱོད་པ་བས་གཅིག་ལ་གནད་ཟིན་པ་གལ་ཆེ་གསུངས་
པས། རང་ཡིད་ཆེས་པའི་དམིགས་པ་གཅིག་ལ་མྱོང་བ་ཐོན་ངེས་བྱས་ན། གཞན་རྣམས་
རྒྱས་བསྡུས་ཇི་ལྟར་བྱས་ཀྱང་བཏུབ་པས་ཉམས་མྱོང་ཏིང་ངེ་འཛིན་སྐྱེ་ངེས་པར་བྱའོ། ། །
དེ་ནས་དེ་དག་རེ་རེའི་མགོར་བསམ་གཏན་གྱི་ཡན་ལག་དགུ་དགུ་གསུང་ཡང་།
བསྒོམ་པ་གསུམ་དང་གནད་ལ་དབབ་པ་གསུམ་ཐུན་རེ་རེའི་མགོར་བྱ་ལ། སྦྱང་བ་གསུམ་
གྱི་ནང་ཚན་ལུས་སྦྱོང་རྒྱས་བསྡུས། ཁྱད་པར་ཕྲིན་ལས་སོ་གཉིས་བར་སྐབས་སུ་ཅིས་ཀྱང་
བྱ་དགོས་ཏེ། ཚེ་འདི་ལ་གྲུབ་མཐའ་སྙོགས་པ་ལ་རླུང་དང་འཁྲུལ་འཁོར་གནད་དུ་ཆེ་
བས་སོ། །དེས་ན་དེ་དག་རིམ་གྱིས་ཉམས་སུ་བླང་བ་ལས་ཐོག་མར་༡ མར་མེ་གསོ་བ་ལ།
ལུས་གནད་ཙོག་པུ། སེམས་ཀྱི་གནད་ལྟེ་འོག་སོར་བཞིར་མེའི་རང་བཞིན་ཀྵ་ཡིག་དམར་
ནག་མགོ་ཐུར་བསྟན། བཤང་སྒོར་ལས་བྱེད་རླུང་སྔོན་པོ་གཞུ་ལྟ་བུ། སུམ་མདོར་ཡེ་ཤེས་
ཀྱི་མེ་དམར་པོ་གྲུ་གསུམ། ལྟེ་བར་དབུ་མའི་ཆ་ཤས་ཨོཾ་དམར་སྐྱ་མགོ་གྱེན་བསྟན། ཨོཾ་དང་
ཀྟ་གཉིས་དབུ་མ་ཆ་ཕྲ་བས་ཟུང་སྦྲེལ་བར་བསམ། རླུང་གི་གནད་འོག་སྒོ་ཨ་ལོང་འབྱེད་
འཛུམ་ཡང་ཡང་བྱས་པས། རླུང་མེ་མ་དང་གཉིད་མ་རྩེ་སྤྲད་དེ་བཤང་སྒོའི་རླུང་གིས་སུམ་
མདོའི་མེ་སྦར། དེས་ཀྵ་ཡིག་ཆེར་འབར་ཏེ་ལྟེ་བའི་ཨོཾ་ལ་བསྣུན་པས། ཨོཾ་ལས་བདུད་རྩིའི་
རྒྱུན་ཆ་ཕྲ་བ་རྟ་རྔའི་ཟིལ་པ་ཙམ་འཛག །མར་མེ་ལ་འབྲུ་མར་བླུགས་པ་བཞིན་ཀྵ་ཡིག་གི་
མེ་གསོས་ཏེ་རླུང་ཐུབ་ཚད་དུ་ཁ་སྦྱར་ནས་བསྒོམ་མོ། །རླུང་མ་རྩེ་སྤྲད་པ་ནི། རོ་མའི་མས་
སྣར་ཕཊ་ཀྱི་རྣམ་པས་སྟེང་དང་། རྐྱང་མའི་མས་སྣར་ཧཱུྃ་གི་རྣམ་པས་འོག་ན་གནས་པ་དེ་
ལྕགས་སྒྲོག་ལྟར་འཁྱུད་པས་དབུ་མའི་མས་སྣ་སྦས་ནས་ཡོད་པ་དེ་གཉིས་རྩེ་སྤྱད་ནས་
དབུ་མ་འབྱེད་པར་བསམ་པའོ། །འོག་རླུང་དེ་གཉིས་ལ་མེ་མ་དང་གཉིད་མ་ཞེས་བྱ་སྟེ། རོ་
མས་དྲོད་དང་ཆགས་པ་བསྐྱེད་པས་མེ་མ་དང༌། རྐྱང་མས་བདེ་བ་དང་མི་རྟོག་པ་བསྐྱེད་
པས་གཉིད་མ་ཞེས་བྱའོ། །དེས་ན་དམིགས་པ་འདི་ཕལ་ཆེར་ལ་མན་ངག་གི་གནད་བརྒྱད་
258



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
དང་ལྡན་པ་སྟེ། ལམ་སྦྱང་བ་ནི། དམིགས་པ་དེ་དག་ཏིང་ངེ་འཛིན་གྱི་རྒྱུ་ཡིན་པས་མཉམ་
གཞག་ཏུ་བསྒོམ་པའོ། །ལྟ་བ་བསྐྱང་བ་ནི། ལམ་དེ་བསྒོམ་པའི་ཏིང་ངེ་འཛིན་ནི་ཉམས་
མྱོང་གི་ལྟ་བ་ཡིན་ལ། དེ་ཉིད་འཁོར་འདས་དབྱེར་མེད་ཀྱི་ལྟ་བའི་རྒྱས་བཏབ་སྟེ་བསྒོམ་
པའོ། །དྲོད་བྱུང་རྒྱལ་དུ་བསྐྱང་བ་ནི། བསྒོམས་པས་འཕར་གཡོ་བདེ་སྡུག་ཅི་བྱུང་ཡང་
དགག་སྒྲུབ་མི་བྱེད་པའོ། །ཐུན་གྲངས་མེད་པ་ནི། ཐུན་གསུམ་དང་བཞི་སོགས་ངེས་པ་
ཅན་མེད་པའོ། །ཐུན་ཚོད་མེད་པ་ནི། ཐུན་རེ་ལ་རླུང་སྦྱོར་འདི་ཙམ་བསྒོམ་ཞེས་པའི་ཚད་
གཟུང་མེད་པའོ། །ཡིད་འཇུག་ཡུལ་བརྟག་པ་ནི། སྤྲོ་ན་བསྒོམ་སྟེ། སྤྲོ་བཞིན་མ་བསྒོམས་
ན་བོགས་མི་འབྱུང་། ཧ་ཅང་མི་སྤྲོ་ན་མི་སྒོམ་སྟེ། མི་སྤྲོ་བཞིན་བསྒོམས་ན་ངན་ལང་ལ་ཤོར་
ནས་ཕྱིས་སྒོམ་དུ་མི་བཏུབ་པས་སོ། །ཁམས་ཀྱི་ཚོད་བཟུང་བ་ནི། ཁམས་བཟང་བཞིན་དུ་
མ་བསྒོམས་ན་བོགས་མི་འབྱུང་། ངན་བཞིན་བསྒོམས་ན། འབྱུང་བ་ལུས་འཁྲུགས་སུ་འགྲོ་
བས་ཁམས་བསོ་ཞིང་ཚོད་ཟིན་པར་བྱའོ། །ཟས་དང་སྤྱོད་ལམ་གྱི་ལྕག་གིས་བསྐུལ་བ་ནི།
ཟས་ཡང་ལ་བཅུད་ཆེ་བ་རན་པར་བཟའ། སྤྱོད་ལམ་དལ་ཞིང་བག་ཡངས་བསྟེན། མེ་དང་
ཉི་མ་ལ་མི་སྡོད། རྡུལ་འོང་དུ་མི་གཞུག །ལུས་གནད་ཙོག་སྐྱིལ་གང་བདེར་བྱའོ། །གཉིས་
པ་ཚངས་༢ པའི་ཐོག་ནི། རླུང་གི་གཞུ་ལ་མེ་ཡི་མདའ། །བྱང་སེམས་ཧཾ་གི་འབེན་ལ་བརྡེག །
མྱུར་དུ་ཡེ་ཤེས་འཆར་བར་འགྱུར། །བསྐྱར་བའི་སྦྱོར་བ་མེད་པའོ། །བླ་མའི་དྲུང་དུ་བསྡད་
ལ་བསྒོམ། །ཞེས་པའི་མན་ངག་གི་ཚིག་བཅད་བཞིན་དང་། གཞན་ཡང་ཚིག་དྲུག་ཏུ་བྱས་
པ་དང་། ཚིག་རིག་ཀྱང་མི་གཅིག་པ་ཅུང་ཟད་སྣང་ཞིང་། གཞུང་བཤད་དང་ཁྲིད་ཡིག་
རྣམས་ནའང་སྣ་ཚོགས་འདུག་མོད། འདིར་བླ་མའི་གསུང་བཞིན་བཤད་ན། ལུས་གནད་
སྐྱིལ་ཀྲུང་། ལག་པ་གཉིས་པུས་མོ་ལ་བཀལ། སེམས་གནད་རླུང་གི་གཞུའི་ཆང་བཟུང་
བཤང་ལམ་དང་མེའི་མདེ་རྩེ་གཉིས་བཤང་ལམ་དུ་རྩེ་ཐུར་བསྟན། དབུ་མ་རག་དུང་ལྟ་
བུའི་འཕེལ་ཁ་ལྟེ་བར་ཟུག་པའི་མས་སྣར་ཨ་ཤད་ཚ་ཞིང་རྩུབ་པ། ཡས་སྣར་ཧི་མགོ་ཐུར་
29



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བསྟན་རྣམས་གསལ་གདབ། རླུང་གི་གནད་འོག་རླུང་དྲག་ཏུ་འཐེན། ལྟོ་བ་ཚིགས་པ་ལ་
བཅེར་བས། གཞུང་བཤད་འཕགས་མཛད་མར། བཟློག་སྟེ་ཆང་བཟུང་ལྟེ་བར་གཞག །
ཅེས་པ་ལྟར་མདའ་གཞུ་སྟེང་འོག་འགྱུར་ཏེ། གཞུ་རྒྱུད་བཤང་ལམ་དང་། ཆང་བཟུང་མདེ་
རྩེ་ལྟེ་བར་སླེབ་པས་ཨ་ཤད་མདེའུའི་ཚུལ་དུ་འབྱུང་། སྟེང་རླུང་བཅུག་སྟེ་ཁ་སྦྱར། རོ་སྟོད་
གྱེན་དུ་འཐེན་ཞིང་གསིབ། མིག་གྱེན་ལ་ལོག་གིས་བལྟས་པས་གཞུ་ཁེངས་ཏེ་མདའ་སྟོང་
བྲལ་བའི་མེའི་མདའ་དབུ་མའི་ནང་ནར་ཁྱུག་གིས་སོང་བ། ཧཱུྃ་ལ་ཕོག་པས། གྲོད་པུ་འོ་
མས་བཀང་བ་འཛག་པ་བཞིན་འབབ་པའི་འབར་འཛག་རིམ་གྱིས་བྱས་ཏེ་ལྟེ་བར་ཕབ་སྟེ་
བསྒོམ་མོ། །བསྐྱར་བའི་སྦྱོར་བ་མེད་པ་ནི། ཐུན་གཅིག་གི་ནང་དུ་དམིགས་པ་ལུས་གནད་
སོགས་ཀྱི་སྦྱོར་བ་མི་སྐྱོར་བར་སྔར་གྱི་འབར་འཛག་དེ་ཀར་བསྒོམ་ཞེས་པའོ། །ལན་ཅིག་
ཙམ་གྱིས་སེམས་གནས་པས། །འཛག་པ་འབའ་ཞིག་བསྒོམ་པར་བྱ། །ཞེས་པའང་སྣང་ངོ་། །
འདི་ལ་རང་བཞིན་གནས་པའི་མདའ་གཞུ་ནི། ལུས་ཀྱི་བཤང་སྒོ་ཆང་བཟུང་། བརླ་གཉིས་
རྫིང་། པུས་མོ་གཉིས་མཆོག་མ། ངར་གཉིས་རྒྱུད། སུམ་མདོ་གྲུ་གསུམ་མེའི་མདའ་ཞེས་
བཤད་ཀྱང་། བསྒོམ་པའི་ཚེ་འདི་བཞིན་བྱས་ན་ཅུང་མི་འགྲིག་པར་སྣང་ངོ་། །ལམ་སྦྱང་བ་
སོགས་འདྲའོ། །གསུམ་པ་རྩའི་༣ རྣལ་འབྱོར་ནི། ལུས་གནད་ཙོག་པུ། སེམས་དང་རླུང་
གི་གནད་ནི། རླུང་ཕྱིར་འགྲོ་བའི་ཚེ་གསང་གནས་ཀྱི་གཡས་ངོས་ནས་ལྟེ་བ་སྙིང་ག་མགྲིན་
པའི་བར་དུ་གཡས་རོ་མ་མེའི་རང་བཞིན་དམར་པོ་གྲོ་སོག་འབྲིང་པོ་ཙམ་གསལ་གདབ།
རླུང་ནང་དུ་འཇུག་པའི་ཚེ་སྤྱི་བོའི་གཡོན་ནས་མགྲིན་པ། སྙིང་ག །ལྟེ་བ། གསང་གནས་ཀྱི་
བར་དུ་གཡོན་རྐྱང་མ་ཟླ་བ་ཆུའི་རང་བཞིན་དཀར་པོ་གྲོ་སོག་འབྲིང་པོ་ཙམ་གསལ་གདབ།
རླུང་གནས་པའི་ཚེ། དེ་གཉིས་ཀྱི་བར་དུ་དབུ་མ་ཆོས་བཞི་ལྡན་པདྨའི་སྣལ་མ་ལྟར་ཕྲ་སྟེ་རྟ་
རྔ་བརྒྱར་གཤགས་པ་ཙམ། ཆུ་ཤིང་གི་སྡོང་པོ་ལྟར་དྲང་སྟེ་ཡ་ཡོ་མེད་པ། རྒྱ་སྐྱེགས་ཀྱི་མེ་
ཏོག་ལྟར་དམར་ཏེ་དམར་ཞིང་སྣུམ་པ། ཏིལ་གྱི་མར་མེ་ལྟར་གསལ་ཏེ་དྭངས་ཤིང་འོད་
260



ལམ་གཏུམ་མོ་ཙཎྜལི་ཁམས་འདུས་པ་དང་པོའི་ཁྲིད།
གསལ་བའོ། །དེ་ལྟར་རླུང་འགྲོ་འོང་གནས་གསུམ་དང་བསྟུན། རྩ་གསུམ་སྤྱི་བོ་ནས་
གསང་གནས་ཀྱི་བར་དུ་གཤིབས་པ་དེ་ལ་སེམས་གཏད་པ་ནི་ལམ་སྦྱང་བ་ཡིན་ལ། ལྟ་བ་
བསྐྱང་བ་སོགས་གོང་བཞིན་ནོ། །་་
བཞི་པ་སྲུབ་ཤིང་༤གི་འཁོར་ལོ་ནི། ལུས་གནད་ཙོག་པུ། སེམས་གནད་ལུས་ཀྱི་
དབུས་ལྟེ་བ་ནས་སྤྱི་གཙུག་གི་བར་དུ་དབུ་མ་དམར་སྐྱ་མདའ་སྨྱུག་འབྲིང་པོ་ཙམ། གཡས་
གཡོན་དུ་རོ་རྐྱང་གཉིས་གོང་བཞིན། ལྟེ་བའི་ནང་རྩ་གསུམ་གྱི་འདུས་མདོར་མེའི་རང་
བཞིན་ཁྲག་གི་ཐིག་ལེ་སྲན་མ་འབྲིང་པོ་ཙམ་གསལ་གདབ། རླུང་གི་གནད་ཁ་སྦྱར་ཏེ།
དབུ་མ་སྲུབ་ཤིང་། རོ་རྐྱང་སྲུབ་ཐག །ཨ་ཤད་གསོར་མདེ་ལྟ་བུ་རྩ་གཉིས་ཀྱིས་དབུ་མ་
བཅེར་ཏེ་གསོར་བསྒྲིལ་བ་བཞིན་ཧྲིལ་ལི་ལི་བསྒྲིལ་བས་སྲུབ་གཏན་ཁྲག་གི་ཐིག་ལེ་
དམར་པོ་ཧར་ཧར་བཏང་བར་བསམ་པ་ནི་ལམ་སྦྱང་བའོ། །ལྟ་བ་བསྐྱང་བ་སོགས་འདྲ།
དེ་ནས་ཐིག་ལེའི་རྣལ་འབྱོར་བཞིའི་དང་པོ་སྙིང་གའི་ཉི་ཟླ་༥ཁ་སྦྱོར་ལ། ལུས་གནད་སྐྱིལ་
ཀྲུང་། སེམས་གནད་རང་གི་སྙིང་གའི་དབུས་སུ་འོག་ཏུ་ཟླ་བ་དང་། སྟེང་དུ་ཉི་མའི་དཀྱིལ་
འཁོར་སེན་མོ་ཙམ་མམ། སྲན་མ་ཕྱེད་བཀས་ཙམ་སྟེང་འོག་ཏུ་བརྩེགས་པའི་བར་དུ་ཐིག་
ལེ་ཁ་དོག་དཀར་དམར་སྲན་མ་ཙམ་མམ་ཡུངས་འབྲུ་ཙམ་རྣམ་པ་གསལ་བ། རང་བཞིན་
མཉེན་པ། ངོ་བོ་བདེ་སྟོང་སྟེ་ཆོས་གསུམ་ལྡན། དེ་ལ་ཡིད་གཏད་པས་ཐིག་ལེ་ལས་སིང་
ཟེར་བའི་སྒྲ་གཅིག་བྱུང་བས་རྐྱེན་བྱས་ཏེ། ཉི་མ་ལ་བུག་པ་རྟ་རྔ་ཤོང་པ་ཙམ་ཞིག་བྱུང་བར་
བསམས་ལ། རླུང་གི་གནད་འོག་རླུང་བསྐུམ། སྟེང་རླུང་ཁ་ནས་སྒྲ་མེད་དུ་བཀང་བས་ཉི་
མའི་བུ་གར་སོང་། ཐིག་ལེ་ལས་འོད་ཀྱི་སྐུད་པ་ཤིན་ཏུ་ཕྲ་བ་བྱུང་ནས་ཉི་ཟླ་ལ་རྒྱབ་མདུན་
དུ་དཀྲིས་ཕྱེད་བདུན་གྱི་བར་དུ་དཀྲིས་པར་བསམ། རླུང་མི་ཐུབ་ན་དལ་བུས་བཏང་བས་
འོད་ཀྱི་སྐུད་པ་རིམ་གྱིས་བསྡུས་ནས་ཐིག་ལེ་ལ་ཐིམ་པར་བསམ། དེ་ལྟར་ཡང་ཡང་
བསྒོམ་སྟེ། ཉི་ཟླ་ཐབས་ཤེས། ཐིག་ལེ་ཀུན་གཞི། དཀྲིས་དྲུག་འཇུག་ཤེས། དཀྲིས་ཕྱེད་
261



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཉོན་ཡིད་དེ། དེ་རྣམས་ལ་གནད་དུ་བསྣུན་པས་ཏིང་འཛིན་གསལ་བ་རབ་ཀྱི་མཐར་ཐུག་
པ་སྐྱེ། མངོན་ཤེས་མྱུར་དུ་འཆར། ལྟ་བ་བསྐྱང་བ་སོགས་འདྲ། །གཉིས་པ་ལྟེ་བའི་༦དཔའ་
བོ་འབའ་ཞིག་ནི། ལུས་གནད་སྐྱིལ་ཀྲུང་། སེམས་གནད། ལྟེ་བར་ཐིག་ལེ་དཀར་པོ་སྲན་
མ་ཙ་ན་ཀ་ཙམ། རྣམ་པ་གསལ་བ་སོགས་ཁྱད་ཆོས་སུམ་ལྡན་བསམ། རླུང་གནད་འོག་
རླུང་གློད། སྟེང་རླུང་ཁ་ནས་སྒྲ་མེད་དུ་བཀང་སྟེ་ཐིག་ལེ་ལ་ཐིམ་པར་བསམས་ནས། དེ་ལ་
སེམས་གཏད། ཡང་ཡང་བསྒོམས་པས་མི་རྟོག་པ་གཉིད་མཐུག་པོ་ལོག་པ་ཙམ་སྐྱེའོ། །
གཞན་འདྲ། གསུམ་པ་གསང་གནས་བདེ་༧བའི་ཐིག་ལེ་ནི། ལུས་གནད་ཙོག་པུ། སེམས་
གནད་ཐབས་ཀྱི་གསང་བ་ནོར་བུའི་ནང་དང་། ཤེས་རབ་ཀྱི་རྩ་མཛེས་པའི་སྤྱི་བོར་ཐིག་ལེ་
པདྨ་རཱ་གའི་མདོག་ལྟར་དམར་བ། རྣམ་པ་གསལ་བ་སོགས་ཁྱད་ཆོས་སུམ་ལྡན་སྲན་མ་ཙ་
ན་ཀའི་ཚད་ཙམ་བསམ། རླུང་གནད་སྟེང་རླུང་ཡན་བར་བཞག །འོག་རླུང་ཡང་ཡང་བསྐུམ་
ཞིང་ཐིག་ལེ་ལ་བསྟིམ། ལུས་བསྒྲིམས་ཏེ་བསྒོམས་པས་ནོར་བུ་འགས་པ་སྙམ་བྱེད་པའི་
བདེ་བ་འབྱུང་། དེ་ལུས་ཐམས་ཅད་ལ་ཁྱབ་པར་འདོད་ན། ལྟོ་བ་བསྐྱོད་པའི་ཙ་ལ་ན་བྱ།
ཐུར་སེལ་དྲག་ཤུལ་གྱིས་གློད་ན་ཐིག་ལེ་འཛག་པ་སྲིད་པས་དལ་གྱིས་གློད། གཞན་འདྲའོ། །
བཞི་པ་མཛོད་སྤུ་སྐྲ་རདཀར་ས་བོན་ནི་ལུས་གནད་སྐྱིལ་ཀྲུང་། སེམས་གནད་མཛོད་སྤུར་
ཧཾ་དཀར་འཁྱོག་པོ་དར་དཀར་གྱི་སྣལ་མ་ལྟ་བུ། ལྕེ་ཆུང་གི་རྩ་བར་བདུད་རྩིའི་ཡི་གེ་སུ་
དཀར་པོ་གཉིས་ཀ་མགོ་ཐུར་བསྟན། སྙིང་གར་སེམས་ཀྱི་རྟེན་ཧཱུཾ་སྔོན་པོ། དེ་གསུམ་རྩ་
དབུ་མས་ཟུང་སྦྲེལ་བར་བསམ། རླུང་གནད་སྲོག་རྩོལ་དང་བསྟུན་ཏེ། རླུང་སྦྱོར་ཕྱིར་རྒྱུའི་
ཚེ་ལྕེ་ཆུང་གི་རྒྱབ་ནས་སོང་སྟེ་ཧཱུྃ་ལ་ཕོག་པས་ཧཾ་བསྲོས་པ་བསམ། རླུང་ནང་འཇུག་གི་དུས་
ཧཾ་ལས་བདུད་རྩི་འོ་མའི་རྒྱུན་ནམ། མུ་ཏིག་གི་རྡོག་མ་ལྟར་འཛག་པའི་རིགས་གཉིས་གང་
རུང་སེམས་ཉམས་དང་སྦྱར་ལ། ལྕེ་ཆུང་གི་སོ་མེར་གྱིས་ཁེངས། དེ་ལས་ཀྱང་བདུད་རྩི་
རྒྱུན་མི་འཆད་པར་བབས་པས་སྙིང་གའི་ཧཱུྃ་ཚིམ་པར་བསམ་ཞིང་དེ་ལ་རིག་པ་གཏད།
262



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
ལྐོག་མས་ཨོལ་མདུད་མནན་ལ་ལྕེ་རྐན་ལ་སྦྱར། སྐབས་སུ་ལྕེ་རྩ་བསྒུལ། སོ་རྩ་གཞིབ།
མཆིལ་མ་མིད། དེ་ལྟར་མང་དུ་བསྒོམས་པས་ཐོག་མར་མཆིལ་མ་བསྐ་རུ་འགྲོ། དེ་ནས་ཞོ་
ཙམ། དེའང་མང་དུ་སོང་སྟེ་ཁ་ཟས་ལ་འདོད་ཆགས་དང་བྲལ། ལུས་ཟུངས་རྒྱས། ལུས་རྟ་
ལྟར་མགྱོགས། སྒྲ་དཀར་དང་གཉེར་མ་སྤོང་། ཤེས་པ་གསལ་ཞིང་དྭངས་བ་འབྱུང་ངོ༌། །
གཞན་འདྲ། འཁོར་ལོ་ལ་བརྟེན་པ་ལ་གསུམ་གྱི། གཅིག་ལ་༩བརྟེན་པ་རྣོ་བ་ལ། ལུས་
གནད་ཙོག་པུ། སེམས་གནད་བཤང་སྒོར་ལས་ཀྱི་རླུང་གཞུ་བདུངས་པ་ལྟ་བུ། སུམ་མདོར་
ཡེ་ཤེས་ཀྱི་མེ་གྲུ་གསུམ་ཡེ་ནས་གནས་པ་གསལ་གདབ། ལྟེ་བ་སྤྲུལ་པའི་འཁོར་ལོ་རྩ་
འདབ་དྲུག་ཅུ་རྩ་བཞི་པའི་དབུས་སུ་ནང་ལྟར་བཤད་པའི་བདག་མེད་མ་ཨོ་ཆ་ཕྲ་བ། ནང་
སྐོར་འདབ་མ་བརྒྱད་ལ་སྡེ་ཚན་བརྒྱད་ཀྱི་ཐོག་མ་ཨ་ཀ་ཙ་ཊ་ཏ་པ་ཡ་ཤ་བརྒྱད་ཁ་དོག་
དམར་པོ་གཡས་སྐོར། ཕྱི་སྐོར་འདབ་མ་དྲུག་ཅུ་རྩ་བཞི་ལ་ཡི་གེ་དགོད་པ་དང་བྲལ་བ།
རླུང་གནད་འོག་སྒོ་ཨ་ལོང་འབྱེད་འཛུམ་ལན་གསུམ་གྱིས་འཐེན་པས་སུམ་མདོའི་མེ་སྦར།
ལྟེ་བའི་ཨོཾ་ལ་ཕོག་པས་ཨོཾ་ལས་མེ་ཁ་དོག་དམར་བ། ངོ་བོ་ཚ་བ། རང་བཞིན་མཉེན་པ་སྟེ་
ཆོས་སུམ་ལྡན། སོར་གཅིག་ནས་བཞིའི་བར་རིམ་པ་བཞིན་རྣོ་བ། མྱུར་བ། འབར་བ་ལ་
སེམས་གཏད། རླུང་རིམ་གྱིས་ཁ་སྦྱར་ཏེ་དེས་ལྟེ་འོག་ཏུ་དྲོད་ཚ་ཧུར་གྱིས་མ་བྱུང་བར་དུ་
བསྒོམ། ལྟ་བ་བསྐྱང་བ་སོགས་འདྲ། འདི་ཉམས་སྐྱེ་བ་མྱུར་བས་རྣོ་བ་ཞེས་བཤད། གཉིས་
ལ་བརྟེན་པ་མྱུར་བ་དང་ཁྱད་པར་མི་སྣང་། དེས་ན་འཁོར་ལོ་གཅིག་ལ་བརྟེན་པ་དྲག་ཅེས་
པ་འདི་ལེགས་སམ་སྙམ། །
གཉིས་པ་འཁོར་ལོ་གཉིས་ལ་༡བརྟེན་པ་མྱུར་བ་ནི། ལུས་གནད་འདྲ། སེམས་
གནད་སྔར་གྱི་ལྟེ་བའི་འཁོར་ལོའི་སྟེང་དུ་སྙིང་ག་ཆོས་ཀྱི་འཁོར་ལོ་འདབ་བརྒྱད་ཀྱི་ལྟེ་
བར་ཧཱུཾ་སྔོ་སྐྱ་དངུལ་ཆུའི་མདོག་ལྟ་བུ་མགོ་ཐུར་བསྟན་འཛག་ལ་ཁད་པ། འདབ་བརྒྱད་ལ་
ཡི་གེ་དགོད་པ་དང་བྲལ་བ། ཧཱུྃ་དང་ཨ་གཉིས་དབུ་མ་ཤིན་ཏུ་ཆ་ཕྲ་བས་ཟུང་སྦྲེལ་བ་སྟེ།
-
--
-
--
263



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཧེ་རུ་ཀ་ཡབ་ཡུམ་ཞལ་སྦྱོར་དུ་བསམ། རླུང་གནད་ཨ་ལོང་འབྱེད་འཛུམ་གྱིས་རླང་མ་རྩེ་
སྤྲད། སུམ་མདོའི་མེ་སྦར། ཨོྃ་ལ་ཕོག་པས་ཨོཾ་ལས་མེ་ཆ་ཕྲ་བ་གློག་གི་ཟེར་མ་ལྟ་བུ་དབུ་
མའི་ནང་དུ་སོང་། ཧཱུྃ་ལ་རེག་པས་ཧཱུྃ་ལས་བྱང་ཆུབ་ཀྱི་ཆུ་རྒྱུན་ཆ་ཕྲ་བ་འཛག་པ་ཨོཾ་ལ་ཐིམ་
པས་ཨོཾ་དྲག་ཏུ་འབར་བའི་འབར་འཛག་དཀར་དམར་འདྲེས་པ་ལ་སེམས་གཏད། རླུང་ཁ་
སྦྱར་བསྒོམ་པ་ནི་ལམ་སྦྱང་བའི་རྣལ་འབྱོར་རོ། །ལྟ་བ་བསྐྱང་བ་སོགས་འདྲ། འདི་ཉམས་
སྐྱེ་བ་ཤིན་ཏུ་མྱུར་བས། དྲོད་ཀྱིས་བསྡུས་པའི་ལྟ་ཉམས་སྐྱེ་ཚུལ་ནི། གཡས་ནས་ས་རླུང་
སོགས་ལུགས་འབྱུང་རང་གནས་སུ་ཟིན་པའི་རྟགས་ལྔ་རིམ་བཞིན་དུ་བ། སྨིག་རྒྱུ། སྲིན་
བུ་མེ་ཁྱེར། མར་མེ་འབར་བ། ནམ་མཁའ་སྤྲིན་མེད་ལྟ་བུ། གཡོན་ནས་ནམ་མཁའི་རླུང་
སོགས་ལུགས་ལྡོག་རང་གནས་སུ་ཟིན་པའི་རྟགས་ཀྱི་རྟགས་ལྔ་གྲངས་བཞིན་དུ་མུན་ནག །
འཇའ་ཚོན། གློག །ཟླ་བའི་འོད་ཟེར། ཉི་མའི་འོད་ཟེར་ལྟ་བུ་རྣམས་མཐོང་སྣང་དང་རྨི་
ཉམས་ཅི་རིགས་པ་ལ་འོང་། རྟགས་འདི་རྣམས་རླུང་གཏུམ་མོ་སོགས་གཞན་ལའང་འབྱུང་
མོད། འདི་ཤིན་ཏུ་མྱུར་བས་ངེས་པར་འབྱུང་ངོ་ཞེས་ཤེས་པའི་ཕྱིར་འདིར་གསུང་ངོ༌། །
གསུམ་པ་འཁོར་ལོ་བཞི་ལ་༡༡བརྟེན་པ་བརྟན་པ་ནི། སྤྱིར་འཁོར་ལོའི་གནས་ཚུལ།
སྤྱི་བོར་གདུགས་ཕུབ་པ། མགྲིན་པར་སྦྲུལ་གཅུས་པ། སྙིང་གར་པདྨ་ཁ་བྱེ་བ། ལྟེ་བར་
ཐག་བརྒྱངས་པ། གསང་གནས་ན་ཝ་གཤོར་ལྟ་བུར་གནས་ཀྱང་། ལམ་དུ་བྱེད་པའི་ཚེ།
ལྟེ་མགྲིན་གཉིས་པདྨ་ཁ་གྱེན་དུ་བྱེ་བ་ལྟ་བུ་དང༌། སྙིང་སྤྱི་གཉིས་གདུགས་ཕུབ་པ་ལྟར་
བསམ་མོ། །ཉམས་སུ་བླང་ཚུལ། ལུས་གནད་ཙོག་པུའམ་སྐྱིལ་ཀྲུང་། སེམས་གནད་ལས་
བྱེད་པའི་འཁོར་ལོ་སྔར་བཞིན། ལྟེ་འཁོར་རྩ་འདབ་དྲུག་ཅུ་རྩ་བཞིའི་དབུས་སུ་ཨོ། ནང་
སྐོར་འདབ་མ་བརྒྱད་ལ་མདུན་ནས་གཡས་སྐོར་གྱིས་ཨ་ཀ་ཙ་ཊ་ཏ་པ་ཡ་ཤ་བརྒྱད། ཕྱི་
སྐོར་འདབ་མ་དྲུག་ཅུ་རྩ་བཞི་ལ་མདུན་ནས་གཡོན་སྐོར་གྱིས་ཨཱ་ལི་བཅུ་དྲུག་ཕྲག་གཉིས།
གཡས་སྐོར་གྱིས་ཧཀྵ་གཉིས་སྤངས་པའི་ཀཱ་ལི་ཕྲག་གཅིག་རྣམས་ཁ་དོག་དམར་པོ་མགོ་
264



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
གྱེན་ལ་བལྟ་བ། སྙིང་ག་འདབ་བརྒྱད་ཀྱི་དབུས་སུ་ཧཱུྃ། ཕྱོགས་བཞིར་མདུན་ནས་
བརྩམས་བློ་ཨཱ་ཛཱི་ ཁཾ་གཡས་སྐོར། མཚམས་གཡོན་ཟུར་ནས་བརྩམས་ལཾ་མཱ་པཱི་ཏཱ་བཞི་
གཡས་སྐོརཾ། ཧ་ཀྵ་གཉིས་ཨཱ་ལིའི་གྲལ་ལ་མེད་ཀྱང་སྟེང་འོག་གཉིས་སུ་བསྒོམས་པས་
ཚང་གསུང་། སྙིང་གའི་ཡིག་འབྲུ་སྔོ་ནག་མགོ་ཐུར་བསྟན། མགྲིན་པ་རྩ་འདབ་བཅུ་དྲུག་
པའི་དབུས་སུ་ཨོཾ། འདབ་མ་རྣམས་ལ་ཨཱ་ལི་བཅུ་དྲུག་གཡོན་སྐོར། ཡིག་འབྲུ་རྣམས་ཁ་
དོག་དམར་པོ་མགོ་གྱེན་ལ་བལྟ་བ། བདེ་ཆེན་འཁོར་ལོའི་རྩ་འདབ་སོ་གཉིས་པའི་དབུས་
སུ་ཧཾ། འདབ་མ་རྣམས་ལ་མདུན་ནས་གཡོན་སྐོར་གྱིས་ཨཱ་ལི་བཅུ་དྲུག །གཡས་སྐོར་གྱིས་
ཀ་ནས་ཏ་རྣལ་མའི་བར་ཀཱ་ལི་བཅུ་དྲུག །ཡིག་འབྲུ་ཐམས་ཅད་ཁ་དོག་དཀར་པོ་ཐུར་ལ་
བལྟ་བ། གཡས་རོ་མ་དམར་པོ་ཁ་གྱེན་ལ་བལྟ་བ། གཡོན་རྐྱང་མ་དཀར་པོ་ཁ་ཐུར་ལ་
བལྟ་བ། དབུས་ཀུན་འདར་མ་དཀར་ལ་དམར་བའི་མདངས་ཆགས་པ་ཁྱད་ཆོས་བཞི་
ལྡན་ཏེ། རྩ་གསུམ་པོ་སྤྱི་བོ་ནས་ལྟེ་བའི་བར་དུ་སྲོག་ཤིང་གི་ཚུལ་དུ་གནས་པར་བསམས་
ལ་ཞག་གྲངས་ཅི་རིགས་པར་གསལ་གདབ། དེ་ནས་ཨ་ལོང་འབྱེད་འཛུམ་གྱིས་མེ་མ་དང་
གཉིད་མ་གཉིས་རྩེ་སྤྲད། བཤང་སྒོའི་རླུང་གཡོས། སུམ་མདོའི་མེ་སྦར། ལྟེ་བའི་ཨོཾ་ལ་
བསྣུན་པས་ཨ་མེར་འབར་ཏེ། མེ་ལྕེ་ཕྲ་མོ་གློག་གི་ཟེར་མ་ལྟ་བུ་གཡས་རོ་མ་ནས་སོང་།
སྙིང་གའི་ཡིག་འབྲུ་ཞེན་ཐོགས་མེད་པར་བཅོམ། ཡང་རོ་མ་ནས་སོང་། མགྲིན་པའི་ཡིག་
འབྲུ་བཅོམ། ཡང་རོ་མ་ནས་སོང་། སྤྱི་བོའི་ཧཾ་ལ་རེག་པས་ཧོ་ཞུ་བའི་བྱང་ཆུབ་ཀྱི་སེམས་
གཡོན་རྐྱང་མ་ནས་བབས། མགྲིན་པའི་ཡིག་འབྲུ་གསོས་བཏབ་ཅིང་རྒྱས་པར་བྱས། ཡང་
རྐྱང་མ་ནས་སོང་། སྙིང་གའི་ཡིག་འབྲུ་གསོས་བཏབ་ཅིང་རྒྱས་པར་བྱས། ཡང་རྐྱང་མ་
ནས་སོང་། ལྟེ་བའི་ཨོཾ་ལ་ཕོག་པས་ༀ་ཆེར་ཁྲོས་ཏེ་འབར་བས་དབུ་མ་ཅུང་ཟད་ཁ་བྱེ་སྟེ།
མེ་ལྕེ་ཆ་ཕྲ་བ་དབུ་མའི་ནང་ནས་ཡར་སོང་སྟེ་སྙིང་མགྲིན་གྱི་ཧཱུྃ་དང་ཨོ་གཉིས་ཞེན་ཐོགས་
མེད་པར་བཅོམ། སྤྱི་བོའི་ཧཾ་ལ་རེག་པས་ཧཱུྃ་ལས་བདུད་རྩིའི་ཆུ་རྒྱུན་ཆ་ཕྲ་བ་དབུ་མ་ཉིད་
I
265



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ནས་མར་བབས་ཏེ་མེ་དེ་རིམ་གྱིས་བདས་ནས་མགྲིན་པར་འབར་འཛག་ལ་སེམས་གཏད།
ཡང་རིམ་གྱིས་བདས་ནས་སྙིང་གར་འབར་འཛག་ལ་སེམས་གཏད། ཡང་རིམ་གྱིས་བདས་
ནས་ལྟེ་བའི་སྟེང་སོར་བཞི་ཙམ་གྱི་གནས་སུ་འབར་འཛག་ལ་སེམས་གཏད། འབར་བ་
དྲག་ན་ཡར་དེད། འཛག་པ་དྲག་ན་མར་དེད། དཀར་དམར་འབར་འཛག་སྐྲ་ཤད་འཛིངས་
པ་ལྟ་བུ་ལ་སེམས་གཏད་དེ་རླུང་ཁ་སྦྱར་བསྒོམས་པས་ལམ་སྦྱང་། ལྟ་བ་བསྐྱང་བ་སོགས་
འདྲའོ། །མན་ངག་གི་གནད་ལ་བརྟེན་པ་མྱུར་བ་ལ་བདུན་ཏེ། མེ༡༢་དམར་སྐྱ། མེ་འབར་བ།
ཐིག་ལེའི་འཐབ་མོ། མེའི་འཁོར་ལོ། མེ་དྲག་ཏུ་འབར་བ། མེ་ཆེར་འབར་བ། ཐམས་ཅད་
མེར་འབར་བའོ། །
དང་པོ་སྔོན་འགྲོ་གཞན་སྔར་བཞིན་ལ། ལུས་གནད་ཙོག་པུ། ཐབ་འགལ་ཕྱག་རྒྱ་
བཅོ་བརྒྱད། ཙོག་པུ་སྒོམ་ཐག་བཅུག །ལོང་བུ་གཉིས་བསྣོལ། ལག་པ་གཉིས་ཀྱང་
བསྣོལ་ཏེ་དཔུང་པ་ལ་འཁྱུད་པ་དུས་མགོའི་སྟེང་དུ་བཀལ་བས་གྲུ་གསུམ་དྲུག་འབྱུང་སྟེ་ཕྱི་
དབྱིབས་ཀྱི་ཐབ་འགལ་དྲུག །དེ་བཞིན་དུ་རྩ་ཡི་གེ་དང་ཁམས་བདུད་རྩི་ལའང་དྲུག་དྲུག་
སྟེ་བཅོ་བརྒྱད་དོ། །སེམས་གནད་ལུས་ཕུ་མ་ཕུས་བཏབ་པ་ལྟ་བུ་སྟོང་སང་ངེ་བའི་ནང་དུ་
གང་ནས་བྱུང་ཆ་མེད་པའི་མེ་དམར་སྐྱ་ཚ་ཞིང་རྩུབ་པས་གང་བ་ལ་ཡིད་གཏད། རླུང་གནད་
ཁ་སྦྱར་བུམ་ཅན། སེ་གོལ་གཏོག་པའི་གྲངས་ཅི་འགྲོ་ཡིད་ཀྱིས་བགྲང་། མི་ཐུབ་ན་དལ་
བུས་གཏང་བའི་རླུང་སྦྱོར་གཅིག་སྟེ། གཡས་སུ་དེ་ལྟ་བུ་གྲངས་ཅན་གྱི་རྡེའུ་བཅུ་གཉིས།
གྲངས་མི་འཛིན་ཙ་ན་དམིགས་པ་མེ་ལ་གཏད་ཅིང་གཡོན་དུ་གྲངས་མེད་ཀྱི་རྡེའུ་བཅུ་
གཉིས་ཏེ། ཁ་སྦྱོར་གྲངས་མེད་བཅུ་གཉིས་ཡིན། གྲངས་ཅན་རྩོལ་བ་སྟེ་ཚར་བཅད་པ།
གྲངས་མེད་གློད་པ་སྟེ་ཕན་འདོགས་པ། དེ་ལྟར་ཁ་སྦྱོར་གྲངས་ཅན་བཅུ་གཉིས་གྲངས་
མེད་བཅུ་གཉིས་ཏེ་ཉེར་བཞི་པོ་བར་མ་ཆད་པར་ཐུན་རེ་ལ་བྱེད་པའོ། །འགའ་ཞིག་ལས་
གྲངས་ཅན་གྲངས་མེད་ཉེར་བཞི་རེ་སྟེ་ཐུན་རེར་ཁ་སྦྱོར་ཞེ་བརྒྱད་རེ་ཟེར་བའང་སྣང་།
266



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
ཕྱག་ལེན་ལ་སྔ་མ་ལྟར་མཛད་དོ། །ལྟ་བ་བསྐྱང་། དྲོད་ཉམས་བྱུང་རྒྱལ་དུ་ལ་དོར། ཐུན་
གྲངས་ཡོད་དེ། ཐུན་བཞི། ཐུན་ཚད་ཡོད་དེ། ཐུན་རེ་ལ་ཁ་སྦྱོར་ཉེར་བཞི། ཡིད་འཇུག་
ཡུལ་མི་བརྟག །ཁམས་ཀྱི་ཚོད་མི་གཟུང་སྟེ། སྤྲོ་མི་སྤྲོ་ཁམས་བཟང་ངན་ཇི་ལྟར་ཡང་ཐུན་
བཞི་དང་རླུང་ཉེར་བཞི་རེ་ཆག་ཏུ་མི་རུང་བའོ། །ཟས་དང་སྤྱོད་ལམ་གྱི་ལྕག་གིས་བསྐུལ་བ་
སྔར་བཞིན་ཏེ། གནད་འདི་དག་འོག་མ་དྲུག་ལའང་ཤེས་པར་བྱའོ། །གཉིས་པ་མེ་༡༣
འབར་བ་ནི། གཞན་སྔར་དང་འདྲ་བ་ལ། རྐང་མཐིལ་གཉིས་སུ་རཾ་དམར་ནག་རེ་རེ་
བསམ། སོར་མོ་རྣམས་བསྒུལ་བས་རྐང་མཐིལ་གྱི་རླུང་གཡོས། རོ་མེར་འབར། ལོང་བུའི་
རྩ་གཉིས་དང་བརླའི་རྩ་བོ་ཆེ་གཉིས་ནས་བརྒྱུད་དེ། སུམ་མདོར་འཛོམ་པའི་མེ་རྣོ་བ་སྟེ་རྒྱ་
ཁབ་ཀྱི་རྩེ་ལྟ་བུ། མྱུར་བ་སྟེ་མར་མེ་རླུང་གིས་བསྐྱོད་པ་ལྟ་བུ། དྲག་པ་སྟེ་རེག་བྱ་ཤིན་ཏུ་ཚ་བ།
རྩུབ་པ་སྟེ་མེ་སྟག་འཕྲོ་བའི་ཆོས་བཞི་ལྡན་ལ་དམིགས་པ་གཏད། རླུང་ཁ་སྦྱོར་གྲངས་ཅན་
གྲངས་མེད་སོགས་གོང་བཞིན། གསུམ་པ་ཐིག་ལེའི་འཐབ༡༤ ་མོ་ནི། སྔ་མའི་དམིགས་པ་
བཞིན་བྱས། མེའི་རྩེ་མོར་ཐིག་ལེ་དཀར་པོ་སྲན་མ་ཙམ་ཞིག་དང་། དེའི་སྟེང་སོར་བཞི་
ཙམ་དུ་ཐིག་ལེ་དམར་པོ་རིལ་མ་ཙམ་བསམས་ཏེ་རླུང་ཁ་སྦྱར་བས། མེ་རླུང་གི་ཤུགས་ཀྱིས་
ཐིག་ལེ་དཀར་དམར་ཡང་ཡང་འཐབ་པའི་མཚམས་ནས་མེ་སྟག་ཕྲོམ་ཕྲོམ་འཕྲོས་པས་
ལུས་ཐམས་ཅད་གང་སྟེ་དྲོད་ཚ་ཆིལ་ལེ་བ་ལ་སེམས་གཏད་དོ། །བཞི་བ་མེའི་༡༥འཁོར་
ལོ་ནི། སེམས་གནད་སྔ་མ་ལས། ཐིག་ལེའི་འཐབ་མོ་བཏང་སྙོམས་སུ་གཞག །མེའི་སྟེང་
དུ་ཐིག་ལེ་དཀར་དམར་བརྩེགས་པ་སྲོག་ཤིང་ལྟ་བུ་སྟེ་ནང་སྲོག་ཤིང་གི་གནད། དེའི་སྟེང་
དུ་མེའི་འཁོར་ལོ་རྩིབས་བཞི་པའམ་བརྒྱད་པ་གཡས་གཡོན་གང་བདེར་འཁོར་བ་འཁོར་
ལོའི་གནད། རྩིབས་རེ་རེ་ལ་ཨཱ་ལི་རིང་ཐུང་གཉིས་གཉིས་མེའི་སྲད་བུས་སྦྲེལ་ནས་འཁོར་
བ་ཕྱི་ཡིག་འབྲུའི་གནད་དེ། གནད་སུམ་ལྡན་གྱི་འཁོར་ལོ་ལུས་ལ་མ་རེག་པར་འཁོར་བས་
ནང་ཐམས་ཅད་མེ་སྟག་ཕྲ་བས་གང་བར་བསམས་ཏེ་རླུང་གནད་ཁ་སྦྱར། གཞན་འདྲའོ། །
267



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ལྔ་པ་མེ་དྲག་ཏུ་འབར༡༦་བ་ནི། མེའི་འཁོར་ལོའི་སྟེང་དུ་མེ་ཁ་དོག་དམར་ནག །ངོ་བོ་
ཚ་བ། རང་བཞིན་མཉེན་པ་སྟེ་མེ་རླུང་གི་ཡོན་ཏན་ལྡེམ་མེ་བ་སྟེ་ཁྱད་ཆོས་སུམ་ལྡན་མེ་
སྟག་འཕྲོ་བ་དང་བཅས་པ། སྤྱི་བོའི་ཡ་ཐོད་ལ་མ་ཐུག་ཙམ་དུ་འབར་བར་བསམ། དྲུག་པ་
མེ་ཆེར་འབར༡༧་བ་ནི། མེ་དེ་ཐུར་དུ་ལོག་ནས་ལུས་ཕྱི་ནང་ཐམས་ཅད་མེར་འབར་བར་
བསམ་མོ། །བདུན་པ་ཐམས་ཅད་མེར་འབར་༡༨ བ་ནི། མེ་དེ་ཇེ་ཆེར་སོང་ནས་སྣང་བའི་
དངོས་པོ་ཐམས་ཅད་གཏུམ་མོའི་མེ་ཆོས་སུམ་ལྡན་དུ་ཧུར་གྱིས་འབར་བར་བསམ། རླུང་
གནད། ལྟ་བ་བསྐྱང་བ་སོགས་འདྲའོ། །དེ་ལྟར་གཏུམ་མོ་བཅོ་བརྒྱད་པོ་དེའང་། རྩ་དང་ཡི་
གེ་ཙམ་ལ་དམིགས་པ་སྟུག་པོ་ཙཎྜ་ལཱིའམ་མཉེན་ལྕུག་ཙཎྜ་ལཱི། ཐིག་ལེ་ལ་དམིགས་པ་
གང་བ་ཙཎྜ་ལཱི། མེ་འབར་བ་ཙམ་ལ་དམིགས་པ་གཅེར་བུ་ཙཎྜ་ལཱི། འབར་འཛག་ལ་
དམིགས་པ་ཁྱད་པར་གྱི་ཙཎྜ་ལཱི་དང་བཞིར་འདུ་བས། མར་མེ་གསོ་བ། ཚངས་པའི་ཐོག །
འཁོར་ལོ་གཉིས་ལ་བརྟེན་པ། བཞི་ལ་བརྟེན་པ་སྟེ་བཞི། ཁྱད་པར་གྱི་ཙཎྜ་ལཱི། རྩ འི་རྣལ་
འབྱོར་དང་སྲུབ་ཤིང་གི་འཁོར་ལོ་གཉིས་སྡུག་པོ་ཙཎྜ་ལཱི། ཐིག་ལེའི་རྣལ་འབྱོར་བཞི་གང་
བ་ཙཎྜ་ལཱི། གཞན་བདུན་གཅེར་བུ་ཙཎྜ་ལཱི་ཞེས་བྱའོ། །འདིར་ཇོ་ལྕགས་མར། དེ་ནས་རླུང་
གི་སྦྱོར་བ་བདུན་བསྒོམ། ཁ་སྦྱོར་དུ་སླེབ་པ་དང་གཏུམ་མོའི་དམིགས་པ་བཅོ་བརྒྱད་སྤེལ་
ཞིང་བསྒོམ། འདི་རྣམས་ཀྱི་སྐབས་སུ་བོགས་འབྱིན་རྣམ་པ་བརྒྱད་ཀྱིས་བོགས་དབྱུང་བ་
དང༌། གདམས་ངག་དྲུག་གི་གནད་ཀྱང་འདི་དག་གི་སྐབས་སུ་དགོས་པ་ཡིན་ནོ། །དེ་ལྟར་
གཏུམ་མོའི་མན་ངག་གིས་ལམ་སྦྱང་ཞིང་ལྟ་བ་རང་བྱུང་གི་ཡེ་ཤེས་རྙེད་རྙེད་བསྒོམ། འདིས་
ཁམས་འདུས་པ་དང་པོར་འགྲོ་སྟེ། སྲུང་བ་སུམ་ཅུ་དང་གེགས་སེལ་རྣམས་ཀྱང་ལྷུས་ཆེ་
བར་འདི་དག་གི་སྐབས་སུ་དགོས་པ་ཡིན་ནོ། །ཞེས་བཤད་པ་ལྟར། རླུང་སྦྱོར། གཏུམ་མོ།
འཁྲུལ་འཁོར། སྲུང་བ་སུམ་ཅུ། བོགས་འབྱིན་བརྒྱད། གདམས་ངག་དྲུག །གེགས་སེལ་
གྱི་རིམ་པ་རྣམས་གླེགས་བམ་རྣམ་གཉིས་ན་བཞུགས་པ་བཞིན་བླ་མ་དམ་པའི་མན་ངག་
268



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། །
གིས་བརྒྱན་ཏེ་སྐབས་དང་སྦྱར་ནས་ཕྱག་ལེན་ལ་ཐེམས་པར་མཛད་དོ། །ཁྲིད་དེའི་སྙིང་པོ་
བསྡུས་པ་ནི། ཁ་སྦྱོར་རླུང་གི་ཆོ་ག་རབ་བཅིངས་ནས། །གང་བ་སྟུག་པོ་གཅེར་བུ་ཙཎྜ་ལཱི། །
ཁྱད་པར་ཙཎྜ་ལཱི་སོགས་གཏུམ་མོའི་མེས། །བདེ་དྲོད་ཡེ་ཤེས་འབར་བར་བྱིན་གྱིས་རློབས། །
ཅེས་སོ།། །། །
༈ རྩ་བའི་གཉིས་པ་༼༢༽ལྟ་བ་ཉམས་སུ་མྱོང་ཚུལ་དང་དེ་ལ་ཡེ་ཤེས་ཕྱག་རྒྱ་ཆེན་པོ་
ངོ་སྤྲོད་པའི་ཁྲིད་ནི། སྔོན་འགྲོ་བསྒོམ་པ་གསུམ་སོགས་ལ། གསོལ་གདབ་ཀྱི་ཚེ། རང་
ལུས་གཏུམ་མོའི་མེ་ལྕེ་འབར་བ་ལས། །སྙིགས་མའི་ཁམས་བསྲེགས་གཟུང་འཛིན་འཁྲུལ་
པ་དྭངས། །ཆོས་ཉིད་མངོན་གསལ་རང་བྱུང་ཡེ་ཤེས་ཀྱི། །ཕྱག་ཆེན་སྙིང་ལ་འཆར་བར་
བྱིན་གྱིས་རློབས། །ཞེས་གསོལ་བ་སྙིང་ནས་གདབ། དེའང་ལམ་དེ་བསྒོམས་པས་ལྟ་བ་
རང་བྱུང་གི་ཡེ་ཤེས་བཞི་འཆར་ཏེ། སྙིང་གའི་རིགས་ལྔའི་ཡི་གེའམ། བྷ་གའི་ཡི་གེ་ལྔར་
བདུད་རྩི་ལྔའི་སྙིགས་མ་འདུས་པ་ལས། ཕྱི་རོལ་གྱི་རྐྱེན་ལ་མ་ལྟོས་པར་ནང་རྩ་ཡིག་གི་
བྱེད་པས་འདོད་ཆགས་ཞེ་སྡང་སོགས་རང་ཤུགས་ཀྱིས་སྐྱེ་བ་ནི་ཉོན་མོངས་༡རང་བྱུང་གི་
ཏིང་ངེ་འཛིན། ཡང་རོ་རྐྱང་གི་མས་སྣར་རླུང་སེམས་འདུས་པས་རླུང་སྤུ་གྲི་སྟོབས་སུ་གྱུར་
པ་ལས། རྣམ་རྟོག་རགས་པ་ཅི་རྟོལ་དུ་སྐྱེས་ནས་སེམས་མི་གནས་པ་ནི་ནང་གི་རྟེན་འབྲེལ་
ལས་ཤར་བས་རྣམ་རྟོག་༢ རང་བྱུང་གི་ཏིང་ངེ་འཛིན་དང་། ཡང་རྡོ་རྗེའི་ལུས་ལ་འཕྲེད་དུ་
གནས་པའམ། དབུ་མའི་མས་སྣ་དང་། རྐྱང་མའི་མས་སྣར་གནས་པའི་རྩ་ཁང་སྟོང་ལྟ་བུ་
གཞིར་གནས་ཀྱི་རླུང་སེམས་འགྲོ་འོང་ཆེར་མེད་པ་དེར་བསྒོམས་སྟོབས་ཀྱིས་རླུང་སེམས་
འདུས་པས། རིག་པ་བྱིང་ཞིང་རྨུགས་པར་འབྱུང་བ་ནི་སྣེལ་ཞི་རང་བྱུང་༣ གི་ཏིང་ངེ་འཛིན།
ཡང་ཟུང་འཇུག་གི་ཧཱུྃ་དང་། རིགས་ལྔའི་ཡི་གེ་སོགས་སུ་རླུང་སེམས་ཀྱི་དྭངས་མའི་དྭངས་
མ་འདུས་པས། རིག་པ་གཟུང་འཛིན་གྱི་རྙོག་མ་དྭངས་པས་གསལ་ཞིང་། ལུས་ཤིང་བལ་
ལྟར་འཇམ་པས་ཡང་བ་ནི་གསལ་ཞིང་ཡང་ལ་༤ རང་བྱུང་གི་ཏིང་ངེ་འཛིན་ཞེས་བྱའོ། །དེ་
269



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དག་ལས་དང་པོ་གསུམ་ནི་བྱིང་རྒོད་ཀྱིས་བསྡུས་པས་ཉམས་སྐྱོན་ཅན་ཡིན་ཞིང་། ཕྱག་
ཆེན་དུ་ངོ་སྤྲོད་པར་མི་བྱ་སྟེ། དེས་མཚོན་བྱ་དོན་གྱི་ཡེ་ཤེས་འདྲེན་མི་ནུས་པས་སོ། །དེས་ན་
བཞི་པ་དེ་མཚོན་བྱེད་དཔེའི་ཡེ་ཤེས་ཕྱག་རྒྱ་ཆེན་པོ་ཡིན་ནོ། །ཞེས་ངོ་སྤྲད་ནས། མཉམ་
གཞག་ཏུ་གཟུང་འཛིན་འཁྲུལ་བས་དག་པའི་ལྟ་བ་དེ་ཡེངས་མེད་དུ་བསྐྱང་ཞིང་། རྗེས་ཐོབ་
ཏུའང་གཉིས་སྣང་ཅི་ཤར་ཡང་ལྟ་བ་དེའི་རྩིས་ཟིན་པར་བྱས་ལ། ཆགས་སྡང་སོགས་
འཁྲུལ་པ་རང་རྒྱུད་པར་མ་ཤོར་བར་དྲན་པའི་ལྕགས་ཀྱུ་སྙིང་ལ་གདབ་པར་བྱའོ། །དེ་ནི་རྗེ་
བཙུན་གྱིས། མཚོན་བྱེད་དཔེ་ཡི་ཡེ་ཤེས་ངོ་སྤྲོད་བྱ། །ཞེས་གདམས་པའི་སྙིང་པོ་ཡིན་ནོ། །
དེས་ན་ཉམས་སྐྱོན་ཅན་སྐྱོན་མེད་ཅི་ཤར་ཡང་སྙིང་མི་དགའ་བའམ། ཧ་ཅང་དགའ་ཆེས་
པའི་རེ་དོགས་མི་བྱ་བར་ནང་རྡོ་རྗེ་ལུས་ཀྱི་རྟེན་འབྲེལ་ལས་བྱུང་བའི་ཉམས་མྱོང་དུ་ཤེས་
པར་བྱེད་པ་ནི་གདམས་ངག་གི་སརྒ་མ་ལོག་པ་ཞེས་བྱ་བའི་གནད་ཡིན་ལ། དེ་དག་ཀྱང་
བྱུང་རྒྱལ་དུ་བསྐྱངས་པ་ཙམ་གྱིས་མི་ཆོག་གི །དེ་གཉིས་གང་ལའང་སེམས་ཀྱི་དྭངས་
སྙིགས་ཕྱེ་སྟེ་ལྟ་བ་འཁོར་འདས་དབྱེར་མེད་དང་བསྲེས། རྙོག་བྲལ་གྱི་ཟུང་འཇུག་ཆོས་
དབྱིངས་རང་བཞིན་འོད་གསལ་ལ་མཉམ་པར་འཇོག་པ་ནི་སྐྱོན་མེད་མ་སྐྱེས་པ་སྐྱེད་པར་
བྱེད་པ་དང༌། སྐྱེས་པ་བོགས་དབྱུང་བ་དང་། སྐྱོན་ཅན་སྐྱོན་མེད་དུ་བསྒྱུར་བའི་གནད་དོ། །
ཉམས་མྱོང་སྐྱེས་ནས་ལྟ་བ་དག་དང་བསྲེ། །ཞེས་པའི་སྙིང་པོའོ། །དོན་དེ་དག་ཀྱང་ས་པཎྜི་
ཏས། གཏུམ་མོ་སྒོམ་པ་ཕལ་ཆེར་ཡང་། །ནང་གི་རྟེན་འབྲེལ་མི་ཤེས་པར། །དྲོད་ཙམ་ལ་ནི་
དམིགས་པར་གོ །ཡེ་ཤེས་ཅུང་ཟད་སྐྱེས་ན་ཡང་། །དེ་དག་ཉོན་མོངས་རྣམ་རྟོག་དང་། །
འབྱེད་པའི་ཐབས་ལ་མི་མཁས་པས། །རྫོགས་པའི་སངས་རྒྱས་ལམ་མི་འགྱུར། །ཞེས་དང་།
དེའི་རང་མཆན་ལས། ཞིང་དང་ཡུར་མ་འདྲེས་ནས་སྐྱེ་བ་ལྟར། ཉོན་མོངས་རྣམ་རྟོག་དང་
ཡེ་ཤེས་འདྲེས་ནས་སྐྱེ་བས་དེ་ཤན་འབྱེད་པ་ལ་ལམ་འབྲས་ལྟ་བུའི་གདམས་ངག་དགོས་
ཞེས་བཤད་པའི་གནད་ཀྱང་འདི་ཉིད་དེ། ཉོན་མོངས་རང་བྱུང་སོགས་ལ་ཏིང་འཛིན་དང་།
270



ལམ་གཏུམ་མོ་ཙཎྜལི་ཁམས་འདུས་པ་དང་པོའི་ཁྲིད།
ཉོན་མོངས་ཀྱི་ཆ་འདྲེས་ནས་ཡོད་པ་འབྱེད་མ་ཤེས་ན། ཉོན་མོངས་པ་ཞེ་སྡང་ཆགས་
སོགས་རང་རྒྱུད་པར་ཤོར་ནས་བར་ཆད་འཇུག །འབྱེད་ཤེས་ན་ཞིང་གི་ཡུར་མ་སེལ་བ་
ལྟར་བོགས་གོང་འཕེལ་དུ་འགྱུར་རོ། །གནད་ཇི་ལྟར་སྙམ་ན། ཞེ་སྡང་རང་བྱུང་ལྟ་བུ་དེ་ཕྱི་
ཡུལ་རྐྱེན་ལས་མ་ཡིན་པར་བསྒོམས་སྟོབས་ཀྱིས་རང་བྱུང་དུ་སེམས་གནས་པའི་ཆ་ནས་
ཏིང་འཛིན་ཡིན་ཀྱང་། ཞེ་སྡང་གི་རྣམ་པར་ལངས་པའི་ཆ་ནས་ཐ་མལ་པའི་ཞེ་སྡང་ཅི་འདྲ་
བར་གྱུར་པའི་ཚེ། ཞེ་སྡང་གི་རྣམ་པ་ཅན་འཁྲུལ་སྣང་དེ་ཁོ་རང་གི་ཏིང་འཛིན་གནས་ཆ་
སལ་ལེ་བ་དེའི་ངང་དུ་བསྟིམས་ནས་མཉམ་པར་ཞོག་ཅིག །དེ་ལྟར་བཞག་པས་མཐར་
གཉིས་སྣང་འཁྲུལ་བའི་ཆ་དྭངས་པའི་སེམས་རང་བཞིན་འོད་གསལ་གནས་ལུགས་དེར་
སེམས་ཁྲོལ་གནས་པ་ཞིག་འོང་སྟེ། དེ་ནི་བོགས་ཐོན་པ་ཡིན་པས་དེའི་རྒྱུན་བསྐྱང་
འཚལ་ལོ། །ཁྲིད་དེའི་སྙིང་པོ་བསྡུས་པ་ནི། རླུང་དང་གཏུམ་མོ་ལམ་གྱི་རྟེན་འབྲེལ་
འགྲིགས། །ཉོན་མོངས་རྣམ་རྟོག་སྣེལ་ཞི་གསལ་ཞིང་ཡང་། །སྐྱོན་ཡོན་ཕྱེད་ནས་རང་བྱུང་
ཡེ་ཤེས་ཆེར། །ཕྱག་ཆེན་རང་ངོ་འཕྲོད་པར་བྱིན་གྱིས་རློབས། །ཞེས་སོ།། །།
༈ རྩ་བའི་གསུམ་པ་ལྟ་བ་དེ་སྤྱོད་པ་༼༣༽གསུམ་གྱིས་བོགས་དབྱུང་བ་ལ་གཉིས།
རྒྱུད་མན་ངག་སྤྱི་དང་ཐུན་མོང་བའི་སྤྱོད་པ་གསུམ་དང༌། གསུང་ངག་ཐུན་མོང་མིན་པའི་
སྤྱོད་པ་གསུམ་མོ། །དང་པོ་ནི། དེ་ལྟ་བུའི་ཉམས་སྐྱེས་པའི་རྣལ་འབྱོར་པ་དེས་རང་གི་ཁྱིམ་
མམ། དུར་ཁྲོད་སོགས་དབེན་པའི་གནས་སུ་སྔོན་འགྲོ་བསྒོམ་པ་གསུམ་སོགས་དང་། ཁྱད་
པར། ཚེ་འདིའི་རྣམ་གཡེང་སྤུན་པ་ལྟར་མཐོང་ནས། །ཟབ་གསལ་ལྟ་བའི་རང་ཞལ་བསྟན་
པའི་མོད། །ཉམས་དང་རྟོགས་པའི་ཆུ་ཀླུང་ཀུན་འདུ་བའི། །གཉན་ས་རི་ཁྲོད་ཟིན་པར་
བྱིན་གྱིས་རློབས། །ཞེས་གསོལ་བ་གདབ། དེ་ནས་སྔར་ཉམས་རྟོགས་འོད་གསལ་ཅི་ཤར་
བའམ། མ་ཤར་ཡང་སྣང་བ་ཐམས་ཅད་འཁོར་འདས་དབྱེར་མེད་ཀྱི་ལྟ་བས་ཁ་ལོ་བསྒྱུར་ཏེ།
གསང་སྤྱོད་སོགས་གསུམ་གྱིས་ཁམས་འདུས་པ་གསུམ་གྱི་ས་ལ་སྤྱད་པས། སྔར་གྲུབ་
271



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
མཐའ་དང་པོ་སྙོགས་ན། གཉིས་པ་སོགས་རིམ་གྱིས་བསྒྲོད། ཡི་གེའི་འགྲོས་ཐིམ། ཡི་གེ་
གནས་གྱུར་འབྲས་བུ་ལོངས་སྐུ་འགྲུབ་པའོ། །གཉིས་པ་མན་ངག་འདིའི་ལུགས་ཀྱི་འཕྲང་
གསུམ་སྒྲོལ་བ་ལ་སྤྱད་པ་གསུམ་སྤྱོད་དགོས་པ་ལས། འདུས་པ་དང་པོ་འདིར་སྣང་བ་
དགྲར་ལངས་ཀྱི་འཕྲང་སྒྲོལ་བ་ལ་རྫུ་འཕྲུལ་རྐང་བཞིའི་སྤྱོད་པ་སྤྱད་དགོས་པས། དེའི་
ཚུལ་ནི། སྣང་བ་དགྲར་ལངས་པའི་འཕྲང་སྒྲོལ་བ་ལ་ལས་རླུང་ཉི་ཁྲི་ཆིག་སྟོང་གི་སྒོ་དགག་
དགོས། དེ་འགོག་པ་ལ་ལས་རླུང་གི་གཙོ་བོ་འབྱུང་བཞིའི་རླུང་བཞི་འཆིང་དགོས། དེ་
འཆིང་བ་ལ་རླུང་དང་གཏུམ་མོ་འཁྲུལ་འཁོར་སོགས་དགོས་པས། དེ་དག་ཉམས་སུ་བླང་
ཚུལ་ནི་སྔ་མ་ལྟར་རོ། །དེ་ལྟར་ཉམས་སུ་བླངས་པས་ས་རླུང་སོགས་བཞི་རང་གནས་སམ་
དབུ་མར་བཅིངས་པའི་ཚེ། འབྱུང་བཞིའི་རླུང་ཟིན་པའི་ཉམས་རྟགས་འབྱུང་བ་དེ་ནི་རྫུ་
འཕྲུལ་ཞེས་བྱ། དེ་དག་འཆིང་བའི་ཉམས་ལེན་ནི། རླུང་བཞི་པོ་དེ་ལ་ས་རླུང་རྫུ་འཕྲུལ་གྱི་
རྐང་པ་སོགས་བཞིར་འཇོག་པའོ། །འོ་ན་ཉམས་རྟོགས་ཇི་ལྟར་འབྱུང་ན། འདི་ལ་བཞི།
འབྱུང་བཞི་རང་གནས་སུ་ཟིན་པའི་ཉམས། འབྱུང་བཞི་རླུང་སྟོབས་འཕེལ་བའི་ཉམས།
འབྱུང་བཞི་ཆ་མཉམ་དུ་ཟིན་པའི་ཉམས། འབྱུང་ཆུང་བཅུ་དྲུག་ཏུ་ཟིན་པའི་ཉམས་སོ། །
དང་པོ་ནི། ས་རླུང་རྫུ་འཕྲུལ་གྱི་རྐང་པས་ས་རླུང་རང་གནས་ལྟེ་བར་ཟིན་ཏེ། ས་རླུང་གི་
ནུས་པ་ཆུ་རླུང་ལ་ཐིམ་པའི་ཚེ་འོད་གསལ་དུ་བ་ལྟ་བུ། དེ་བཞིན་དུ་སྦྱར་ཏེ། ཆུ་རླུང་རང་
གནས་སྙིང་གར་ཟིན་པས་སྨིག་རྒྱུ། མེ་རླུང་རང་གནས་མགྲིན་པར་ཟིན་པས་སྲིན་བུ་མེ་
ཁྱེར། རླུང་གི་རླུང་རང་གནས་གསང་གནས་སུ་ཟིན་པས་རླུང་རྣམ་ཤེས་ལ་ཐིམ་པ་ན་མར་
མེ་འབར་བ། ནམ་མཁའི་རླུང་རང་གནས་སྤྱི་བོར་ཟིན་པས་རྣམ་ཤེས་འོད་གསལ་ལ་ཐིམ་
པ་ན་ནམ་མཁའ་སྤྲིན་མེད་ལྟ་བུའི་འོད་གསལ་འཆར། འདི་ནི་ཚིག་རྐང་ལས། ས་ཆུ་ལ་
ཐིམ་ན་སྨིག་རྒྱུ་ཞེས་པ་ནས། རྣམ་པར་ཤེས་པ་འོད་གསལ་ལ་ཐིམ་ན་ནམ་མཁའ་སྤྲིན་མེད་
པ་ལྟ་བུ་ཞེས་པའི་བར་གྱིས་ཤེས་སོ། །དེའི་ཤུགས་ལས་སྣང་མཆེད་ཐིམ་པ་ལས་འོད་
272



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། །
གསལ་གསུམ་སོགས་འཆར་ཚུལ་ཡང་འཕངས་པ་ཡིན་ནོ། །གཞུང་བཤད་འཕགས་མཛད་
མ་དང་། དགེ་རྒན་མར་སོགས་མང་པོར། རླུང་གི་རླུང་རང་གནས་སྤྱི་བོར་ཟིན་པ་ཞེས་པ་
ནི་ཡི་གེ་མ་དག་པའོ། ། །
ཡང་གཞུང་བཤད་དང་ཁྲིད་ཡིག་འགའ་རེར། དང་པོ་ཡིད་ཀྱི་རླུང་ཟིན་པས་བེམས་
པོའི་རླུང་ནང་དུ་ལོག །དེས་ཡན་ལག་གི་རླུང་ནང་དུ་ལོག་ཅེས་པའང་ཡི་གེ་མ་དག་པ་ལ་
དཔྱད་པ་མ་ཞུགས་པ་སྟེ། རླུང་བཅུ་ལས་ལོགས་སུ་བེམས་པོའི་རླུང་མི་རྙེད་ཅིང་། སྲས་
དོན་མ་ལས། ཡིད་ཀྱི་རླུང་ཟིན་པས་བེམས་པོའི་རླུང་ཟུག་ཞི། ཞེས་པ་ལྟར། ནང་དུ་རླུང་
ཟིན་པས་ལུས་བེམས་པོ་ལ་རྩ་རླུང་གི་ཟུག་མི་འབྱུང་ཞེས་པའི་དོན་ཡིན་པའི་ཕྱིར་རོ། །
འདིར་ཟིན་པ་དེ་ཕྱིར་མི་རྒྱུ་ཙམ་མ་ཡིན་ཏེ། དུད་འགྲོ་འགའ་ཞིག་ལའང་འབྱུང་བས་སོ། །
དེས་ན་ཚད་ཟིན་པ། གྲངས་ཟིན་པ། ནུས་པའམ་ཤུགས་ཟིན་པ། ཡོན་ཏན་ཟིན་པ་དང་
བཞི་ལས། དང་པོ་ནི། སོར་བཅུ་གཉིས་སོགས་ལས་སོར་རེ་སོགས་ཐུང་དུ་སོང་བའོ། །
གཉིས་པ་ནི། གྲངས་ཉིས་བརྒྱ་ཉེར་ལྔ་སོགས་ལས་ཅི་རིགས་པར་ཉུང་དུ་སོང་བའོ། །
གསུམ་པ་ནི། ཕྱིར་རྒྱུ་བའི་ཤེད་ཆུང་དུ་སོང་སྟེ་འཇམ་སང་གིས་རྒྱུ་བའམ། ཡང་ན་ས་རླུང་
སོགས་ནུས་པ་སྲ་བ། གཤེར་བ། ཚ་བ། ཡང་བ་སོགས་ཅུང་ཟད་ཉམས་པའོ། །བཞི་པ་ནི།
རླུང་བཞི་རང་གནས་ལྟེ་བ་སོགས་སམ་དབུ་མར་ཟིན་པས། འོད་གསལ་གྱི་རྟགས་རྣམས་
འཆར་བའོ། །མན་ངག་གཏེར་མཛོད་ལས། དང་པོ་གསུམ་རླུང་ཟིན་པ་མཚན་ཉིད་པ་མ་
ཡིན་ཏེ། དུད་འགྲོ་སོགས་ལའང་འབྱུང་བས་སོ་གསུངས་ནའང་། སྲས་དོན་མར། གྲངས་
ཚད་འགགས་པ་རླུང་ཟིན་པ་མཚན་ཉིད་པ་ཡིན་ཡང་། ཆ་མཐུན་ཙམ་ལས་འདས་ལམ་མ་
གཏོགས་འཇིག་རྟེན་པའི་ལམ་དུ་མི་འབྱུང་གསུང་བ་གནད་ཡིན་པས། འདིར་ཡོན་ཏན་
ཟིན་པ་ལ་འབད་པར་རིགས་སོ། །གཉིས་པ་རླུང་ལྔ་སྟོབས་འཕེལ་བའི་ཉམས་ནི། གཞིར་
གནས་ཀྱི་ཁམས་དགུའི་དྭངས་མ་དམ་ཚིག་པ་ལ། བསྒོམས་སྟོབས་ཀྱི་ཡས་བྱོན་པའི་



༡
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཁམས་དགུའི་དྭངས་མས། བརྟེན་པ་ཀུན་གཞི་དང་བཅས་པ་བྱིན་གྱིས་བརླབས་ཤིང་།
ཁྱད་པར་མེ་རླུང་སྟོབས་འཕེལ་བས་བྱིན་གྱིས་བརླབས་ན། ཆུ་ཕོར་གང་ཁྲག་ཐིགས་པས་
དབང་བྱས་པ་ལྟར། ཁམས་གསུམ་མེར་འབར་བའི་ཉམས་འཆར་བ་སོགས་དང་། དེས་
གཞན་ལའང་འགྲེའོ། །དེའང་ཚིག་རྐང་ལས། ས་ཆུ་མེ་རླུང་དང་རླུང་སེམས་མཉམ་པར་
འདུས་ན་ཁམས་གསུམ་ཀུན་ཏུ་མེ་ལྟ་བུར་སྣང་ངོ་། །ཞེས་སོགས་ཀྱིས་ཤེས་སོ། །གསུམ་པ་
འབྱུང་བཞི་མཉམ་རྒྱུ་ཟིན་པ་ནི། ལྟེ་བར་ས་རླུང་ཉིས་བརྒྱ་ཉི་ཤུ་རྩ་ལྔ་ཟིན་པ་དང་མཉམ་དུ།
སྙིང་མགྲིན་གསང་གནས་གསུམ་དུའང་ཆུ་མེ་རླུང་གི་རླུང་རྣམས་གྲངས་དེ་འདྲ་རེ་ཟིན་
པའམ། ཡང་ན་ལྟེ་བར་ས་རླུང་གིས་གཙོས་པའི་འབྱུང་བཞིའི་རླུང་ཉིས་བརྒྱ་ཉེར་ལྔ་པ་ཕྲག་
བཞི་ནི་མགོན་པོ་གཅིག་གི་རླུང་སྟེ། རླུང་དགུ་བརྒྱ་ཕྲག་གཅིག་ཟིན་པས་ནང་རྟེན་འབྲེལ་
བྱས། འབྱུང་བཞིའི་དྭངས་མ་འཕེལ་བས་ཀུན་གཞི་བྱིན་གྱིས་བརླབས་པ་ན་ལྷ་མོ་སྣ་
ཚོགས་ཀྱིས་གླུ་དང་གར་བྱེད་པས་མཆོད་པ་འབུལ་བ་འབྱུང་སྟེ། དེའང་ས་རླུང་གི་དྭངས་
མས་སྤྱན་མ་སེར་མོ། ཆུ་རླུང་གི་དྭངས་མས་མཱ་མ་ཀཱི་སྔོན་མོས་གར་བྱེད་པ་སོགས་འབྱུང་སྟེ།
དེ་ནི་སྒོམ་ཆེན་ང་རྒྱལ་སྐྱེ་བའི་དུས་ཡིན་གསུང་། དེའང་ཚིག་རྐང་ལས། འབྱུང་བཞིའི་རླུང་
མཉམ་རྒྱུ་དང་ལྷ་མོ་སྣ་ཚོགས་ཀྱིས་གར་མཆོད། ཅེས་པས་ཤེས་སོ། །བཞི་པ་འབྱུང་ཆུང་
བཅུ་དྲུག་ཏུ་ཟིན་པའི་ཉམས་ནི། གཉགས་མར་འཕོ་བ་གཉིས་ཀྱི་རླུང་ཆ་མཉམ་པར་ཟིན་
པས་ནང་རྟེན་འབྲེལ་བྱས་ནས་ཞེས་སོགས་དང་། དེ་བཞིན་གཞུང་བཤད་ཐམས་ཅད་དུ།
འཕོ་བ་གཉིས་ཀྱི་རླུང་ལ་འབྱུང་ཆུང་བཅུ་དྲུག་ཚང་བར་བྱས་སྣང་ལ། དམར་མང་བཅུ་དྲུག་
ཟེར་ཡང་བརྒྱད་ལས་མི་འདུག་ཟེར་གསུང་བ་ནི་མི་བདེན་པར་སྣང་སྟེ། འཕོ་བ་གཉིས་ཀྱི་
རླུང་ལ་འབྱུང་ཆུང་བརྒྱད་གཉིས་བཅུ་དྲུག་འབྱུང་བའི་ཕྱིར་ཏེ། འབྱུང་བཞིའི་རླུང་ཉིས་བརྒྱ་
ཉི་ཤུ་རྩ་ལྔ་ལ་ལྷ་མོའི་རླུང་། ལྷ་མོ་དེ་བཞི་ལ་དགུ་བརྒྱ་ཕྲག་གཅིག་སྟེ་མགོན་པོའི་རླུང་། དེ་
གཉིས་ལ་སྟོང་བརྒྱད་བརྒྱ་སྟེ་འཕོ་བ་གཅིག །འཕོ་བ་བཅུ་གཉིས་ལ་རླུང་ཉི་ཁྲི་ཆིག་སྟོང་
274



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད། །
དྲུག་བརྒྱ་འབྱུང་བ་དེ། གསུང་ངག་སྐབས་འདིར་བཤད་པའི་ཕྱིར་རོ། །དེས་ན་འཕོ་བ་
གཉིས་ལ་འབྱུང་ཆུང་བཅུ་དྲུག་ཚང་སྟེ། འཕོ་བ་རེ་རེ་ལ་དགུ་བརྒྱ་པ་ཕྲག་གཉིས་གཉིས།
དགུ་བརྒྱ་པ་ཕྲག་རེ་ལ་འབྱུང་ཆུང་བཞི་བཞི་སྟེ་འབྱུང་ཆུང་བཞི་ཚན་བརྒྱད་གཉིས་བཅུ་དྲུག་
འབྱུང་བའི་ཕྱིར་རོ། །དེ་ལྟར་འབྱུང་ཆུང་བཅུ་དྲུག་ཟིན་པ་དང་མཉམ་དུ་ཡན་ལག་གི་རླུང་
སྣའི་ཤིན་ཏུ་རྒྱུ་བ་དང་། ལྕེའི་མངོན་པར་རྒྱུ་བ་གཉིས་ཀྱང་ནང་དུ་ལོག་པའི་རྟེན་འབྲེལ་
གྱིས། འཇིག་རྟེན་གྱི་ཁམས་ཀྱི་དྲི་སྣ་ཚོགས་ཚོར་བ། རོ་སྣ་ཚོགས་མྱོང་བ་འབྱུང་ཞིང་།
ཤུགས་ཀྱིས་གཟུགས་སྣ་ཚོགས་མཐོང་བ། སྒྲ་སྣ་ཚོགས་ཐོས་པ་སོགས་ཀྱང་འབྱུང་སྟེ།
ཚིག་རྐང་ལས། འབྱུང་བཞིའི་རླུང་སྣ་ཚོགས་དང་དྲི་རོ་ཞེས་པ་དེས་ཤེས་པ་ཡིན་ནོ།། །།
༈ རྩ་བའི་བཞི་པ་དེ་ལས་གྲུབ་མཐའ་༼༤ ༽སྙོགས་ཚུལ་ནི། མདོར་ན་རླུང་རྫུ་འཕྲུལ་
རྐང་བཞིའི་སྤྱོད་པ་བསྐྱངས་པས་ནང་རླུང་སེམས་མཁའ་འགྲོ་ཡབ་ཡུམ་བཅུས་རྒྱུད་བྱིན་
གྱིས་བརླབས། ཕྱི་ཡུལ་ཉེར་བཞིའི་མཁའ་འགྲོ་དབང་དུ་འདུས། ཅིར་སྣང་གྲོགས་སུ་ཤར། །
ཡིད་ནང་དུ་གནས། བེམས་པོའི་རླུང་ཟུག་ཞི། རྩ་བའི་རླུང་ལྔ་ཟིན། གཏུམ་མོའི་མེ་འབར།
དེས་རྩ་དྲལ། ཐིག་ལེ་མང་དུ་ཁ་འབུ། ཁམས་འདུས་པ་དང་པོའི་ལམ་ཆོད་པ་ནས། གྲུབ་
མཐའ་གཉིས་པ་མ་འདྲེས་ལ་ཡོངས་སུ་རྫོགས་པ་སོགས་འབྱུང་ངོ༌། །ཁྲིད་དེའི་གནད་
བསྡུས་པ་ནི། ཉམས་ཀྱི་འོད་གསལ་དྭངས་མའི་རྒྱལ་སྲིད་ཆེར། །འཁོར་འདས་དབྱེར་མེད་
ལྟ་བའི་ཁ་ལོ་པས། །འདུས་གསུམ་སྤྱོད་གསུམ་ས་ལ་དབང་སྒྱུར་ཚེ། །མ་འདྲེས་གྲུབ་
མཐའ་སྙོགས་པར་བྱིན་གྱིས་རློབས། །ཞེས་སོ།། །།
༈ རྩ་བའི་ལྔ་པ་གྲུབ་མཐའ་མ་སྙོགས་ན་འདའ་༼༥༽ ཀ་མ་འོད་གསལ་ནས་འཕོ་
བ་ལ། སྦྱང་། གོམས། ལས་སྦྱར་གསུམ་གྱི། དང་པོ་སྦྱང་བ་ནི། སྔོན་འགྲོ་བསྒོམ་པ་
གསུམ་སོགས་སོང་ནས། སྤྱིར་ཕྲ་རགས་ཐིམ་རིམ་དང་། ཁྱད་པར་སྣང་མཆེད་ཐོབ་གསུམ་
གྱི་སྣང་བ། སྣང་བ་མཆེད་པ་ལ་ཐིམ་སྟེ། གཟུང་རྟོག་དང་ཞེ་སྡང་འགག་རིམ། དམར་ལམ་
275



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཆར་ཚུལ་རྣམས་གསལ་བཏབ་སྟེ་སྦྱོང་། ཁྱད་པར་རླུང་སྦྱོང་བ་དབང་བཞི་པའི་འདའ་ཀ་
མ་བཞིན་ཞེས་བཤད་པས། ལུས་གནད་སྐྱིལ་ཀྲུང་ངམ་ཙོག་པུར་བྱས། ལུས་ཀྱི་དབུས་སུ་
དབུ་མ་སྦོམ་ཕྲ་གང་འཚམས་དང་། ཡས་སྣར་ཧཾ་དང་། མས་སྣར་ཕྱི་དབྱིབས་ཀྱི་ཨ་གསལ་
བཏབ་ལ། རླུང་ཕྱིར་འགྲོ་རྩོལ་བའི་དུས་སུ་རླུང་ཐམས་ཅད་ཕྱི་དབྱིབས་ཀྱི་ཨ་ནས་དབུ་
མའི་ནང་དུ་ཧཱུྃ་གི་བར་དུ་སིབ་སིབ་འགྲོ་བ་དང་། ནང་འཇུག་སྲོག་གི་དུས་སུ་ཧི་ནང་ནས་
དབུ་མའི་ནང་དུ་ཕྱི་དབྱིབས་ཀྱི་བར་དུ་སིབ་སིབ་འགྲོ་བར་བསམ་ཞིང་ཡིད་ཀྱིས་གཞུག །
དེ་ལྟར་ཡང་ཡང་སྦྱངས་པས་འཆི་ཀར་ཡང་སྲོག་རྩོལ་གྱི་རླུང་དབུ་མར་ཟད་དེ་འོད་གསལ་
མ་བུ་འཕྲོད་པར་བྱེད་དོ། །
རྒྱས་པར་ན། ཟླ་བ་གང་ཡང་རུང་བའི་ཚེས་གཅིག་ནས་ཐུན་བཞིར་སྲོག་རྩོལ་གྱི་
རླུང་ཁུག་པ་བཅུ་བདུན་སྦྱང་། དེ་ནས་ཞག་ཉེར་གཅིག་གི་བར་དུ་ཉི་མ་རེ་རེ་ལ་ཁུག་པ་རེ་
རེ་སྤེལ་བས་སོ་བདུན་དུ་འཕེལ། ཡང་ཉེར་གཅིག་གི་བར་དུ་ཉི་མ་རེ་རེ་ལ་ཁུག་པ་རེ་རེ་ཕྲི་
བས་སྔ་མའི་ཚད་དུ་དབབ་བོ། །གཉིས་པ་གོམས་པ་ལ་གསུམ། ལམ་ལ་གོམས་པ། ཡི་གེ་
ལ་གོམས་པ། སྒྲ་ལ་གོམས་པའོ། །དང་པོ་ནི། རླུང་དང་གཏུམ་མོ་ལ་གོམས་པར་བྱས་ཏེ།
ནམ་ཞིག་དམར་ལམ་གྱི་འོད་གསལ་མ་བུ་འཕྲོད་པར་བྱ་སྙམ་དུ་བྱའོ། །གཉིས་པ་ཡི་གེ་ལ་
གོམས་པ་ལ་ཕྱི་ནང་གཉིས་ལས། ཕྱི་ཡི་གེ་ནི་བཤང་ལམ་དུ་་སོགས་སྔར་བཞིན་རེག་
མཐོང་གི་མཚན་མ་ནམ་བྱུང་འབད། གཉིས་པ་ནང་ཡི་གེ་ནི། བཞི་པ་འབའ་ཞིག་གི་ཐུན་
མོང་མ་ཡིན་པའོ། །གསུམ་པ་སྒྲ་ལ་གོམས་པ་ནི། ལུས་གནད་གོང་བཞིན་ལ། རླུང་དང་ཟླ་
བ་ཧཱུྃ་གསུམ་ལྟེ་བ་དང་། ཧིཀྲ་ཅེས་པ་ཉི་ཤུ་དང་། ཀ་ཧི་ཞེས་པ་ཉི་ཤུ་སྤེལ་བས་མགྲིན་པའི་
བར་དུ་དྲང་ཞིང་ངལ་བསོ་ཡང་ཡང་བྱས་ཏེ། སྤྱི་བོར་འཕར་བ་དང་ཚ་ཆིལ་ཁོལ་བ་སོགས་
གནད་ནམ་ཟིན་བྱའོ། །གསུམ་པ་ལས་སྦྱར་ལ། བདེ་འགྲོ་དང་། གླིང་དང་སྐྱེ་གནས་ལ་
སྦྱར་བ་ནི་དབང་བཞི་ཐུན་མོང་བ་ཡིན་པས་སྔར་བུམ་དབང་ལ་སྦྱར་བ་ལྟར་བྱེད། ཐུན་
276



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
མོང་མིན་པ་འོད་གསལ་ནས་འཕོ་བ་ནི། འཆི་ཀའི་འོད་གསལ་འཛིན་པ་ཡིན་གསུང་བ་
ཡོད་ཀྱང་། བརྡ་དོན་གསལ་བར། གཉིས་པ་དང་གསུམ་པའི་འཕོ་ཚུལ་ཡང་བཞི་པ་དང་
འདྲའོ། །ཞེས་དང་། ཕྱག་རྒྱ་ཆེན་པོ་བདེ་སྟོང་ཤིན་ཏུ་རྣམ་པར་དག་པ་ནས་འཕོ་བ་ནི་སྒྲོས་
བཞིན་ནོ། །ཞེས་དང་། སྲས་དོན་མར། ལམ་ཕྱག་རྒྱ་ཆེན་པོ་ཞེས་པ་ནི་རྩ་དབུ་མ་ཉིད་ལ་
བྱ་སྟེ། ཞེས་གསུངས་པ་རྣམས་ཀྱི་གནད། གོང་མ་གསུམ་གྱི་འཕོ་བ་ནི་འཆི་བ་འོད་གསལ་
ཆོས་སྐུའི་རྟེན་ལ་འཚང་རྒྱ་བ་ཞེས་བྱ་བའི་གདམས་པ་ཁྱད་པར་ཅན་ཡིན་པས། གདམས་
པ་འདི་ནི་ཐིམ་རིམ་གྱི་འོད་གསལ་གང་གི་སྐབས་སུ་དྲན་ཡང་ཆོག་མོད། གཙོ་ཆེར་དམར་
ལམ་གྱི་སྐབས་སུ་དགོས་རྒྱུ་ཡིན་པས། རྗེ་བཙུན་གོང་མའི་རྡོ་རྗེའི་ཚིག་བླ་མ་དམ་པའི་
གསུང་སྒྲོས་ཀྱིས་གསལ་བར་བྱས་ན། རང་ལུས་སྤྱི་བོ་ནས་ལྟེ་བའི་བར་དུ་རྩ་དབུ་མ། སྤྱི་
བོའི་སྟེང་དུ་རྩ་བའི་བླ་མ་ཡི་དམ་གྱི་རྣམ་པ་ཅན་གསལ་བཏབ་ཀྱང་འགལ་བ་མེད་དེ། དེར་
རང་ཤུགས་ཀྱིས་འཕོ་བའང་སྲིད། གང་ལྟར་ཡང་། སྤྱིར་སྲོག་རྩོལ་གྱི་ལས་རླུང་དང་། བྱེ་
བྲག་རྩོལ་བའི་རླུང་དབུ་མར་ཐིམ་པས་གཡས་རོ་མའི་སྟོབས་ཉམས། ཨ་ཐུང་དང་རཀྟ་
དམར་པོ་དབུ་མར་གྱེན་ལ་ཧྲིལ་གྱིས་སོང་བས། གཟུང་རྟོག་དང་ཞེ་སྡང་གིས་དག་པའི་
འོད་གསལ་ཉི་མའི་མདངས་ལྟ་བུ་ཞིག་འཆར་ཏེ། དེའི་ཚེ་སྔར་གཏུམ་མོའི་བདེ་དྲོད་
བསྒོམས་པའི་ལྟ་བ་རང་བྱུང་གི་ཡེ་ཤེས་ཏུར་གྱིས་དྲན་པས་འོད་གསལ་མ་བུ་འཕྲོད། དབུ་
མའི་མདུད་པ་དང་། ཡུལ་སོ་སོའི་རྩ་མདུད་རིམ་གྱིས་གྲོལ། ཕྱི་ནང་གི་མཁའ་འགྲོ་སྤྲིན་
བཞིན་འདུས། དབུ་མ་ཉིད་དང་སྦས་པའི་རྩ་ལྔ་འོག་མིན་དུ་ཤར་ཏེ། འཁོར་དཔའ་བོ་དང་
དཔའ་མོ་གྲངས་མེད་པ་དང་བཅས་རྟེན་དེ་ལ་སྐུ་ལོངས་སྐུ་དང༌། ཐུགས་ཆོས་སྐུར་ཅིག་
ཅར་དུ་འཚང་རྒྱ་བ་རབ། རྟེན་དེ་ལ་གྲུབ་མཐའ་སྙོགས་པ་འབྲིང་། དཔའ་བོ་དང་མཁའ་
འགྲོས་བསུས་ཏེ་མཁའ་སྤྱོད་རིག་འཛིན་ཙམ་བརྙེས་པ་ཐ་མ། ཤིན་ཏུ་ཐ་ནའང་རྣམ་ཤེས་
ཚངས་བུག་ལས་བརྡོལ་ཏེ་ཆོས་བྱེད་པའི་ལུས་རྟེན་བཟང་པོ་ཞིག་རྙེད་པའི་རྟེན་འབྲེལ་
277



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འགྲིགས་པ་ཡིན་ནོ། །འདི་ལྟ་བུའི་གདམས་པ་ཟབ་མོ་ལ་གནད་ཤེས་ན། འཆི་ཀ་དངོས་
གྲུབ་ལེན་པའི་དུས་ཀྱི་གནད་ཀྱིས་ས་ལམ་རིམ་པས་མྱུར་བར་བགྲོད་པ་ཡིན་གྱི། ཁ་ཅིག་
ས་ལམ་མ་བགྲོད་པའམ། ཅིག་ཅར་དུ་བགྲོད་ནས་འཚང་རྒྱ་ཞེས་འཆོལ་གཏམ་སྨྲ་བ་དང་།
ཁ་ཅིག་ཚེ་འདི་ལ་མཚོན་བྱ་དོན་གྱི་ཡེ་ཤེས་སྐྱེས་ན་འཆི་ཀ་འདའ་ཀ་མས་འཚང་རྒྱ་བ་སྲིད་
ཅེས་སྨྲ་བ་རྣམས་ཀྱང་བབ་ཅོལ་ཁོ་ན་སྟེ། གྲུབ་མཐའ་མ་སྙོགས་ན་འདའ་ཀ་མ་ཞེས་ལན་
ཅིག་མིན་པར་གསུངས་པའི་གནད་མ་དགོངས་པ་ཡིན་པའི་ཕྱིར་རོ། །ཁྲིད་དེའི་སྙིང་པོ་
བསྡུས་པ་ནི། འཆི་ཚེ་གཟུང་བའི་རླུང་དང་རོ་མའི་རྩ། །སྟོབས་བྲལ་བྱང་སེམས་ཉི་རྡུལ་
མཁའ་ལ་གཤེགས། །ཞེ་སྡང་རང་དག་དམར་ལམ་ཤར་བའི་མོད། །འོད་གསལ་ངང་ནས་
འཕོ་བར་བྱིན་གྱིས་རློབས། །ཞེས་སོ།། །།
༈ རྩ་བའི་དྲུག་པ་འདའ་ཀ་མ་མ་ཐེབས་ན། བར་དོའི་ཁྲིད་ལ་༼༦༽སྦྱངས། གོམས།
ལས་སྦྱར་གསུམ་ལས། དེ་གསུམ་ཕལ་ཆེར་གོང་བཞིན་ལ། སྦྱོང་བའི་ཚེ། ནང་རང་བྱུང་གི་
ཡེ་ཤེས་སྟོན་པའི་བླ་མ་རྡོ་རྗེ་སློབ་དཔོན། དེས་བསྟན་པའི་ལམ་གཏུམ་མོ་ཙཎྜ་ལཱི། ལྟ་བ་
རང་བྱུང་གི་ཡེ་ཤེས་གསུམ་དྲན་པ་ལ་རྨི་ལམ་གྱི་བར་དུ་གོང་བཞིན་སྦྱང་། གོམས་པ་ལ་
ལམ་གཏུམ་མོ་ཙཎྜ་ལཱི་དང༌། ལྟ་བ་རང་བྱུང་གི་ཡེ་ཤེས་ལ་གོམས་པར་བྱ་སྟེ། ནམ་ཞིག་
བར་དོའི་འཕྲང་ལ་འགྲོ་བའི་ཚེ་ཕྱི་ནང་གི་ཡོངས་འཛིན་འདི་གཉིས་ལ་བརྟེན་ནས་བསྣམ་
བྱ་ཨཱ་ལི་དང་ཀཱ་ལིར་འཆར་བར་བྱའོ་སྙམ་དུ་གོམས་པར་བྱའོ། །ལས་སྦྱར་གྱི་ཚེ། རྐྱེན་
བདུན་ནམ། བསྣམ་བྱའམ། སྐྱེ་གནས་ཀྱི་རྣམ་པ་ཤར་བའི་ཚེ་དྲན་པ་གསུམ་གསལ་གདབ།
གང་སྣང་དེ་ཨཱ་ལི་དང་ཀཱ་ལིའི་ཕྲེང་བ་སྔགས་ཀྱི་རང་སྒྲ་གྲགས་པར་བསྒོམས་པས་
འཇིགས་སྐྲག་སོགས་བར་དོའི་སྣང་བ་འགག །གྲུབ་མཐའ་སྙོགས་པ་སོགས་གོང་
བཞིན་ནོ། །ཁྲིད་དེའི་སྙིང་པོ་བསྡུས་པ་ནི། འདྲིས་མེད་བར་དོའི་འཕྲང་ལ་ནང་གི་བཤེས། །
རང་བྱུང་བླ་མ་མཇལ་ཚེ་ཕྱག་གིས་བཟུང་། །བསྣམ་བྱའི་འོད་གསལ་ཨཱ་ལི་ཀཱ་ལིར་ཤར། །
278



ལམ་གཏུམ་མོ་ཙཎྜལཱི་ཁམས་འདུས་པ་དང་པོའི་ཁྲིད།
དག་པའི་ཞིང་དུ་འཁྲིད་པར་བྱིན་གྱིས་རློབས། །ཞེས་སོ།། །།
༈ རྩ་བའི་བདུན་པ་ལམ་གྱི་ཚོད་༼༧༽འཛིན་རྨི་ལམ་དང་སྒྱུ་ལུས་ཀྱི་ཁྲིད་ལ། རྨི་
ལམ་གྱི་ཁྲིད་ཀྱི་ཚེ། སྔོན་འགྲོ་སྦྱང་གོམས་ལས་སྦྱར་ཕལ་ཆེར་བུམ་དབང་གི་སྐབས་ཀྱིས་
ཤེས་ལ། སྦྱོང་བའི་ཚེ་བླ་མ། ལམ་ཙཎྜ་ལཱི། རང་བྱུང་གི་ཡེ་ཤེས་གསུམ་པོ་དྲན་པ་ནི་མཉམ་
རྗེས་འགྲོ་འཆག་ཉལ་འདུག་ཐམས་ཅད་དུ་སྦྱངས་ལ། རྨི་ལམ་གྱི་ཚེ་ཏུར་གྱིས་དྲན་པ་ཞིག་
བྱའོ་སྙམ་པ་ཡང་ཡང་བྱ། གོམས་པ་ལའང་ལམ་གཏུམ་མོ་སོགས་དང༌། ཡེ་ཤེས་ཕྱག་ཆེན་
ལ་གོམས་པ་དང༌། དྲན་པ་གསུམ་སོགས་ལ་བསླབ། ལས་སྦྱར་གྱི་ཚེ། གཟུང་སྦྱང་སྤེལ་
གསུམ་སོགས་གསང་དབང་གི་དྲན་པ་གསུམ་ལ་སྦྱར་ཏེ་ལས་སྦྱར་བྱ། རྨི་ལམ་ལ་ལས་
སྦྱར་ཅི་འདོད་བྱུང་ན་འཆི་ཀ་དང་བར་དོའི་ཚོད་ཟིན་པས་སེམས་སྤྲོ་སིང་ངེ་བ་བྱས་པས་
ཆོག་གོ །སྒྱུ་ལུས་ཀྱང་མཚན་མོ་རྨི་ལམ་འཛིན་པ་ལ་ཉིན་སྣང་སྒྱུ་མར་སྦྱང་དགོས་པས།
གཞན་གོང་བཞིན་ལ། ལམ་གཏུམ་མོ་ཙཎྜ་ལཱི་བསྒོམས་པའི་གཏུམ་མོའི་བདེ་དྲོད་གསལ་
གདབ། དེས་ཉིན་མོའི་འཁྲུལ་སྣང་སྒྱུ་མ་ལྟ་བུ་ལ་ཞེན་པའི་མ་དག་པའི་སྣང་བ་སྦྱངས། ལྟ་
བ་རང་བྱུང་གི་ཡེ་ཤེས་ཕྱག་ཆེན་ངང་དུ་གཞག་ལ་འཁྲུལ་པ་རྒྱ་འབྱམས་སུ་མ་ཤོར་བར་བྱ།
དེས་མཚན་མོ་གཉིད་ཀྱི་ཚེ་རྒྱུས་མེད་ལམ་དུ་སྙིང་གི་གྲོགས་དང་ཕྲད་པ་བཞིན་དུ་སྔར་གྱི་
སྒྱུ་མ་ལྟ་བུར་དྲན་པའི་འོད་གསལ་དང་འཕྲད། ཉིན་མཚན་གྱི་སྣང་བ་འོད་གསལ་དུ་འདྲེས་
པའི་དགེ་སྦྱོར་རྒྱུད་ལ་སྐྱེ་བ་ཡིན་ནོ། །ཁྲིད་དེའི་སྙིང་པོ་བསྡུས་པ་ནི། གཏུམ་མོའི་འོད་ཀྱིས་
ཉིན་སྣང་སྒྱུ་མར་ཡལ། །མཚན་དུས་འོད་གསལ་སྙིང་གི་གྲོགས་དང་འདྲིས། །འཆི་བའི་
གཡང་དུ་ལྷུང་ཡང་མི་འཚེར་བའི། །རྣམ་གསུམ་དྲན་པ་འབྱོངས་པར་བྱིན་གྱིས་རློབས། །
ཞེས་སོ།། །།
༈ རྩ་བའི་བརྒྱད་པ་ལམ་དེའི་འབྲས་བུ་༼༨༽ནི། དེ་ལྟར་ཉམས་སུ་བླངས་པས་ཚེ་
འདིའམ་བར་དོ་སོགས་སུ་གྲུབ་མཐའ་སྙོགས། གཏུམ་མོ་ལ་བརྟེན་པའི་ས་ལམ་རིམ་པས་
279



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བགྲོད། ཡི་གེའི་འགྲོས་ཐིམ། ཡི་གེ་གནས་གྱུར་ལོངས་སྐུ་མངོན་དུ་བྱེད་པ་ཡིན་ནོ། །
གནད་བསྡུས་པ་ནི། འདུས་པ་དང་པོར་གཏུམ་མོའི་ལམ་གྱི་ཁྲིད། །ས་དང་ལམ་གྱི་
དྲོད་རྟགས་ཕུལ་དུ་ཕྱིན། །ཡི་གེའི་འགྲོས་ཐིམ་ཨ་ཧཾ་ང་རོའི་དབྱངས། །ལོངས་སྐུའི་གོ་
འཕངས་བརྙེས་པར་བྱིན་གྱིས་རློབས། །ཞེས་སོ། །
གསུང་ངག་སློབ་བཤད་ཁྲིད་ལས་ཁམས་འདུས་པ་དང་པོའི་ཁྲིད་རྫོགས་སོ། །སརྦ་
མངྒལཾ།། །།
280



༄༅། །གསུང་ངག་སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་
གསར་པའི་ཐིག་ཕྲེང་སྐལ་བཟང་ཨུཏྤལ་གཞོན་ནུའི་
ཁ་འབྱེད་ལས། ཁམས་འདུས་པ་བར་པ་
ཁྲིད་ཡིག་བཞུགས་སོ། །
ལྷག་པའི་ལྷ་མཆོག་དགེས་རྡོ་རྗེར། །བློ་གྲོས་ཟབ་གསལ་བདག་མེད་མས། །འཁྱུད་
པའི་བདེ་ཆེན་རྒྱ་མཚོ་ལ། །སྙིང་ནས་ཕྱག་འཚལ་བརྩེ་བས་དགོངས། །
གཉིས་པ་ཁམས་འདུས་པ་བར་པ་ལ། ཤེར་དབང་དང་འབྲེལ་བ་ཐིག་ལེ་བདེ་སྟོང་
གི་ཉམས་ཀྱིས་ལམ་ཁྲིད་པ་ལ་བདུན་ཏེ། ལམ་ཕོ་ཉའི་ལམ་བསྒོམ་པའི་ཚུལ། ལྟ་བ་ལ་
ཉམས་སུ་མྱོང་སྟེ་ཕྱག་ཆེན་ངོ་སྤྲོད་པ། དེ་ཉིད་སྤྱོད་པ་གསུམ་གྱིས་བོགས་དབྱུང་སྟེ་གྲུབ་
མཐའ་སྙོགས་ཚུལ། གྲུབ་མཐའ་མ་སྙོགས་ན་འདའ་ཀ་མའི་ཁྲིད། འདའ་ཀ་མ་མ་ཐེབས་
ན་བར་དོའི་ཁྲིད། ལམ་གྱི་ཚོད་འཛིན་རྨི་ལམ་དང་སྒྱུ་ལུས་ཀྱི་ཁྲིད། ལམ་དེའི་འབྲས་བུའོ། །
༈ དང་པོ་ལ་སྔོན་འགྲོ་ནི། ཁྲིད་དང་ཐུན་གཉིས་ལས། ཁྲིད་ཀྱི་སྔོན་འགྲོ་གསག་
སྦྱང་གོང་བཞིན་ལ། མཎྜལ་ལ་གསང་བ་ཟུང་འཇུག་སེམས་ཀྱི་མཎྜལ་སྤྲོ་ན་ལོགས་ན་
གསལ། ཐུན་གྱི་སྔོན་འགྲོ་བསམ་གཏན་གྱི་ཡན་ལག་དགུ་རྒྱས་བསྡུས་ཅི་རིགས་དང་།
བསྒོམ་པ་གསུམ་གྱི་བླ་མའི་རྣལ་འབྱོར་གསོལ་འདེབས་ནི། རང་ལུས་དཀྱིལ་འཁོར་སྙིང་
གི་ཐིག་ལེ་ཆེར། །ལྷན་སྐྱེས་བདེ་བས་ཡིད་ཀྱི་ངལ་བསོ་མཁན། །དྲིན་ཅན་བླ་མ་གསང་
281



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བའི་རྡོ་རྗེ་འཛིན། །གསོལ་བ་འདེབས་སོ་ལྷན་སྐྱེས་ཕྱག་ཆེན་སྩོལ། །ཞེས་དྲག་ཏུ་གསོལ་
བ་གདབ། །
༈ གཉིས་པ་དངོས་གཞི་ལ་གསུམ། ལམ་རྒྱས་པ། བསྡུས་པ། ཤིན་ཏུ་བསྡུས་པ་
འདོད་པའི་ལྕགས་ཀྱུའོ། །དང་པོ་ལ་ལྔ་སྟེ། རིག་མ་དག་པ། ལུས་ངག་མཉམ་པ། བྱིན་
རླབས་མཉམ་པ། འདོད་པ་མཉམ་པ། མན་ངག་གི་གནད་ཀྱིས་ཟིན་པའོ། །དང་པོ་ལ་
དངོས་དང་ཡེ་ཤེས་ཀྱི་ཕྱག་རྒྱ་གཉིས་ལས། འདིར་ཕྱི་མ་ལྟར་ན། དབང་དང་དམ་ཚིག་དང་
ལྡན་པའི་ཕྱག་རྒྱ་མཚན་ཉིད་དང་ལྡན་པ་ཞིག་ཡིད་ལ་བསམ་པའོ། །གཉིས་པ་ནི། བདག་
ཉིད་དགེས་མཛད་དང་། ཕྱག་རྒྱ་བདག་མེད་མར་བསྐྱེད་པས་ལུས་ལྷར་མཉམ་པ། གཉིས་
ཀའི་སྙིང་པོ་སོགས་ཟློས་པས་ངག་སྔགས་སུ་མཉམ་པ་སྟེ་སྤྲུལ་སྐུ་ལམ་བྱེད། གསུམ་པ་ནི།
མཁའ་གསང་བསྣོལ་མར་བྱིན་གྱིས་རློབས་པ་སྟེ། ཡབ་ཀྱིས་ཡུམ་གྱི་མཁའ་སྟོང་པའི་ངང་
ལས་ཨཱལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱས་མཚན་པར་བྱིན་གྱིས་
བརླབ། ཡུམ་གྱིས་ཡབ་ཀྱི་གསང་གནས་སྟོང་པའི་ངང་ལས་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པའི་
ལྟེ་བར་ཧཱུྃ་དང་བུ་གར་ཕཊ་མགོ་ནང་བསྟན། ཨོ་གྱི་ཕྲེང་བས་བསྐོར་བ། རྭ་དབུས་མའི་རྩེ་
སཱ་ལས་རིན་པོ་ཆེའི་ཏོག་ཏུ་བྱིན་གྱིས་བརླབ་པ་སྟེ། སྔགས་ཀྱི་འདུ་ཤེས་ནི་ལོངས་སྐུ་ལམ་
བྱེད། བཞི་པ་ནི། བདག་ཕྱག་རྒྱ་ལ་བརྟེན་ནས་དགའ་བཞི་བསྐྱེད་པར་འདོད། ཕྱག་རྒྱའང་
བདག་ལ་བརྟེན་ནས་དེ་བཞིན་འདོད་པ་ནི་ཆོས་སྐུ་ལམ་བྱེད་དོ། །ལྔ་པ་མན་ངག་གི་
གནད་ལ། བྱང་ཆུབ་ཀྱི་སེམས་དབབ། གཟུང་། བཟློག །ཁྱབ། མི་ཉམས་པར་བསྲུང་བ་
དང་ལྔ་ལས། དང་པོ་ནི། ཕྱག་རྒྱ་དེའི་གཟུགས་ལ་བལྟ། སྒྲ་མཉན། དྲི་བསྣམ། རོ་མྱོང་།
འོ་དང་འཁྱུད་པ་ལ་སོགས་པས་འདོད་པའི་མེ་སྦར། ཐིག་ལེ་དབབ། བདེ་བ་བསྒོམ་ཞིང་
སེམས་འཛིན་མེད་དུ་ལྷོད། བགྲད་པའི་མཐས་བསྲུང་། གསང་ཐུབ་པར་བྱ་བ་དང་པོ་
གཅེས་སོ། །
282



ཁམས་འདུས་པ་བར་པའི་ཁྲིད་ཡིག
དེ་ལ་བགྲད་པའི་མཐའ་ནི། ཁུ་ཚུར་སྙིང་གར་བསྣོལ། ཞྭ་བཞི་བསྒྲིམ། མིག་གྱེན་
ལ་བགྲད་དེ་སྤྱི་བོའི་ནམ་མཁར་བལྟ། སེམས་ནམ་མཁའའམ་འོག་མིན་དུ་ཕྱོད་ཀྱིས་
འཕང་བའོ། །གསང་ཐུབ་པར་བྱ་བ་ནི། འདིར་སྐད་ཅིག་མ་བཞིར་དགའ་བཞིའི་ཉམས་
ལེན་དགོས་པས། སྔ་མ་མཐར་མ་ཕྱིན་པར་ཕྱི་མ་ལ་མི་འཇུག་པ་སྟེ་ཁ་སྦྱོར་མི་བྱ་ཞེས་པའོ། །
དེ་ལྟར་ཐིག་ལེ་དབབ་ཅིང་སྤེལ། སྤེལ་ཞིང་གཟུང་། གཟུང་ཞིང་བཟློག་ཅེས་པ་གསུམ་
འབྲེལ་བ་ཅན་དུ་འབྱུང་སྟེ། སྐད་ཅིག་དང་པོ་ལ་བྱ་བ་མང་ཡང་བདེ་བ་ཆུང་བས་དགའ་
བའི་ཡེ་ཤེས་སོ། །དེ་ནས་འདུ་ཤེས་སུམ་ལྡན་དྲན་པའི་སྒོ་ནས་བོལྤ་དང་ཀཀྐོ་ལ་མཉམ་
པར་སྦྱར་ཞིང༌། འདོད་པའི་མེ་སྦར་བས་ཐིག་ལེ་དབབ། བདེ་བ་བསྒོམ། བགྲད་པའི་
མཐས་བསྲུང་། གསང་ཐུབ་པར་བྱ་བ་གཉིས་པ་གཅེས་བྱ་བ་ནི། འདི་གཉིས་པའི་ཉམས་
ལེན་ཡིན་པས། གསུམ་པའི་བསྲུབ་པའི་བྱ་བ་ལ་མི་འཇུག་ཅེས་པའོ། །དེ་ནི་སྐད་ཅིག་
གཉིས་པ་ལ། བྱ་བ་ཉུང་ཡང་བདེ་བ་ཆེ་བས་མཆོག་དགའི་ཡེ་ཤེས་སོ། །དེ་ནས་བསྲུབ་ཅིང་
བསྲུབས་པས་འདོད་པའི་མེ་སྦར། ཐིག་ལེ་དབབ། བདེ་བ་མི་རྟོག་པ་དང་ལྡན་པར་བསྒོམ།
བགྲད་པའི་མཐས་བསྲུང་། གསང་ཐུབ་པར་བྱ་བ་གསུམ་པ་གཅེས་བྱ་བ་དཀར་དམར་མ་
ཕྲད་ཙམ་བྱ་བའོ། །དེ་ནི་སྐད་ཅིག་གསུམ་པ་ལ་བདེ་བའི་འདུན་པ་དང་བྲལ་བས་དགའ་
བྲལ་གྱི་ཡེ་ཤེས་སོ། །དེའི་ཚེ་ཐིག་ལེ་གཟུང་དཀའ་ན། སྟེང་རླུང་རྣམ་པར་འགོག་པ་ཞེས་བྱ་
བ་གཡོན་པའི་མཐེབ་སྲིན་གྱིས་རྩོལ་བ་བཀག་སྟེ་སྲོག་ནས་དགང་། རོ་སྟོད་གཡས་སྐོར་དུ་
གསིག །དེས་ཀྱང་མ་ཟིན་ན་འོག་ནས་འབྱུང་བའི་འགྱུར་བ་དྲུག་བྱ། དེ་ཙམ་ན་ཐིག་ལེ་
ཟིན་པའི་རྟགས་རྣམས་འབྱུང་། དེ་ནས་རྡོ་རྗེ་དབྱིངས་ཀྱི་དབང་ཕྱུག་མའི་རྩ་བཙལ་ཏེ།
སྙོམས་པར་ཞུགས་པས་རྡོ་རྗེ་དང་པདྨ་ཁ་སྦྱོར། རིགས་ཀྱི་བདག་པོའི་ཁ་དང་རྩ་མཛེས་
པའི་སྤྱི་བོ་སྟེ་གསང་རྩ་གཉིས་ཁ་སྦྱོར། ཁམས་དཀར་དམར་ཁ་སྦྱོར། རླུང་གཉིས་ཁ་སྦྱོར་
ཏེ་ཁ་སྦྱོར་བཞི་འམ། འཛོམ་པ་གསུམ་སྟེ། དེ་ནི་སྐད་ཅིག་བཞི་པ་ལ་དང་པོ་གསུམ་གྱི་རྟོག་
283



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པ་དང་བྲལ་ཞིང་བདེ་བ་ངོས་གཟུང་དང་བྲལ་བའི་ཏིང་ངེ་འཛིན་སྐྱེ་སྟེ། ལྷན་ཅིག་སྐྱེས་པའི་
ཡེ་ཤེས་སོ། །ཏིང་ངེ་འཛིན་དེ་བསྐྱང་ཞིང་བགྲད་པའི་མཐས་བསྲུང་། གསང་ཐུབ་པར་བྱ་བ་
བཞི་པ་གཅེས་ཏེ། ཐིག་ལེ་མ་ཉམས་པར་བྱ། ཉམས་ན་རྟེན་ཉམས་པས་བརྟེན་པ་བདེ་བ་
མི་སྐྱེ། འབྲས་བུ་སྡུག་བསྔལ་མྱོང་བར་འགྱུར་བས་བསྲུང་བ་གཅེས་སོ། །གཉིས་པ་གཟུང་
བ་ནི། རྒྱ་མཚོ་རི་རབ་ལ་སྐམ་པ་སྟེ་ལྟོ་བ་ཚིགས་པ་ལ་བཅེར། གླིང་བཞི་དབང་དུ་བསྡུ་བ་
སྟེ་རྐང་ལག་གི་སོར་མོ་བཞི་བསྐུམ། རོ་འཛིན་རང་གནས་སུ་བཟློག་པ་སྟེ་ལྕེ་རྐན་ལ་སྦྱར།
དབང་པོའི་མཆོག་སྟེང་དུ་བགྲད་པ་སྟེ་སྤྱི་གཙུག་གི་ནམ་མཁའ་ལ་བལྟ་བའོ། །གསུམ་པ་
བཟློག་པ་ནི། ངག་སྟོབས་ཀྱི་ཧྭ་དྲག་ལ་རིང་བས་དྲངས་སྟེ། ཁུ་ཚུར་སྙིང་གར་བསྣོལ་ལ།
ཧཱུྃ་གི་སྒྲས་རླུང་ཕྱིར་དྲག་ཏུ་དྲངས། ཏིང་ངེ་འཛིན་ཧཱུྃ་ཕཊ་ཀྱི་མདའ་གཞུ་འཕང་སྟེ། རྡོ་རྗེ་ལྟེ་
བའི་ཧཱུྃ་གིས་ཕཊ་དྲངས། ཕཊ་ཀྱིས་ཧཱུྃ་འཕུལ་བས། སོག་སྦུབས་ནས་ཆུ་བཞིན་ཐིག་ལེ་རྡོ་
རྗེའི་ལམ་ནས་རྩ་གནས་རྣམས་སུ་གྱེན་ལ་དྲང་ངོ་། །བཞི་པ་ཁྱབ་པ་ནི། རླུང་གི་སྐེ་རགས་
བཅིང་སྟེ། ལག་པ་གཉིས་སྐེད་པ་ལ་སྐེ་རགས་འཆིང་བ་བཞིན་དྲག་ཏུ་འཁོར་རོ་རོ་བྱ།
རླུང་གི་ཞགས་པ་འཕང་སྟེ། ལག་པ་གཉིས་བརྐྱང་བསྐུམ་དྲག་ཏུ་བྱ། ལུས་གཏུན་ཤིང་གི་
འཁོར་ལོ་བསྐོར་ཏེ། ལག་པ་གཉིས་སྐེད་པར་གཏད། རོ་སྟོད་བསྒྱུར་བ་ཡང་ཡང་བྱའོ། །
བུ་ཆུང་གི་སྤྱོད་ལམ་བྱ་སྟེ། གདན་གྱི་ཁར་ཕྱོགས་བཞིར་ཕར་འགྱེལ་ཚུལ་འགྱེལ་བྱ་བའོ། །
ལྔ་པ་མི་ཉམས་པར་བསྲུང་བ་ནི། གཞུང་བཤད་རྣམས་ལས་ཞིབ་ཏུ་འབྱུང་བ་བཞིན་ཉམས་
ལེན་བྱའོ། །རྗེས་བསྔོ་བ་སྨོན་ལམ་སོགས་འདྲ། །
༈ གཉིས་པ་ལམ་བསྡུས་པ་ལ། སྦྱོར་བ་ཐུར་སེལ་གྱི་རླུང་དབང་དུ་བྱ་བ། དངོས་
གཞི་ཐིག་ལེ་དབབ་གཟུང་ཅིག་ཅར་དུ་བྱ་བ། རྗེས་ཐིག་ལེ་མི་འཆོར་བར་བྱ་བའོ། །དང་
པོ་ནི། བསམ་གཏན་གྱི་ཡན་ལག་སྔོན་དུ་སོང་ནས། ལུས་ཀྱི་སྤྱོད་ལམ་ལྡན་བྱས་ནས། །
ལག་གཡས་ཉི་མ་གཡོན་པ་ཟླ། །པུས་མོ་གཉིས་ལ་བསྣོལ་མར་དགབ། །ཧཱུཾ་རིང་ཧུ་ཐུང་
284



ཁམས་འདུས་པ་བར་པའི་ཁྲིད་ཡིག །
མདུན་དུ་དགུ། །གཡས་གཡོན་དག་ཏུ་གསུམ་གསུམ་སྟེ། །འབུད་པ་གསུམ་དང་རྔུབ་པ་
གསུམ། །ཁོར་མ་དག་ཏུ་སྦྱང་བར་བྱ། །ཉི་མ་དག་ནི་གསུམ་པ་ན། །སྦ་བ་སྦུབས་སུ་ནུབ་
པར་འགྱུར། །ཞེས་པའི་ལག་ལེན་ནི། ཁ་ཟས་བཅུད་ཅན་བསྟེན། གནས་ཁང་དབེན་པར་
ཙོག་པུར་འདུག་ལ། ལག་མཐིལ་ཉི་ཟླ་གཉིས་སུ་བསམ་པ་པུས་མོ་ལ་བསྣོལ་མར་
བཀབ་ལ། རླུང་རིང་བ། ཐུང་བ། ཤིན་ཏུ་ཐུང་བ་གསུམ་དང་བསྟུན་ཏེ། མདུན་དུ་འབུད་པ་
གསུམ། གཡས་སུ་གསུམ། ཡང་མདུན་དུ་གསུམ། གཡོན་དུ་གསུམ། ཡང་མདུན་དུ་
གསུམ་རྣམས་གཅིག་རྙིང་ལ་གཅིག་ཁོར་མར་སྦྱང་། སེམས་ཀྱི་གནད་རླུང་ཁམས་དྭངས་མ་
རྣམས་སོག་སྦུབས་ནས་ཆུ་བཞིན་དབུ་མའི་ནང་ན་ཡར་སིབ་སིབ་དྲང་བར་བསམ། དེ་ལྟར་
སྦྱང་བ་གནད་དུ་སོང་ན་ཉི་མ་གསུམ་པ་ན་ཐུར་སེལ་ལ་དབང་ཐོབ་པའི་རྟགས་སུ་སྦ་བ་
སྦུབས་སུ་ནུབ་པའམ། ཤིན་ཏུ་ཐུང་བར་འགྱུར་རོ། ། །
གཉིས་པ་དངོས་གཞི་ལ། བསམ་གཏན་གྱི་ཡན་ལག་སྔོན་དུ་འགྲོ་བས། བྱིན་གྱིས་
རླབས་སོགས་བྱས་ནས་ནི། །སྲིན་པོའི་ལམ་ནི་ཅུང་ཟད་བསྡམ། །གུང་མཛུབ་གཉིས་ནི་
དྲག་ཏུ་གཞིབ། །མིག་གཉིས་སྟེང་དུ་བགྲད་པར་བྱ། །འདིས་ནི་ཐིག་ལེ་ཟིན་པར་འགྱུར། །
ཡང་ན་ཧཱ་ཧལ་དྲག་ཏུ་བརྗོད། །ལུས་ཀྱི་འཁྲུལ་འཁོར་གཞན་ཡང་བྱ། །འདིས་ཀྱང་ཐིག་ལེ་
ཟིན་པར་འགྱུར། །ཞེས་པའི་ཉམས་ལེན་ནི། མཁའ་གསང་བྱིན་རླབས། ལུས་ངག་
མཉམ་པ། འདོད་པ་མཉམ་པ་སྟེ། འདུ་ཤེས་སུམ་ལྡན་གྱིས་བོལྤ་དང་ཀཀྐོ་ཟླ་མཉམ་པར་
སྦྱར་ཏེ་བསྲུབ། འདོད་པའི་མེས་ཐིག་ལེ་དབབ། ཁ་སྦྱོར་བཞིའི་ཚེ་བདེ་སྟོང་ལྷན་ཅིག་སྐྱེས་
པའི་ཡེ་ཤེས་ངོས་བཟུང་། ཐིག་ལེ་མི་ཉམས་པར་བྱ་བའི་ཕྱིར་སྲིན་པོའི་ལམ་བསྡམ། ལག་
པ་གཡས་གཡོན་གྱི་གུང་མཛུབ་གཉིས་རེ་མོས་ཀྱིས་ཁར་གཞུག །ལྕེས་དྲག་ཏུ་གཞིབ།
ལག་པས་ཕྱིར་འཐེན། མིག་གཉིས་སྟེང་དུ་བགྲད་པར་བྱའོ། །དེ་རྣམས་དུས་གཅིག་ཏུ་
བྱས་པ་དང་། ཡང་ངག་ཏུ་ཧཱ་ཧལ་ཞེས་དྲག་ཏུ་བརྗོད་པས་ཀྱང་ཐིག་ལེ་ཟིན་ནོ། །ལུས་ཀྱི་
28



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
འཁྲུལ་འཁོར་གཞན་ཡང་བྱ། །ཞེས་པ་ནི། སྟེང་རླུང་འགོག་པའི་སྦྱོར་བ་གོང་བཞིན་ནོ། །
དེས་ན་ལུས་ཀྱི་འགྱུར་བ་གསུམ། ངག་གི་འགྱུར་བ་གཅིག །སྟེང་རླུང་འགོག་པ་སྟེ་གསུམ་
གྱིས་མི་ཉམས་པར་གཟུང་ངོ་། །གསུམ་པ་རྗེས་ནི། གླང་ཆེན་ཧོ་དང་སྟག་མོ་ངུར། །གཅན་
གཟན་སྐྱུག་དང་ཝ་ལྟར་སྣོམ། །ལྟེ་བ་སྙིང་ག་མགྲིན་པ་དང༌། །སྤྱི་གཙུག་དག་ཏུ་རིམ་གྱིས་
དྲང་། །རྣམ་གྲོལ་རྒྱ་ཡིས་དགྲམ་པར་བྱ། །ཞེས་པ་སྟེ། དེའི་ལག་ལེན་ནི། ཙོག་པུ་རྐང་
པའི་བྲང་ང་ས་ལ་བཙུགས། རྟིང་པ་བཏེག་པའི་སྟེང་དུ་ལུས་ཀྱི་ལྗིད་བསྐུར། རྡོ་རྗེ་ཁུ་ཚུར་
སྙིང་གར་བསྣོལ་ཏེ། རླུང་ཧཱི་ཧི་ཞེས་པའི་གདངས་ཀྱིས་དྲངས་ཏེ་ལྟེ་བར་བྱོན། ཧཱ་ཧཱུྃ་ཞེས་
པས་སྙིང་ག །ཧཱ་ཧག་ཅེས་པས་མགྲིན་པ། ཧི་ཧིཀ་ཅེས་པས་སྤྱི་གཙུག་ཏུ་དྲང་ངོ༌། །དེ་དག་
གི་གནད་ཀྱང་། ཧཱིའི་སྒྲས་རླུང་ཕྱིར་འགྲོ་དང་བསྟུན་ཕྱིར་འཕུལ། ཧཱུྃ་གི་སྒྲས་ནང་འཇུག་
དང་བསྟུན་ནས་སྟེང་དུ་ནོར་བུའི་རྩེ་ནས་དྲང་། ཧིཀ་གི་ཚེ་ལྟག་པ་དགྱེད། མིག་སྟེང་དུ་
བགྲད། རླུང་ཐུབ་ཚད་གཟུང་ངོ་། །གནད་འདི་སྔ་ཕྱི་ཀུན་ལ་གཅེས་སོ། །དེ་ནས་སེང་གེ་
རྣམ་གྲོལ་ནི། ལག་པ་གཉིས་ཀྱི་མཐེ་བོས་རྣ་བ་གཉིས། མཛུབ་མོས་མིག་གཉིས། གུང་
མོས་སྣ་བུག་གཉིས། མཐེའུ་ཆུང་དང་སྲིན་མཛུབ་ཀྱི་བར་དུ་མཆུ་བསྡམ། གྲུ་མོ་གཉིས་ཐད་
ཀར་བསྲང་སྟེ། ཐོག་མར་གཡས་སུ་བསྐོར། དེ་ནས་གཡོན་དུ་བསྐོར། དེ་ནས་གསོར་ལྟར་
བསྐྱིལ། དེ་རྗེས་སུ་སྣ་བུག་མཐེབ་མཛུབ་ཀྱི་བར་དུ་བཅར་ལ་རླུང་དྲག་ཏུ་རྔུབ་ཅིང་མགོ་
སྤྲུག་ལུས་སྤྲུག་བྱ་བའོ། །རྗེས་འདྲ། ཁྲིད་དེའི་སྙིང་པོ་བསྡུས་པ་ནི། མཚན་ལྡན་ཕྱག་རྒྱར་
ལུས་ངག་འདོད་པ་མཉམ། །འདུ་ཤེས་སུམ་ལྡན་མན་ངག་གནད་ཀྱིས་ཟིན། །རྗེས་ཆགས་
མེ་ཡིས་དཀར་དམར་བྱང་སེམས་བཞུ། །དགའ་བཞིའི་ཡེ་ཤེས་འཆར་བར་བྱིན་གྱིས་
རློབས། །ཞེས་སོ། །དེ་ནི་ལམ་དཀྱིལ་འཁོར་འཁོར་ལོའི་ཁྲིད་དོ། །
༈ རྩ་བའི་གཉིས་པ་ལྟ་བ་ལ་ཉམས་མྱོང་དང་ཕྱག་ཆེན་ངོ་སྤྲོད་ནི། ལམ་དེའི་ཉམས་
མྱོང་ལྟ་བ་ལ་བཞི་སྟེ། ཕྱི་གོ་རིམ་ལ་ལྟོས་པའི་དགའ་བ་བཞི། ནང་གནས་ལ་ལྟོས་པ། སྤང་



ཁམས་འདུས་པ་བར་པའི་ཁྲིད་ཡིག
བྱ་ལ་ལྟོས་པ། རང་གི་ངོ་བོ་ལ་ལྟོས་པའི་དགའ་བ་བཞིའོ། །དང་པོ་ནི། གཟུགས་ལ་བལྟ་
བ་ནས་འཁྱུད་པ་དང་ཙུམྦའི་བར་གྱི་ཉམས་མྱོང་ནི་དགའ་བ། དབང་པོ་གཉིས་སྦྱོར་གྱི་
ཉམས་མྱོང་མཆོག་དགའ། བསྲུབ་ཅིང་བསྲུབས་པའི་ཉམས་མྱོང་དགའ་བྲལ། ཁ་སྦྱོར་
བཞིའི་ཉམས་མྱོང་ལྷན་སྐྱེས་སོ། །གཉིས་པ་གནས་ལ་ལྟོས་པ་ལ་ཕྱི་ནང་གཉིས་ལས། ཕྱི་
གནས་ལ་ལྟོས་པ་ནི། ལུས་ཀྱི་གནས་ཁོལ་བུར་བདེ་བ་སྐྱེས་ན་དགའ་བ། ལུས་ཕལ་ཆེར་
ལ་སྐྱེས་ན་མཆོག་དགའ། ལུས་ཐམས་ཅད་ལ་ཁྱབ་པར་སྐྱེས་ན་དགའ་བྲལ། སྣང་བའི་
དངོས་པོ་ཐམས་ཅད་ལ་ཁྱབ་པར་སྐྱེས་ན་ལྷན་སྐྱེས་སོ། །ནང་གནས་ལ་ལྟོས་པ་ནི། སྤྱི་བོ་
ནས་མགྲིན་པ། མགྲིན་པ་ནས་སྙིང་ག །སྙིང་ག་ནས་ལྟེ་བ། ལྟེ་བ་ནས་གསང་གནས་ཀྱི་
བར་དུ་གྲངས་བཞིན་དགའ་བ་སོགས་བཞིའོ། །གསུམ་པ་སྤང་བྱ་ལ་ལྟོས་པ་ནི། ཆོས་
བརྒྱད་སོགས་གཟུང་འཛིན་གྱི་རྣམ་རྟོག་རགས་རིམ་འགོག་པ་དགའ་བ། བདག་གི་རྣམ་
རྟོག་རགས་རིམ་འགོག་པ་མཆོག་དགའ། ཕྱག་རྒྱ་ལ་ཞེན་པའི་རྣམ་རྟོག་འགོག་པ་དགའ་
བྲལ། དགའ་བ་གསུམ་གྱི་རྣམ་རྟོག་འགོག་པ་ལྷན་སྐྱེས་སོ། །བཞི་པ་རང་གི་ངོ་བོ་ལ་ལྟོས་
པ་ནི། བདེ་བའི་ཉམས་མྱོང་ཆུང་བ་དགའ་བ། བདེ་བ་ཆེར་འབར་བ་མཆོག་དགལ། བདེ་
བ་མི་རྟོག་པ་དང་ལྡན་པ་དགའ་བྲལ། བདེ་སྟོང་ཟུང་དུ་འཇུག་པ་ནི་ལྷན་སྐྱེས་སོ། །ལྟ་བ་
དེ་བསྐྱང་ཚུལ་ལ་སྔོན་འགྲོ་གོང་བཞིན་ལ། གསོལ་གདབ་ཀྱི་ཚེ། མཚན་ལྡན་ཕྱག་རྒྱའི་ཞུ་
བདེ་ལྷན་ཅིག་སྐྱེས། །ཟབ་གསལ་ལྟ་བའི་རོ་དང་ཕྲད་པའི་མོད། །ཟག་མེད་དགའ་དང་
བདེ་བ་སྐྱེད་བྱེད་པའི། །ཕྱག་ཆེན་ཡེ་ཤེས་འབྱོངས་པར་བྱིན་གྱིས་རློབས། །ཞེས་དྲག་ཏུ་
བྱའོ། །དེ་ལྟར་སྔར་བཤད་པའི་ཡས་འབབ་དགའ་བ་བཞིའི་དང་པོ་གསུམ་ནི་ཕྱག་ཆེན་དུ་
ངོ་སྤྲད་པར་མི་བྱ་སྟེ། སྲིད་པས་བསྡུས་པའི་ཉམས་སྐྱོན་ཅན་ཡིན་པས་སོ། །ཡང་དེ་ལ་ཞུ་
བདེ་ལྷན་སྐྱེས་ཀྱི་ཆ་དེའང་དེར་ངོ་སྤྲད་པར་མི་བྱ་སྟེ། གང་ཕྱིར་འབྱུང་བ་ཆེ་བདེ་བ། །དེ་ཡི་
དེ་ཉིད་བདེ་བ་མིན། །ཞེས་དང་། དབང་པོ་གཉིས་སྦྱོར་བདེ་བ་ནི། །དེ་ཉིད་ཡིན་ཞེས་སྐྱེས་
287



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ། །
ངན་སྨྲའི། །དེ་ནི་བདེ་བ་ཆེ་ཡིན་ཞེས། །རྒྱལ་བ་མཆོག་གིས་མ་གསུངས་སོ། །ཞེས་བཤད་
པས་སོ། །དེས་ན་བཞི་པ་ལྷན་སྐྱེས་དང་། ཞུ་བདེའི་ཆ་ཡིན་ཀྱང་། དེ་ཉིད་རང་བཞིན་ལྷན་
སྐྱེས་སམ། འཁོར་འདས་དབྱེར་མེད་ཀྱི་ལྟ་བས་ཟིན་པ་ནི་མཚོན་བྱེད་དཔེའི་ཕྱག་ཆེན་
ཡིན་པར་ངོ་སྤྲད་པར་བྱ་སྟེ། ལུས་ལ་ཡེ་ཤེས་ཆེན་པོ་གནས། །ཞེས་དང་། ལུས་གནས་
ལུས་ལས་མ་སྐྱེས་པའོ། །ཞེས་སོགས་ལ། རྗེ་བཙུན་གོང་མས། ཞུ་བདེ་ལྷན་སྐྱེས་དང་རང་
བཞིན་ལྷན་སྐྱེས་ལ་སྦྱར་ཚུལ་གཉིས་མཛད་པའི་གནད་ཀྱིས་ཤེས་པའི་ཕྱིར་རོ། །དེས་ན། དེ་
ལྟ་བུ་བསྐྱང་ཚུལ་དང་། ལྟ་བ་དང་བསྲེས་ཏེ་སྐྱོན་ཅན་སྐྱོན་མེད་དུ་བསྒྱུར་བ་དང་། གོང་དུ་
བོགས་དབྱུང་བའི་གནད་སོགས་གསང་དབང་དུ་བཤད་པས་ཤེས་ལ། རྗེས་འདྲ། ཁྲིད་
དེའི་གནད་བསྡུས་པ་ནི། ཕོ་ཉའི་ལམ་གྱིས་བྱང་སེམས་འཕོ་མེད་བཅིངས། །ཞུ་དང་རང་
བཞིན་ལྷན་སྐྱེས་བཞི་པ་ལས། །དཔེ་དང་དོན་གྱི་ཡེ་ཤེས་མ་ནོར་བར། །ཕྱག་ཆེན་རང་ངོ་
འཕྲོད་པར་བྱིན་གྱིས་རློབས། །ཞེས་སོ། ། །
༈ རྩ་བའི་གསུམ་པ་སྤྱོད་པས་བོགས་དབྱུང་བ་ལ། ཐུན་མོང་དང་། ཐུན་མོང་མིན་
པ་གཉིས་ལས། དང་པོ་ནི། ལམ་དཀྱིལ་འཁོར་འཁོར་ལོ་ཕོ་ཉའི་ལམ་བསྒོམ་པའི་དགའ་
བདེའི་ཡེ་ཤེས་ཆུ་བོའི་རྒྱུན་ལྟ་བུ་དེ། འཁོར་འདས་དབྱེར་མེད་ཀྱི་ལྟ་བ་རྒྱ་མཚོ་ཆེན་པོ་ལྟ་བུ་
དེར་བསྲེས་ཏེ། བདེ་སྟོང་ཟུང་འཇུག་ཕྱག་རྒྱ་ཆེན་པོའི་ངང་ནས་གཉན་ཁྲོད་ལ་སོགས་པའི་
གནས་སུ་ཀུན་འདར་མངོན་སྤྱོད་གཙོར་བྱེད་པ་སྟེ། ཚུལ་ནི་སྔར་བསྟན་པ་བཞིན་ནོ། །
གཉིས་པ་ཐུན་མོང་མིན་པ་ནི། འདུས་པ་བར་པ་འདིར་སྟོང་པ་དགྲར་ལངས་ཀྱི་འཕྲང་
སྒྲོལ་དགོས་ལ། དེ་ལ་འཕྲང་དེ་ངོས་ཟིན་དགོས་པས། སྤྱིར་གསུང་ངག་ལ་སྟོང་པ་དགུར་
བཤད་དེ། མཐོང་ཡུལ་འགགས་པའི་སྟོང་པ་ནི་ཤེས་རབ་ཀྱི་ཨར་རླུང་སེམས་ཐིམ་༡པས་
འབྱུང་། གཟུང་འཛིན་ལས་སྒྲོལ་བའི་སྟོང་པ་ནི་ཟུང་འཇུག་གི་ཧཱུྃ་སོགས་སུ་རླུང་སེམས་
ཐིམ་༢པས་འབྱུང་། ཚོགས་དྲུག་འགགས་པའི་སྟོང་པ་ནི་འགོག་པའི་རྩར་རླུང་སེམས་ཐིམ་
288



ཁམས་འདུས་པ་བར་པའི་ཁྲིད་ཡིག
།
༣པ་སྟེ། གཙོ་བོར་ལོངས་སྤྱོད་ཀྱི་རླབས་གཞུངས་པ་ལ་གནས། ཡོན་ཏན་གྱིས་སྟོངས་པའི་
སྟོང་པ་ནི་རླུང་སྤུ་གྲི་སྟོབས་སུ་གྱུར་པ་ལས་༤ འབྱུང་། བདེ་བས་བརྒྱལ་བའི་སྟོང་པ་ནི་ཕྱི་
དབྱིབས་ཀྱི་ཨར་ཐིམ་༥པ་ལས་འབྱུང་། ཉི་ཚེ་བའི་སྟོང་པ་ནི་ཉམས་སྣང་ཅི་རིགས་༦ལ།
དངོས་པོ་ཉི་ཚེ་བ་རེ་རེ་གཅིག་གཉིས་མེད་པར་མཐོང་བའོ། །ངོ་བོ་ཉིད་ཀྱི་སྟོང་པ་ནི་ཆོས་
དབྱིངས་དེ་བཞིན་ཉིད་༧དོ། །སྒྲོ་འདོགས་ཆོད་པའི་སྟོང་པ་ནི་ཐོས་བསམ་གྱི་ལྟ་རབ། རྣམ་
ཀུན་མཆོག་ལྡན་གྱི་སྟོང་པ་ནི་དག་པ་གཉིས་ལྡན་གྱི་ཆོས་སྐུ་དེ་བཞིན་ཉིད་འདོ། །
དེ་ལྟར་དགུ་ལས་གཉིས་པ། བདུན་པ། བརྒྱད་པ། དགུ་པ་རྣམས་ནི་སྤོང་མི་དགོས།
དྲུག་པ་བྱིང་བ་ཆེན་པོའི་འཕྲང་ཡིན་པས་འོག་ཏུ་སྤོང་། གསུམ་པ་འགོག་པའི་རྩར་ཐིམ་
པས་ཚོགས་དྲུག་གི་འགྱུ་བ་ཆད་པ་དང༌། བཞི་པ་མགྲིན་པའི་རླུང་སྤུ་གྲིས་རྣམ་རྟོག་རྒྱ་
འབྱམས་ཡོན་ཏན་གྱི་སྟོང་པ་གཉིས་ཀྱི་སྤོང་ལུགས་ཟུར་ནས་སྟོན། འོན་ཀྱང་འདི་རྣམ་རྟོག་
རང་བྱུང་དང་ཆ་འདྲའང་ནང་གི་རྟེན་འབྲེལ་མི་འདྲ་གསུང་། དེས་ན་འདིར་ནི་དང་པོ་ཤེས་
རབ་ཀྱི་ཨར་རླུང་སེམས་ཐིམ་པས་སྐྱོན་དངོས་པོ་དང་མཚན་མས་སྟོངས། ཡོན་ཏན་ཞི་
ལྷག་གིས་སྟོང་། བསམ་གཏན་གྱི་ཁང་བུ་བསམ་གཏན་གྱིས་སྟོང་པ་སྟེ། འདི་ལ་ལོ་ཟླར་
འགོར་ན་ས་ཐོབ་པའི་གེགས་སུ་གྱུར་པའི་སྟོང་པ་དགྲར་ལངས་ཀྱི་འཕྲང་ཡིན་པས་འདི་
སྒྲོལ་དགོས་པ་ཡིན་ནོ། །དེ་སྒྲོལ་བའི་ཚུལ་ནི། སྤྱོད་པ་འབྲིང་དྲན་པ་ཉེར་བཞག་བཞི་
བསྒོམ་ཏེ། རང་ལྷ་དམ་ཚིག་པར་བསམ་པ་ལུས་རྗེས་སུ་དྲན་པ། ཡེ་ཤེས་འཁོར་ལོ་དགུག་
ཅིང་གཞུག་པ་ལྷ་རྗེས་སུ་དྲན་པ། ཡི་དམ་ལྷའི་སྙིང་པོ་ཟློས་པ་སྔགས་རྗེས་སུ་དྲན་པ། རྒྱན་
དྲུག་གི་དག་པ་བསམ་པ་ཆོས་རྗེས་སུ་དྲན་པ་སྟེ་བཞི་བསྒོམས་པས་སྣང་བ་ལྷར་ཤར། ལྷ་
སྣང་སྟོང་ཟུང་འཇུག་གི་ཏིང་ངེ་འཛིན་ལས་མ་གཡོས་པར་ཡུལ་ཉེར་བཞི་སོགས་སུ་སྤྱོད་པ་
རྒྱུ་བར་བྱེད་དོ། །འོ་ན་ཤེས་རབ་ཀྱི་ཨ་དེ་ཇི་ལྟ་བུ་སྙམ་ན། དེ་ལ་བྷ་གའི་ཡི་གེ་བཅུ་བཞི་
ཤེས་དགོས་པས། དེའང་ལྟེ་བ་མན་ཆད་རོ་རྐྱང་གཉིས་གཡས་གཡོན་མདུན་རྒྱབ་བཞིར་
289



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བསྣོལ་མར་གནས། གསང་གནས་སུ་རྩ་གསུམ་འཛོམས་ནས། དེ་མན་ཆད་རོ་རྐྱང་གཉིས་
ཀྱིས་དབུ་མའི་སྣ་སྦས་ནས་ཕྱི་ཤུན་དང་ནང་ཤུན་ལྟ་བུར་གནས་ལ། དེའང་གཡས་རོ་མའི་ཆ་
ཤས་ཀྱི་དང་པོ་ན་འདོད་ལྷའི་ས་བོན་ཨ་དཀར་པོ། དེའི་འོག་ནས་གཟུགས་ཁམས་ཀྱི་ཨོ་
དཀར་པོ། དེའི་འོག་ན་མིའི་ནི་སྔོན་པོ། གཡོན་རྐྱང་མའི་ཆ་ཤས་ཀྱི་དང་པོ་ན་ལྷ་མིན་གྱི་སུ་
སེར་པོ། དེའི་འོག་ན་གཟུགས་མེད་ཀྱི་ཤེས་རབ་ཀྱི་ཨ༔དམར་པོ་གནས་པ་དེ་འདི་ཡིན།
དེའི་འོག་ན་ཡི་དྭགས་ཀྱི་སྲེ་དམར་པོ། དེའི་འོག་ན་སྙིང་པོའི་ཨ་དཀར་པོ། གསང་གནས་
མན་ཆད་དབུ་མའི་ཆ་ཤས་ཀྱི་དང་པོ་ན་དུད་འགྲོའི་དུ་ཡིག་དུད་ཀ །དེའི་འོག་ན་ཟུང་འཇུག་
གི་ཧཱུཾ་སྔོན་པོ། དེའི་འོག་ན་དམྱལ་བའི་ཏྲི་ནག་པོ། དེའི་འོག་ན་དབུ་མའི་ཆ་ཤས་དངོས་ན་
ཕྱི་དབྱིབས་ཀྱི་ཨ་དཀར་པོ། དེའི་འོག་ན་སྲིན་པོའི་ཀྵ་ལྗང་གུ། དེའི་འོག་ན་སྟོབས་ཀྱི་ཧཱུྃ་
སྔོན་པོ། དེའི་འོག་ན་དྲག་པོའི་ཕཊ་དམར་ནག་སྟེ། དེ་གཉིས་ནི་རོ་རྐྱང་གི་ཆ་ཤས་མེ་མ་
དང་གཉིད་མར་གྲགས་པ་དེ་ཡིན་པར་སེམས་སོ། །སྲས་དོན་མ་དང་། མན་ངག་གཏེར་
མཛོད་སོགས་ལས། གཡས་རྐྱང་མ་དང་། གཡོན་རོ་མའི་ཆ་ཤས་ཀྱི་དང་པོ་ན་ཞེས་པ་ནི་ཡི་
གེ་མ་དག་པ་ཁོ་ནར་སྣང་ལ། གཡས་ཀྱི་དང་པོ་ན་བསམ་གཏན་གྱི་ཨོ། དེའི་འོག་ན་འདོད་
ལྷའི་ཨ་ཞེས་དང་། གཡོན་གྱི་དང་པོ་ན་ཤེས་རབ་ཀྱི་ཨ། དེའི་འོག་ན་ལྷ་མིན་གྱི་སུ་ཞེས་
དང༌། གསང་གནས་རྩ་གསུམ་འཇོམས་པའི་རྩ་མདུད་ཟུང་འཇུག་གི་ཧཱུྃ། དེའི་འོག་ན་དུད་
འགྲོའི་དུ་སེར་ནག་ཅེས་བྲིས་སྣང་ཡང་། གླེགས་བམ་གྱི་ཡི་གེ་བཅུ་བཞིའི་དཔེ་བྲིས་ན་གོང་
བཞིན་སྣང་བས། ཅིག་ཤོས་ཡི་གེ་མ་དག་པ་ཨེ་ཡིན་སྙམ། ཡུམ་ཆེན་མོའི་ཕོ་བྲང་ཞེས་པ་
ཕལ་ཆེར་ན་སྙིང་པོའི་ཨ་ལ་མཛད་འདུག་ནའང་། དཔེ་བྲིས་ན་སྙིང་པོའི་ཨའི་འོག་ན་ཟུར་
པའི་ཨ་གཅིག་བྲིས་སྣང་ངོ༌། །འདི་དག་ཀྱང་ཁག་ཆེ་བར་སྣང་ཡང་། ཡི་གེ་ན་སྣ་ཚོགས་
འདུག་པས་ཞར་བྱུང་གི་འཕྲོས་ཙམ་མོ། །བོགས་དབྱུང་ཁྲིད་དེའི་གནད་བསྡུས་པ་ནི།
དཀྱིལ་འཁོར་འཁོར་ལོ་བདེ་ཆེན་ཆུ་བོའི་རྒྱུན། །འཁོར་འདས་དབྱེར་མེད་ལྟ་བའི་རྒྱ་
290



ཁམས་འདུས་པ་བར་པའི་ཁྲིད་ཡིག །
མཚོར་ཆེར། །ཀུན་འདར་སྤྱོད་པའི་གནད་ཀྱིས་བོགས་དབྱུང་ཚེ། །བདེ་སྟོང་གྲུབ་མཐའ་
སྙོགས་པར་བྱིན་གྱིས་རློབས། །
ཞེས་པ་སྟེ། ༈ གྲུབ་མཐའ་ནི། ཤེས་རབ་ཡེ་ཤེས་ས་གཉིས་ལ་གྲུབ་མཐའ་བདེ་སྟོང་
རྒྱ་ཆུང་བ་སྟེ། སྣང་བ་འཁོར་བའི་ཆ་ཙམ་བདེན་སྟོང་དུ་འཆར་བའོ། །
༈ རྩ་བའི་བཞི་པ་གྲུབ་མཐའ་མ་སྙོགས་ན་འདའ་ཀ་མ་ནམ་འཆི་བའི་ཚེ་རྡོ་རྗེ་
སེམས་དཔའ་འབྱོན་པར་འགྱུར་བ་ལ། སྦྱང་། གོམས། ལས་སྦྱར་གསུམ་ལས། དང་པོ་ནི།
རླུང་སྦྱང་བ་དང་། གསང་བ་ལྷན་སྐྱེས་ཀྱི་ཡེ་ཤེས་སྟོན་པར་བྱེད་པའི་བླ་མ་རྡོ་རྗེ་སློབ་དཔོན།
དེས་བསྟན་པའི་མྱུར་མགྱོགས་ཕོ་ཉའི་ལམ། ལམ་དེ་ལས་བྱུང་བའི་ལྟ་བ་ཡས་འབབས་ཀྱི་
དགའ་བ་བཞི་དྲན་པར་བྱ་བ་སྟེ་གོང་བཞིན་ནོ། །གཉིས་པ་གོམས་པ་ནི། ལམ་དེ་བསྒོམས་
ནས་ལྟ་བ་ལ་གོམས་པ་དང་། དྲན་པ་གསུམ་ལ་གོམས་པའོ། །སྒྲ་དང་ཕྱི་ཡི་གེ་ལ་གོམས་
པ་སྔར་བཞིན་ནོ། །གསུམ་པ་ལས་སྦྱར་ནི། ལས་སྦར་ཐུན་མོང་བ་གོང་བཞིན་ལ། ཐུན་
མོང་མིན་པ་འདི་གཙོ་བོར་དཀར་ལམ་གྱི་ཚེ་སྟེ། རཀྟ་ཉི་མ་གྱེན་ལ་འཁྱུགས་པའི་སྟོང་
ཉམས་དང་། བྱང་སེམས་ཟླ་བ་ཐུར་ལ་འཕྱུགས་པའི་བདེ་བ་གཉིས་ཀྱི་རྟེན་འབྲེལ་ལས།
བདེ་སྟོང་རྡོ་རྗེ་སེམས་དཔའ་དེ་དང་ཞལ་མཇལ་བ་དེ་ངོ་འཕྲོད་པར་བྱེད་པའི་གནད་
ཀྱིས་སོ། །དེས་ན་རྩ་དབུ་མ་དང་ཚངས་བུག་སྟེང་དུ་ལྷ་དང་བླ་མ་དབྱེར་མེད་དཔའ་བོ་
མཁའ་འགྲོ་དང་བཅས་པ་གསལ་གདབ། སྔར་དམར་ལམ་གྱི་སྟོང་ཉམས་ཕྱོད་དེ་བ་དེ་
དང༌། ཟླ་བ་ཐུར་འབབས་ཀྱི་གནད་ཀྱིས་འཛིན་རྟོག་དང་འདོད་ཆགས་ཀྱི་རྟོག་པ་བཞི་བཅུ་
འགགས་པའི་བདེ་སྟོང་ཟུང་འཇུག་འོད་གསལ་མ་དེ་ལྷག་གེར་ཤར་བའི་དུས་དེར། སྔར་
ལམ་དུས་ཀྱི་ལྷན་སྐྱེས་བདེ་སྟོང་འཁོར་འདས་དབྱེར་མེད་ཀྱི་ལྟ་བ་ཏུར་གྱིས་དྲན་པས་འོད་
གསལ་མ་བུ་འཕྲོད། རྡོ་རྗེ་སེམས་དཔའི་ཞལ་མངོན་སུམ་དུ་མཇལ། རབ་འབྲིང་ཐ་གསུམ་
གྱི་སྒོ་ནས་གྲོལ་བའི་ཚུལ་ནི་སྔ་མ་བཞིན་ནོ། །
291



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
༈ རྩ་བའི་ལྔ་པ་འདའ་ཀ་མ་མ་ཐེབས་ན་དབང་གསུམ་པའི་བར་དོ་སྦྱོང་ཚུལ་ལའང་།
སྦྱང་། གོམས། ལས་སྦྱར་གསུམ་ལས། སྦྱང་བ་ནི། བར་དོའི་གནས་ལུགས་དང་དྲན་པ་
གསུམ་ལ་གོང་བཞིན་ནོ། །གོམས་པ་ལའང་ལམ་དང་དྲན་པ་གསུམ་ལ་གོམས་པ་གོང་
བཞིན་ནོ། །ལས་སྦྱར་ནི། བར་དོར་བསྣམས་བྱ་ཤར་བའི་ཚེ་དྲན་པ་གསུམ་གསལ་གདབ།
ལྷན་སྐྱེས་བདེ་སྟོང་གི་ཡེ་ཤེས་རང་རྒྱུད་ལ་ཤར། ངེས་དོན་ལྷན་སྐྱེས་ཀྱི་བླ་མས་ཕྱག་གིས་
འཁྲིད་པ་བཞིན་དུ། བསྣམ་བྱའི་སྣང་བ་ཕོ་ཉའི་ལམ་གྱི་རང་བཞིན་བྱང་སེམས་མུ་ཏིག་གི་
རྡོག་མ་ལྟ་བུའི་བདེ་སྟོང་ཟུང་འཇུག་གི་ལམ་བསྟན་ཏེ་གྲུབ་མཐའ་སྙོགས་ཚུལ་སོགས་སྔ་མ་
ཁོ་ན་ལྟར་རོ། །ཁྲིད་དེའི་སྙིང་པོ་བསྡུས་པ་ནི། ཡུད་ཙམ་བར་དོའི་འཕྲང་དུ་ཤོར་སྲིད་ན། །
ལྷན་སྐྱེས་བླ་མ་ཆོས་སྐུའི་ཞིང་དུ་མཇལ། །བསྣམ་བྱའི་འོད་ཕྲེང་བྱང་སེམས་བདེ་བར་ཤར། །
བར་དོ་དབྱིངས་སུ་ཡལ་བར་བྱིན་གྱིས་རློབས། །ཞེས་སོ། །
༈ རྩ་བའི་དྲུག་པ་ལམ་གྱི་ཚོད་འཛིན་རྨི་ལམ་དང་སྒྱུ་ལུས་ཀྱི་ཁྲིད་ནི། སྦྱོར་དངོས་
རྗེས་གསུམ་གྱི་ཁྲིད་ཕལ་ཆེར་གོང་བཞིན་ལ། ཉིན་པར་གྱི་འཁྲུལ་སྣང་ཐམས་ཅད་ཕོ་ཉའི་
ལམ་གྱི་བདེ་སྟོང་ཟུང་འཇུག་གི་དབྱིངས་སུ་བསྟིམ་སྟེ། ཉིན་སྣང་ཐམས་ཅད་སྣང་ཡང་
བདེན་སྟོང་གི་ལྟ་བས་ཟིན་པའི་སྒྱུ་མ་ལྟར་རྟོགས་པའི་ཏིང་ངེ་འཛིན་ལ་རྩལ་སྦྱངས། དྲན་
པ་གསུམ་གྱི་འདུན་པ་ཝ་ལེ་བར་བྱས་པས། རྨི་ལམ་ལ་སྦྱང་གོམས་སྔར་བཞིན་བྱས་པའི་
གནད་ཀྱིས་ལས་སྦྱར་གྱི་རྨི་ལམ་རང་ཟིན་འབྱུང་ལ། དེའི་ཚེ་རྨི་ལམ་གྱི་ཉིང་འཁྲུལ་ཐམས་
ཅད་འོད་གསལ་དུ་ཤར། དྲན་པ་གསུམ་དང་སྤྲུལ་བསྒྱུར་ཅི་འདོད་འབྱུང་སྟེ། དེས་ནི་འཆི་
ཀ་དང་བར་དོའི་ཉམས་ལེན་འབྱོངས་པའི་གདེང་ཚད་ཁོང་དུ་ཆུད། ཉིན་མཚན་གྱི་ཉམས་
མྱོང་སྣེ་འབྲེལ་བས་སྣང་མུན་གྱི་བར་ལག་འགྱེལ་བ་ཞེས་བྱ་བ་ཡིན་ནོ། །ཁྲིད་དེའི་གནད་
བསྡུས་པ་ནི། ཉིན་སྣང་སྒྱུ་མ་བདེ་ཆེན་དབྱིངས་སུ་ཡལ། །རྨི་ལམ་ཉིང་འཁྲུལ་འོད་གསལ་
ལམ་དུ་ལོངས། །ཉིན་མཚན་སྣང་བ་བདེ་སྟོང་མལ་དུ་འདྲེས། །སྣང་མུན་བར་ལག་འགྱེལ་
292



དུས་འདས་པ་
ཁམས་འདུས་པ་བར་པའི་ཁྲིད་ཡིག་
བར་བྱིན་གྱིས་རློབས། །ཞེས་སོ། ། །
༈ རྩ་བའི་བདུན་པ་ལམ་དེའི་འབྲས་བུ་ནི། འདུས་པ་བར་པའི་ས་ལམ་རིམ་པས་
བགྲོད། ཁམས་བདུད་རྩིའི་འགྲོས་ཐིམ། བདུད་རྩི་གནས་གྱུར་ཆོས་སྐུ་མངོན་དུ་བྱེད་པ་
ཡིན་ནོ། །འབྲས་བུ་དེའི་གནད་བསྡུས་པ་ནི། ཐིག་ལེ་བདེ་སྟོང་ཉམས་ཁྲིད་མཐའ་རུ་ཕྱིན། །
འདུས་པ་བར་པའི་ས་ལམ་འཁྲུལ་མེད་ཟིན། །བྱང་སེམས་འགྲོས་ཐིམ་མི་ཤིགས་ཐིག་ལེ་
ཆེར། །ཆོས་སྐུའི་གོ་འཕང་བརྙེས་པར་བྱིན་གྱིས་རློབས། །ཞེས་སོ། །ཁམས་འདུས་པ་བར་
པའི་ཁྲིད་རྫོགས་སོ། །མངྒལཾ།། །།
293



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
༄༅། །གསུང་ངག་སློབ་བཤད་ཀྱི་ཁྲིད་རིམ་ཉི་གཞོན་གསར་པའི་ཐིག་ཕྲེང་
སྐལ་བཟང་ཨུཏྤལ་གཞོན་ནུའི་ཁ་འབྱེད་ལས། སྐྱོན་མེད་
གཉུག་མ་ཡེ་ཤེས་ལ་བརྟེན་པ་ཁམས་འདུས་པ་
ཐ་མའི་ཁྲིད་བཞུགས་སོ། །
ཨོཾ་སྭ་སྟི་སིདྡྷཾ། ད་ནི་འདུས་པ་ཐ་མ་ལ་དབང་བཞི་པ་དང་འབྲེལ་བ་སྐྱོན་མེད་གཉུག་
མ་ཡེ་ཤེས་ཀྱིས་ལམ་ཁྲིད་པ་ལ་དྲུག །ལམ་རྡོ་རྗེ་རྦ་རླབས་ཀྱི་ཁྲིད། ལྟ་བ་ཉམས་སུ་མྱོང་བ་
དེ་ལ་ཕྱག་ཆེན་ངོ་སྤྲོད་པའི་ཁྲིད། དེ་སྤྱོད་པས་བོགས་དབྱུང་སྟེ་གྲུབ་མཐའ་སྙོགས་པའི་
ཁྲིད། གྲུབ་མཐའ་མ་སྙོགས་ན་འདའ་ཀ་མ་ལམ་ཕྱག་རྒྱ་ཆེན་པོ་ནས་འཕོ་བའི་ཁྲིད། དེ་མ་
ཐེབས་ན་བར་དོའི་ཁྲིད། ཚོད་འཛིན་རྨི་ལམ་དང་སྒྱུ་ལུས་ཀྱི་ཁྲིད་དོ། །
༈ དང་པོ་ལ་གཉིས་ཀྱི། དང་པོ་ནི། སྔོན་འགྲོ་བསམ་གཏན་གྱི་ཡན་ལག་རྣམས་
གོང་བཞིན་ལ། སྤྲོ་ན། རྣམ་ཐར་སྒོ་གསུམ་ཕྱེ་ནས་རྡོ་རྗེའི་ལམ། །སྟོན་མཛད་ཡང་དག་
དོན་གྱི་དེ་ཁོ་ན། །འདྲེན་མཆོག་བླ་མ་རྡོ་རྗེ་འཆང་དངོས་ལ། །སྙིང་ནས་ཕྱག་འཚལ་བརྩེ་
བས་གཟུང་དུ་གསོལ། །ཞེས་གསོལ་བ་གདབ། གཉིས་པ་དངོས་གཞི་ལ་གསུམ། འོག་
རླུང་བསྐྱོད་པ་ལུས་ཀྱི་རྦ་རླབས། ངག་འདྲེན་པ་ཞི་དྲག་གི་རྦ་རླབས། ཏིང་ངེ་འཛིན་སེམས་
ཀྱི་རྦ་རླབས་སོ། །དང་པོ་ནི། སྲོག་རྩོལ་སོགས་དྲུག་ལྷག་པར་སྦྱངས་ནས། སླར་ཡང་ཁ་
སྦྱོར་དྲག་ཏུ་བསྒོམ་པ་སྟེ། ལུས་སྐྱིལ་ཀྲུང་། ལག་པ་གཉིས་པུས་མོ་གཉིས་ལ་བཀབ་ལ་
294



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད། །
མནན། སྐེད་པ་བསྲང་། ལྟོ་བ་ཚིགས་པ་ལ་སྦྱར། རླུང་འབུད་པ་གསུམ་དང་རྔུབ་པ་གསུམ་
གྱིས་སྟེང་རླུང་གཞུག །ཚང་ར་གཡས་གཡོན་འོག་ཏུ་གནོན་པ་རེ་མོས་ཀྱིས། འོག་རླུང་དལ་
གྱིས་བསྐུམས་ཏེ་དྲག་ཏུ་འཐེན་ནས་ཁ་སྦྱར། གཏོང་ཙ་ན་འོག་རླུང་སྔོན་ལ་གཏང་། དེ་ལྟ་
བུ་ཐུན་ཚོད་དང་ཐུན་གྲངས་མེད་པར་སྦྱང་ངོ༌། །འདི་ལ་རིན་ཆེན་བུམ་པའམ། བུམ་ཅན་
ཞབས་མེད་ཅེས་གྲགས་སོ། །གཉིས་པ་ངག་འདྲེན་པ་ལ། སྔོན་འགྲོ་གོང་བཞིན། གནས་
དབེན་པར་ལུས་སྐྱིལ་ཀྲུང་། ལག་པ་ཁུ་ཚུར་སྙིང་གར་བསྣོལ། མགོ་མདུན་དུ་བཏུད་ཏེ་
ངག་འདྲེན་དང་པོ་ཞི་བ་སྟེ། ཨིའི་གདངས་ཀྱིས་སོ་བར་ནས་བཞུར་ཏེ། ཁ་ནས་དལ་བུས་
དྲང་ཞིང་འོག་རླུང་དྲག་ཏུ་བསྐུམ། མཐར་མགོ་བོ་བསྐྱེད་དེ་མིག་སྟེང་དུ་བགྲད། རླུང་ཐུབ་
ཚད་མནན། དེ་ལྟ་བུ་མདུན་དུ་གསུམ། གཡས་གཡོན་དུ་གསུམ་གསུམ་སྟེ། དེ་འདྲ་ལན་
བདུན་ལ་ཐུན་གཅིག་ཏུ་བྱས་པ་ཐུན་བཞིར་ཉམས་སུ་བླང་། གོམས་པ་ན་གླིང་བུའི་སྒྲ་ལྟ་བུ་
འབྱུང་། དྲག་པོ་ནི་ཧཱུྃ་གི་སྒྲས་སྐད་གདངས་ཇེ་སྦོམ་ལ་བཏང་སྟེ་ཐུན་ཚད་སོགས་སྔ་མ་
བཞིན་སྦྱངས་པས་མཐར་རག་དུང་གི་སྐད་ལྟ་བུ་འབྱུང་། གསུམ་པ་སེམས་ཀྱི་རྦ་རླབས་ལ་
གསུམ། ཐབས་ཀྱི་རྒྱུད་དག་པ། ཤེས་རབ་ཀྱི་རྒྱུད་དག་པ། གཉིས་ཀའི་རྒྱུད་སོ་སོར་དག་
པར་བྱ་བའོ། །དང་པོ་ནི། བསམ་གཏན་གྱི་ཡན་ལག་སྔོན་དུ་གཏང་། ཡེ་ཤེས་ཀྱི་ཕྱག་རྒྱ་
པདྨ་ཅན་ལ་འདུ་ཤེས་སུམ་ལྡན་གྱིས་སྙོམས་པར་ཞུགས་པས། ཡབ་ཡུམ་གཉིས་ཀའི་
ཁམས་དྭངས་མ་ཐམས་ཅད་སྤྱི་གཙུག་གི་ཧྭ་ལ་འདུས། དེ་ནས་དབུ་མའི་ལམ་ནས་ཡས་
འབབ་ཀྱི་དགའ་བཞིའི་རིམ་པས། རྩ་མཆོག་གི་ཟེ་བ་སྟེ། ཡབ་ཡུམ་གྱི་རྩ་གསུམ་འཛོམ་
པའི་ས་ནི་དབང་གི་གནས་ཡིན་ལ། དབུ་མའི་སྣ་རྩེ་དང་རོ་རྐྱང་གི་སྣ་ལ་གྲངས་བཞིན་
མཆོག་གི་སྣ་རྩེ་དང་མཆོག་མིན་པའི་སྣ་རྩེར་འཇོག་པས། མཆོག་གི་སྣ་རྩེར་ཡབ་ཡུམ་
གཉིས་ཀའི་ཁམས་དགུའི་དྭངས་མ་འདྲེས་པ་ན། ཁ་དོག་སོ་སོར་མི་གསལ་བར་རྒྱ་མཚོའི་
ནང་གི་ཉི་མའམ། རྩྭ་སྐྱའི་ཟིལ་བའམ། བྱ་ཀོ་ཀ་ལི་སྟེ་ཁུ་བྱུག་གི་མགྲིན་པའི་མདངས་ལྟར་
295



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
སྣ་ཚོགས་སུ་གནས་པ་དེ། འོད་ཟེར་གྱི་རྣམ་པས་ཡབ་ཀྱི་གཡས་རོ་མ་ནས་ཡར་དྲངས། ལྟེ་
བར་བྱོན། ལྟེ་བའི་འཁོར་ལོ་བྱང་སེམས་ཟླ་བའི་འོད་ཀྱིས་ནམ་ལངས་པ་བཞིན་ཡལ་ཡལ།
རཀྟ་ཉི་མའི་འོད་ཀྱིས་ཉི་མ་ཤར་བ་བཞིན་སལ་སལ། རླུང་གི་ནུས་པས་གློ་བ་བུས་པ་
བཞིན་ལྟང་ལྟང་སྟེ་ཆོས་སུམ་ལྡན་དུ་དྲན་པར་བྱ། དེ་བཞིན་དུ་སྙིང་གར་བྱོན། ཆོས་མ་
ལྡན། མགྲིན་པར་བྱོན། ཆོས་སུམ་ལྡན། དེ་ནས་རྣ་བ་གཡས་པ་ནས་འོད་ཟེར་གྱི་རྣམ་པར་
སྤྲོས། འོད་ཟེར་གྱི་སྣ་ལ་ལྷག་པའི་ལྷའི་དཀྱིལ་འཁོར་དཔག་ཏུ་མེད་པ་འཕྲོས་པས།
སེམས་ཅན་ཐམས་ཅད་ཀྱི་རྒྱུད་ལ་དབང་བཞི་བསྐུར། སེམས་ཅན་ཐམས་ཅད་ལྷར་བྱས་པ་
དང༌། སྤྲོས་པའི་ལྷ་གཉིས་གཅིག་ཏུ་འདྲེས། བདུད་རྩིའི་བཅུད་ཅེས་པ་རང་རྒྱུད་སྐུ་ལྔར་
སྒྱུར་བའི་ནུས་པ་ཅན་དུ་གྱུར། སྤྱི་བོ་ཚངས་པའི་བུ་གར་ཞུགས། སྤྱི་བོར་ཆོས་སུམ་ལྡན་དུ་
དྲན། མགྲིན་པར་བྱོན། འོད་ཁ་དོག་དམར་པོར་གྱུར། ཉི་མ་སྟོང་གི་གཟི་བརྗིད་དང་ལྡན།
སྙིང་གར་བྱོན། བདག་རྒྱུད་སྐུ་ལྔར་བསྒྱུར་བའི་རྟགས་སུ་འོད་ཁ་དོག་ལྔར་གྱུར། རྩ་དག་
པའི་ལམ་ལྟེ་བ་ནས་བྱུང་། ཡུམ་གྱི་མཆོག་གི་ཟེ་བར་ཐིག་ལེའི་གཟུགས་ཀྱིས་སྔ་མ་བཞིན་
གནས་སོ། །དེས་གཡས་རོ་མ་དབང་དུ་འདུས། གཟུང་བའི་རྦ་རླབས་རེངས། རྩོལ་བའི་
རླུང་ལ་དབང་ཐོབ། ཨོཾ་གྱི་སྟོབས་གྲུབ། རྣམ་པར་ཐར་པའི་སྒོ་སྟོང་པ་ཉིད་མངོན་དུ་
བྱས་སོ། །འབྲས་བུ་དང་པོའོ། །དེ་བཞིན་དུ་གཡོན་པར་ཡང་བྱ་སྟེ། རྐྱང་མ་དབང་དུ་
འདུས། གཡོན་འཛིན་པའི་རྦ་རླབས་རེངས། སྲོག་གི་རླུང་ལ་དབང་ཐོབ། ཨཱའི་སྟོབས་
གྲུབ། རྣམ་པར་ཐར་པའི་སྒོ་མཚན་མ་མེད་པ་མངོན་དུ་བྱས་ཏེ། འབྲས་བུ་གཉིས་པའོ། །དེ་
བཞིན་དབུ་མར་ཡང་བྱ་སྟེ། དབུ་མ་དབང་དུ་འདུས། རླུང་གནས་པ་ལ་དབང་ཐོབ། གཟུང་
འཛིན་གཉིས་ཀའི་རྦ་རླབས་རྣམ་རྟོག་ཕྲ་མོ་རེངས་པར་བྱེད། ཧཱུྃ་གི་སྟོབས་གྲུབ། རྣམ་པར་
ཐར་པའི་སྒོ་སྨོན་པ་མེད་པ་སྟེ། འབྲས་བུ་གསུམ་པའོ། །དེ་བཞིན་དུ་ཤེས་རབ་ལའང་བྱ་སྟེ།
རྩ་གཡས་གཡོན་གཉིས་ནས་རྣ་བ་གཡས་གཡོན་གྱི་སྒོར་བྱོན་པ་ཙམ་ལས་ཕྱིར་སྤྲོ་བ་ནི་
སྔ
296



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
མེད་དེ། ཤེས་རབ་བྱ་བྱེད་ཀྱི་སྤྲོས་པ་དང་བྲལ་བས་སོ། །དབུ་མ་ནས་སྤྱི་གཙུག་ཏུ་བྱོན།
ཕྱིར་སྤྲོ་བསྡུ་བྱས་མ་བྱས་འདྲ་གསུང་། རྦ་རླབས་གསུམ་རེངས་པ་སོགས་ཡབ་དང་
མཚུངས་སོ། །
གཉིས་ཀའི་རྒྱུད་སོ་སོར་དག་པ་ནི། མཆོག་གི་ཟེ་བར་བྱང་སེམས་དཀར་དམར་
འདྲེས་པ་དེའི་ཕྱེད་ཡབ་ཡུམ་གྱི་དབུ་མ་ནས་ཞུགས། སྐར་མདའ་འཕོ་བ་ལྟར་སོང་སྟེ། ཡབ་
ཡུམ་གྱི་གཙུག་ཏོར་མཆོག་ཏུ་ཐིམ་པས། ལུས་ཟག་མེད་གཟུགས་སྐུ་དང་། སེམས་རྟོག་
མེད་ཆོས་སྐུ་སྟེ་སྐུ་ལྔ་ལྷུན་གྲུབ་ཏུ་མོས་པར་བྱའོ། །དེ་ལྟར་ཐབས་ཤེས་གཉིས་ཀྱི་རྒྱུད་དག་
པ་ལ་སྐད་ཅིག་མ་གསུམ་གསུམ། སོ་སོར་དག་པ་ལ་སྐད་ཅིག་མ་གཅིག་སྟེ་བདུན་པོ་འདི།
རླུང་ལྡང་འཇུག་དང་བསྟུན་ཡང་མི་དགོས་ལ། ཐུན་བཞིའི་ངེས་པའང་མི་དགོས་གསུང་སྟེ།
ཉམས་ལྟ་བ་དང་བསྲེ་ཞིང་བསྒོམ་མོ། ཁྲིད་དེའི་གནད་བསྡུས་པ་ནི། ལུས་དང་ངག་གི་རྦ་
རླབས་མཐར་ཕྱིན་ནས། །གཟུང་འཛིན་རྦ་རླབས་རེངས་བྱེད་སྐད་ཅིག་བདུན། །ཐབས་
ཤེས་སྦྱང་བ་མཆོག་དབང་བཞི་པའི་ལམ། རྦ་རླབས་རྣམ་གསུམ་གོམས་པར་བྱིན་གྱིས་
རློབས། །ཞེས་བྱའོ། །
༈ རྩ་བའི་གཉིས་པ་ལམ་དེ་བསྒོམས་པའི་ལྟ་བ་ཉམས་མྱོང་ལ་ཕྱག་རྒྱ་ཆེན་པོ་ངོ་
སྤྲོད་པའི་ཁྲིད་ལ། ལམ་དེའི་ལྟ་བ་མས་བརྟན་གྱི་དགའ་བཞི་ཕན་འདོགས་པའི་སྒོ་ནས་
སྐྱེ་སྟེ། དེའང་གཙོ་བོར་ལུས་ལ་ཕན་འདོགས་པ་བཞི་ནི། རྒྱུ་མཐུན་པས་ནི་སྐྲ་དཀར་
འཇོམས། །རྣམ་པར་སྨིན་པས་སྟོབས་སྟེར་བྱེད། །སྐྱེས་བུ་བྱེད་པས་རྣམ་པར་འཕེལ། །དྲི་
མ་མེད་པས་འཆི་མེད་འགྱུར། །ཞེས་པ་སྟེ་གོ་རིམ་བཞིན་དྭངས་མ་ལྟེ་བར་བརྟན་ཙ་ན། ལྟེ་
བ་མེ་ལོང་གི་ངོས་ལྟར་འཇམ་ཞིང་སེན་མོ་མི་ཐེབས་ལ། སྐྲ་དཀར་དང་གཉེར་མ་སྤངས་ཏེ་
གཞོན་ཤ་དང་ལྡན་པའོ། །སྙིང་གར་བརྟན་ཙ་ན། སྲེད་མེད་བུའམ། གླང་པོ་ཆེའི་སྟོབས་
ཀྱིས་ཀྱང་མི་ཐུབ་པའོ། །མགྲིན་པར་བརྟན་ཙ་ན། ལྕེ་རྣམ་པར་འཕེལ་ཏེ་མཛོད་པུར་སླེབ།
297



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
དྲོད་འཕེལ་ཏེ་སྐོམ་དང་ཆགས་པ་ཤས་ཆེ་བའོ། །སྤྱི་བོར་བརྟན་ཙ་ན། ལོ་སྟོང་ལ་སོགས་པ་
ཐུབ་ཏེ། ས་ར་ཧ་ལ་སོགས་པ་བཞིན་ནོ། །གཉིས་པ་སེམས་ལ་ཕན་འདོགས་པ་ནི། དྭངས་
མ་ལྟེ་བར་བརྟན་ཙ་ན། བདག་རྒྱུད་ལ་བདེ་སྟོང་དུ་འཆར་བ་ཙམ། སྙིང་གའི་ཚེ་སྣང་བའི་
དངོས་པོ་བདེ་སྟོང་དུ་འཆར་བ་ཙམ། མགྲིན་པའི་ཚེ་མྱ་ངན་ལས་འདས་པའི་ཆོས་བདེ་སྟོང་
དུ་འཆར་བ་ཙམ། སྤྱི་བོར་བརྟན་ཙ་ན་འཁོར་འདས་ཐམས་ཅད་བདེ་སྟོང་དུ་འཆར་རོ། །
གསུམ་པ་ལུས་སེམས་གཉིས་ཀ་ལ་ཕན་འདོགས་པ་ནི། ཡང་བྱང་སེམས་ལྟེ་བར་བརྟན་
ཙ་ན། འགྲོ་བ་ཐམས་ཅད་ཀྱི་སྙིང་དུ་སྡུག་ཅིང་ཡིད་དུ་འོང་། སྙིང་གའི་ཚེ་མངོན་ཤེས་ཅུང་
ཟད་འཆར། མགྲིན་པའི་ཚེ་འཇིག་རྟེན་ཁམས་ཀྱི་རོ་ཐམས་ཅད་ལ་ལོངས་སྤྱོད་ནུས། སྤྱི་
བོར་བརྟན་པའི་ཚེ་རྫུ་འཕྲུལ་ཅུང་ཟད་བསྟན་པར་ནུས་སོ། །དེ་ལྟར་དབང་བཞི་པའི་ལྟ་བ་
ནི་མས་བརྟན་གྱི་དགའ་བཞི་བདེ་སྟོང་ཤིན་ཏུ་རྣམ་པར་དག་པའི་དེ་ཁོ་ན་ཉིད་ཅེས་བྱ་སྟེ།
དེའང་དགའ་བ་དང་པོ་གསུམ་ཁོ་རང་ལ་ལྟོས་པའི་ལྟ་ཉམས་སྐྱོན་ཅན་ཡིན་ལ། བཞི་པ་དེ་
སྐྱོན་མེད་ཡིན་པས། དེ་ཉིད་དཔེའི་ཡེ་ཤེས་ཕྱག་ཆེན་དུ་ངོ་སྤྲོད་དེ་མཉམ་རྗེས་ཐམས་ཅད་
དུ་བསྐྱང་བ་ནི་སྔ་མ་ཁོ་ན་ལྟར་རོ། །དེས་ན་འདི་དག་ལའང་སྤྱིར་བཏང་དམིགས་བསལ་གྱི་
གནད་ཤེས་དགོས་ཏེ། ལྟ་བ་སྐྱོན་ཅན་སྐྱོན་མེད་ཅི་རིགས་དང་། དཔེ་དོན་གྱི་ཕྱག་ཆེན་ཅི་
རིགས་པར་འབྱུང་སྲིད་པའི་ཕྱིར་རོ། །
འོ་ན་དབང་གསུམ་པའི་དགའ་བཞིའི་ཚེའང་མཚོན་བྱ་དོན་གྱི་ཡེ་ཤེས་སྐྱེ་བ་སྲིད་
དམ་སྙམ་ན། སྔར་བླ་མེད་དབང་བཞིས་སྨིན་ཟིན་པའི་སྐལ་ལྡན་ལས་འཕྲོ་ཅན་ཞིག་ལ་
སྲིད་དེ། རབ་དབྱེ་ལས། དབང་བསྐུར་བཞི་པ་མ་ཐོབ་བར། །ཕྱག་རྒྱ་ཆེན་པོ་སོགས་
བསྒོམ་དང་། །ཞེས་བཤད་པ་དེ། དབང་བཞི་མ་ཐོབ་བར་མཚོན་བྱ་དོན་གྱི་ཕྱག་ཆེན་མི་སྐྱེ་
བ་ལ་དགོངས་པ་དེ་སྙིང་པོ་ཡིན་པའི་ཕྱིར་རོ། །ཁྲིད་དེའི་གནད་བསྡུས་པ་ནི། མཁའ་
འགྲོས་ལུང་བསྟན་པདྨ་ཅན་དང་འཕྲད། །ལུས་ངག་ཡིད་གསུམ་རྡོ་རྗེའི་སྐྱིལ་ཀྲུང་བཅས། །
298



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
ཟག་མེད་བདེན་མཐོང་མས་བརྟན་ལྷན་སྐྱེས་ལ། །དོན་གྱི་ཕྱག་ཆེན་འཕྲོད་པར་བྱིན་གྱིས་
རློབས། །ཞེས་བྱ་སྟེ། ཚིག་རྐང་གི་དངོས་བསྟན་ལ། གསང་གནས་རྩ་གསུམ་གྱི་མས་སྣར་
རྩ་གསུམ་རྡོ་རྗེའི་སྐྱིལ་ཀྲུང་བཅས། ཡས་འབབ་དགའ་བཞི་བཅུ་དྲུག་པའི་ས། མས་བརྟན་
དགའ་བ་བཅུ་དྲུག་གི་དགའ་བའི་དགའ་བ་སོགས་གསུམ་གྱི་ཚེ། མཚོན་བྱ་དོན་གྱི་ཡེ་ཤེས་
མཐོང་ལམ་སྐྱེ་བར་བཤད་པ་ཡིན་ནོ། ། །
༈ རྩ་བའི་གསུམ་པ་ཕྱག་ཆེན་དེ་སྤྱོད་པས་བོགས་དབྱུང་བའི་ཁྲིད་ལ་ཐུན་མོང་དང་།
ཐུན་མོང་མིན་པ་གཉིས་ལས། དང་པོ་ནི། དྲོད་ཆུང་ངུ་ཐོབ་ནས་ཀུན་འདར་གསང་སྤྱོད།
འབྲིང་པོ་ཐོབ་ནས་ཀུན་འདར་མངོན་སྤྱོད། དྲོད་ཆེན་པོ་མཐོང་ལམ་ཐོབ་ནས་ཀུན་ཏུ་
བཟང་པོའམ། ཕྱོགས་ལས་རྣམ་རྒྱལ་གྱི་སྤྱོད་པ་བྱ་བར་བཤད་པས་དེ་བཞིན་བྱེད་པ་སྟེ།
གྲུབ་ཆེན་རྣལ་འབྱོར་དབང་ཕྱུག་གིས་ཇི་ལྟར་མཛད་པ་བཞིན་ནོ། །
གཉིས་པ་ཐུན་མོང་མིན་པ་ནི། འདུས་པ་ཐ་མ་འདིར་འཕྲང་གསུམ་ལས་བྱིང་བ་ཆེན་
པོའི་འཕྲང་སྒྲོལ་དགོས་ལ། དེ་སྒྲོལ་བ་ལ་ཕྱག་རྒྱའི་ཉམས་ལེན་དང་འབྲེལ་བ་སྤྱོད་པ་ཆེན་
པོ་ཡང་དག་སྤོང་བཞིའི་སྤྱོད་པ་སྤྱད་དགོས་པ་ཡིན་ནོ། །དེའང་ཇི་ལྟར་སྙམ་ན། ཁམས་
འདུས་པ་ཐ་མའི་ཚེ་ཕྱི་དབྱིབས་ཀྱི་ཨར་རླུང་སེམས་འདུས་པས་རྟེན་འབྲེལ་བྱས། ཟག་
བཅས་ཀྱི་བདེ་བའི་ངང་དུ་བརྒྱལ་ཏེ། རྔ་སྒྲ་ལ་སོགས་པས་ཀྱང་སད་པར་མི་ནུས་པས་བྱིང་
བ་ཆེན་པོའི་འཕྲང་། ཟག་བཅས་ལ་ཟག་མེད་མཐོང་ལམ་དུ་གཟུང་བས་ཆོག་ཤེས་པའི་
བདུད་ཅེས་པ་ཞིག་འབྱུང་བ་དེ་ནི། ས་ཐོབ་པ་ལ་བར་དུ་གཅོད་པས་འཕྲང་ཞེས་བྱའོ། །
འཕྲང་དེ་སྒྲོལ་བ་ནི། ཡང་དག་སྤོང་བཞིའི་ལམ་མམ་སྤྱོད་པ་སྤྱད་པས་ཡིན་ལ། སྤྱོད་པ་
དེ་ལ། དབང་བཞི་པ་རྟེན་ཅན་ཞེས་པ་དངོས་ཀྱི་ཕྱག་རྒྱ་ལ་བརྟེན་པའི་བཞི་པ་རྟེན་ཅན་
མཚན་ཉིད་པ་ལ་བརྟེན་ནས་མས་བརྟན་གྱི་དགའ་བ་ཉམས་སུ་མྱོང་བ་ཞིག་དགོས་པས།
དབང་དེ་བླང་བའི་ཡུལ་ནི་སྤྲུལ་པའི་སྐུའོ། །བླང་བའི་རྟེན་ནི། སྤྲུལ་སྐུས་ལུང་བསྟན་པའི་
སྒྲོ
299



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཕྱག་རྒྱ་པདྨ་ཅན་ནོ། །བླང་བའི་ཚུལ་ནི། ཕྱག་རྒྱ་དེའི་ཁྱད་ཆོས་བཞི་ལྡན་གྱི་རྩ་བཙལ་ཏེ་
འདུ་ཤེས་གསུམ་ལྡན་གྱིས་སྙོམས་པར་ཞུགས་པས། ཤེས་རབ་ཀྱི་རྩ་མཛེས་པའི་སྤྱི་བོ།
ཐབས་ཀྱི་རིགས་ཀྱི་བདག་པོའི་ཁར་ཚུད་དེ། ཡང་དག་སྤོང་བཞིའི་རྟེན་འབྲེལ་སྒྲིག་པའི་
ཚུལ་གྱིས་སོ། །དབང་རང་གི་ངོ་བོ་ནི། ཡང་དག་སྤོང་བཞི་སྟེ། ཁ་སྦྱོར་དེའི་སྐབས་སུ།
གཡོན་རྐྱང་མའི་སྙིང་པོའི་ཨ་ཐིག་ལེའི་གཟུགས་ཀྱིས་ཀུན་འདར་གྱི་སྣ་རྩེར་བྱོན་པ་ནི། ཡི་
གེའི་རྟེན་འབྲེལ་འགྲིགས་པ་སྟེ། ཡི་གེ་ཡང་དག་སྤོང་བ། ལས་རླུང་རྣམས་རོ་རྐྱང་གཉིས་
སུ་རྒྱུ་བ་སྤངས་ནས་དབུ་མར་འཇུག་པས་རླུང་གི་རྟེན་འབྲེལ་འགྲིགས་ཏེ་རླུང་ཡང་དག་
སྤོང་བ། རྩ་རོ་རྐྱང་གཉིས་ཀྱི་མས་སྣ་དབུ་མའི་མས་སྣར་ཚུད་དེ། རྩ་གསུམ་ཡི་གེ་ཚའི་
དབྱིབས་སུ་གྱུར་པས། རྩའི་རྟེན་འབྲེལ་འགྲིགས་ཏེ་རྩ་ཡང་དག་སྤོང་བ། ཁམས་དྭངས་མ་
ཐམས་ཅད་རྩ་གསུམ་འཛོམས་པའི་གནས་དབུ་མའི་མ་རྩེར་སྙིང་པོའི་ཨ་ཐིག་ལེའི་ངོ་བོ་དེ་
ལ་འདུས་ཤིང་ཐིམ་པས། ཐིག་ལེའི་རྟེན་འབྲེལ་འགྲིགས་ཏེ་ཐིག་ལེ་ཡང་དག་པར་སྤོང་བ།
དེ་ལྟར་རྟེན་ཡང་དག་སྤོང་བཞིའི་རྟེན་འབྲེལ་འགྲིགས་པས། བརྟེན་པ་སེམས་ལ་བདེ་སྟོང་
ཟུང་འཇུག་གི་ཡེ་ཤེས་ཡས་འབབ་ཀྱི་དགའ་བཞི་ཉམས་སུ་མྱོང་། ད་ནི་ཟག་པ་མེད་པའི་
བདེན་པ་མྱུར་དུ་མཐོང་བར་འགྱུར་རོ། །སྙམ་དུ་དགའ་བ་དང་སྤྲོ་བ་སྐྱེས་ཏེ། བྱིང་བ་ཆེན་
པོའི་འཕྲང་སྒྲོལ། ཆོག་ཤེས་པའི་བདུད་ཆོམས་པ་ཡིན་ནོ། །དེ་ལྟ་བུའི་ཡང་དག་སྤོང་བཞི་
དེ་ལས་བདེ་སྟོང་ཟུང་འཇུག་དཔེའི་ཡེ་ཤེས་སྐྱེད་པར་བྱེད་པས། རྒྱུ་ལམ་དེ་ལ་ཚོགས་ལམ་
ཆེན་པོ་དང་། ལྟ་བ་ཉམས་མྱོང་དེ་ལ་དྲོད་ཆེན་པོ་ཞེས་བྱ་ཞིང་། དྲོད་ཆེན་པོའི་ལྡོག་ཆ་ནས།
ཕྱི་ནང་གི་རྩེ་མོ་གཉིས། བཟོད་པ་གཅིག །ཆོས་མཆོག་གཉིས་རྣམས་འཇོག་གོ་ཞེས་པ་ནི་
མན་ངག་འདིའི་ཐུན་མོང་བ་ཙམ་མོ། །ཐུན་མོང་མིན་པ་འཕགས་པའི་གསུང་དང་སྦྱར་ན།
འདུས་པ་ཐ་མ་ཚོགས་ལམ་ཆེན་པོ་པའི་རྟེན་ལ། དངོས་དབང་བཞི་པ་ལ་བརྟེན་ནས་སྦྱོར་
ལམ་དྲོད་སོགས་བཞི་དང་ལུགས་འབྱུང་གི་དགའ་བཞི་སྦྱར་ནས་རིམ་ཅན་དུ་སྐྱེ་བར་
300
སྒྲ



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
བཤད་དེ་དབུ་མ་མདུད་པ་མེད་པ་སོར་བཞི་ཡོད་པའི་ཕྱི་ཤུན་ལ་རླུང་སེམས་ཐུར་དུ་བསྐྱོད་
པས་དྲོད་རྩེ་དང་། དགའ་བ་མཆོག་དགའ་གཉིས། ནང་ཤུན་ལ་གྱེན་དུ་བསྐྱོད་པས་བཟོད་
མཆོག་གཉིས་དང་། དགའ་བྲལ་དང་། ལྷན་སྐྱེས། དེ་དག་ལའང་བཞི་བཞིར་ཕྱེ་བས་དྲོད་
སོགས་བཅུ་དྲུག །དགའ་བ་བཅུ་དྲུག་རྣམས་སྐྱེ། སྤང་བྱ་གཟུང་འཛིན་གྱི་རྣམ་རྟོག་བཅུ་
དྲུག་སྤོང་ཚུལ་དང་སྦྱར་ཏེ་ལེགས་པར་བཤད་དོ། །
དེའང་ཅུང་ཟད་ཕྱེ་ན། མཆོག་གི་ཟེ་བར་རླུང་སེམས་འདུས་པ་དེ་རྩ་མདུད་དང་པོ་
མན་ལ་མདུད་པ་མེད་པར་སོར་བཞི་རྩ་གསུམ་འདྲེས་པ་ལྟ་བུར་ཡོད་པའི་ཕྱི་ཤུན་ལ་སོར་
ཕྱེད་པ་བཞི་ཐུར་དུ་བསྐྱོད་པས་དྲོད་ཆུང་ངུ་། འབྲིང་། ཆེན་པོའི་ཆུང་ངུ་། ཆེན་པོ་བཞི་རིམ་
བཞིན་དང་། དགའ་བའི་དགའ་བ་སོགས་རིམ་བཞིན་སྐྱེ། མཐོང་སྤང་ཉོན་མོངས་གཟུང་
རྟོག །ཆེན་པོ། ཆེན་པོའི་ཆུང་ངུ་། འབྲིང་། ཆུང་ངུ་བཞི་སྤོང་། དེ་ནས་ཡང་སོར་ཕྱེད་པ་བཞི་
བསྐྱོད་པས་རྩེ་མོའི་བཞི་དང་། མཆོག་དགའི་དགའ་བ་སོགས་བཞི་སྐྱེ། རྣམ་རྟོག་རྣམ་བྱང་
གཟུང་རྟོག་བཞི་སྤོང་། དེ་ནས་སོར་ཕྱེད་པ་བཞི་དབུ་མའི་ནང་ཤུན་ལ་གྱེན་དུ་བསྐྱོད་པས་
བཟོད་པ་བཞི། དགའ་བྲལ་གྱི་དགའ་བ་བཞི། མཐོང་སྤང་རྫ་ས་འཛིན་བཞི་དང་སྦྱར། ཡང་
སོར་བཞི་བསྐྱོད་པས་ཆོས་མཆོག་བཞི། ལྷན་སྐྱེས་ཀྱི་དགའ་བ་བཞི། འཛིན་རྟོག་བཏགས་
འཛིན་བཞི་སྤོང་བ་དང་སྦྱར་བས་རགས་པ་ཕྱི་རྟེན་འབྲེལ་གྱི་ཡང་དག་སྤོང་བཞི་དང་། ཕྲ་
བ་ནང་རྟེན་འབྲེལ་གྱི་ཡང་དག་སྤོང་གཞིའི་རྟེན་འབྲེལ་ཅིག་ཅར་འགྲིགས། ཕ་རོལ་ཏུ་ཕྱིན་
པ་དང་སྒོ་བསྟུན་གྱི་དྲོད་སོགས་བཞི་དང་སྤང་བྱ་སྤོང་ཚུལ། བླ་མེད་ཐུན་མོང་མིན་པའི་
ལུགས་འབྱུང་གི་དགའ་བ་བཅུ་དྲུག་ཤར། བྱིང་བའི་འཕྲང་བསྒྲལ། ཆོག་ཤེས་པའི་བདུད་
སྤངས་པའི་གནད་འདི་ནི། གསུང་ངག་སྤྱི་ལ་སྦས་པ། བླ་ཆེན་འཕགས་པས་སྐལ་བཟང་
གི་སློབ་མ་ལ་སྦས་དོན་ལྷུག་པར་བཤད་པ་འདི་རིགས་ལ་སློབ་བཤད་ཅེས་ངོ་ཤེས་པར་
གྱིས་ཤིག །དེས་ན་ཚིག་རྐང་ལས། རྡོ་རྗེའི་རྩེར་ལྷན་ཅིག་སྐྱེས་པའི་སར། ཞེས་པའི་གཞུང་
301



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བཤད་རྣམས་ལས། ཡས་འབབ་ཀྱི་དགའ་བ་བཅུ་དྲུག་པ་དང་། མས་བརྟན་གྱི་དགའ་བ་
བཅུ་དྲུག་གི་དང་པོ་སྐྱེ་ས་གཅིག་ཅེས་བཤད་པ་དེ། དེ་གཉིས་མཆོག་གི་ཟེ་བར་སྐྱེ་ས་
གཅིག་པ་ཙམ་ལ་དགོངས་ཀྱི། དེ་གཉིས་དུས་མཉམ་དུ་སྐྱེ་བ་ནི་མ་ཡིན་ཏེ། ཡས་འབབ་
དགའ་བ་བཅུ་དྲུག་པའི་ཚེ་རྩ་མདུད་དང་པོ་གྲོལ་ལ་ཁད་དང་། དེ་གྲོལ་མ་ཐག་མས་བརྟན་
གྱི་དགའ་བའི་དགའ་བ་སྐྱེ། མཐོང་ལམ་ས་དང་པོ་ཐོབ་པར་འཇོག་པའི་ཕྱིར་རོ། །དེ་ནས་
མས་བརྟན་གྱི་དགའ་བ་དང་པོ་གསུམ་གྱི་བར་ལ་ས་དང་པོ་དང་། ས་གཉིས་པ་ནས་བཅུ་
གཅིག་པའི་བར་བཅུ་ལ་དགའ་བ་རེ་རེ་དང་། ས་བཅུ་གཉིས་པའི་རིང་ལ་ལྷན་སྐྱེས་ཀྱི་
དགའ་བ་ཕྱི་མ་གསུམ་འཆར་བ་ལུགས་འདིའི་གཏམ་མོ། །དེ་ལྟར་སྤྱོད་པ་ཆེན་པོ་ཡང་དག་
སྤོང་བ་བཞི་ལ་བརྟེན་ནས། གསང་གནས་ཀྱི་དབུ་མ་ལ་མདུད་པ་བཞི་ཡོད་པའི་དང་པོ་
གྲོལ། ས་དང་པོ་ཐོབ། གསང་གནས་ཀྱི་མདུད་པ་ཕྱི་མ་གསུམ། ལྟེ་སྙིང་གི་རྩ་མདུད་དྲུག་
གཉིས་རྣམས་ཀྱི་གསུམ་གསུམ་གྲོལ་བས་ས་རེ་ཐོབ་པས་བུམ་དབང་ས་དྲུག་ལ་གྲུབ་
མཐའ་འཁོར་འདས་དབྱེར་མེད་སྙོགས། མགྲིན་སྨིན་གྱི་རྩ་མདུད་དྲུག་གཉིས་གྲོལ།
གསང་དབང་ས་བཞི་ལ་གྲུབ་མཐའ་མ་འདྲེས་ལ་ཡོངས་སུ་རྫོགས་པ་སྙོགས། སྤྱི་བོའི་རྩ་
མདུད་བཞི་ལས་དང་པོ་གསུམ་གྲོལ་བས་ས་བཅུ་གཅིག་པ་དང་། ཕྱི་མ་གྲོལ་བས་ས་བཅུ་
གཉིས་པ་ཐོབ་སྟེ། ཤེར་དབང་ས་གཉིས་ལ་གྲུབ་མཐའ་བདེ་སྟོང་རྒྱ་ཆུང་བ་སྙོགས། རྩ་
མདུད་སོ་གཉིས་གྲོལ། མས་བརྟན་གྱི་དགའ་བ་བཅུ་དྲུག་རྫོགས། ཡུལ་ཆེན་སོ་གཉིས་
བགྲོད་ཟིན་པས་ད་ནི་སངས་རྒྱས་ཟིན་ནམ་སྙམ་ན། རྒྱུད་ལུང་མང་པོའི་དངོས་བསྟན་ལས་
ཀྱང་དེ་ཀ་བཤད་མོད། ད་དུང་སྦས་པའི་ཡུལ་ཆེན་ལྔ་མ་བགྲོད་པས་ག་ལ་ཡིན། དེས་ན་
སླར་ཡང་སྔར་གྱི་ཕྱག་རྒྱ་དེའམ། གཞན་ཡང་རུང་སྟེ། ཕྱག་རྒྱ་མཚན་ལྡན་ལ་བརྟེན་ནས།
བླ་མ་ངོ་བོ་ཉིད་སྐུ་ལས། ཉེ་རྒྱུའི་ཉམས་ལེན་སྐད་ཅིག་བདུན་ལྡན་གྱི་འབྲས་བུའི་དབང་
བླངས། བཅུ་གསུམ་ཕྱེད་འོག་མ་ཞེས་པ་ལུང་སྒོ་བསྟུན་གྱི་མཐར་ཕྱིན་པའི་ལམ། བཞི་
302



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
པས་ཕྱེད་ཅེས་པ་དེར་སླེབ། གཙུག་ཏོར་ཕྱེད་འཕགས། སྦས་པའི་ཡུལ་ལྔ་བགྲོད་ནས་
ཉམས་ལེན་བྱེད་བཞིན་པ། འཁོར་འདས་ཐམས་ཅད་ཟག་མེད་བདེ་སྟོང་ཆེན་པོར་ཤར་
བའི་གྲུབ་མཐའ་བདེ་སྟོང་རྒྱ་ཆེ་བ་དེ་སྙོགས། སྐད་ཅིག་ཕྱི་མར་བཅུ་གསུམ་རྡོ་རྗེ་འཛིན་
སར་མི་འཇིགས་སེང་གེའི་ཁྲི་ལ་ཞབས་བརྟེན་པར་འགྱུར་བ་དེ་ལགས་སོ། །དེ་དག་ནི་
འདུས་པ་ཐ་མར་བཞི་པ་རྟེན་ཅན་དངོས་ཀྱི་ཉམས་ལེན་ཡིན་ལ། དེ་ཉིད་ཁྲིད་དུ་ཉམས་སུ་
བླང་བ་ནི། བྱིང་བའི་འཕྲང་དང་། ལྷ་དང་བླ་མ་གདམས་ངག་ལ་ཆོག་ཤེས་པ་སོགས་
འཕྲང་དང་བདུད་ཀྱི་བར་ཆད་ཅི་རིགས་པ་འབྱུང་ཉེ་བ་ན། སྐྱབས་སེམས་གསོལ་གདབ་
སྙིང་ཐག་པ་ནས་བསྒྲུབས། ལུང་བསྟན་པའི་པདྨ་ཅན་ཡིད་རིག་ལ་བརྟེན་ཏེ། སྙོམས་པར་
འཇུག་པའི་སྦྱོར་བས། བྱང་ཆུབ་ཀྱི་སེམས་དབབ། རྩ་གཉིས་དབུ་མར་ཆུད་པ་རྩའི་གནད།
ལས་རླུང་དབུ་མར་ཆུད་པ་རླུང་གི་གནད། བྱང་སེམས་མཆོག་གི་ཟེ་བར་འཛོམས་པ་ཐིག་
ལེའི་གནད། ཕྱི་དབྱིབས་ཀྱི་ཨ་དང་སྙིང་པོའི་ཨ་འདྲེས་པ་གསང་རྩེར་དབབ་པ་ཡི་གེའི་
གནད་དེ། རྟེན་དཀྱིལ་འཁོར་བཞིའི་གནད་ཡིད་ལ་བསམ་ཞིང་དངོས་སུ་བྱས་པས།
བརྟེན་པ་སེམས་ལ་དགའ་བ་དང་ལུས་ལ་བདེ་བ་མངོན་སུམ་དུ་སྐྱེ། དེ་ལྟ་བ་དང་བསྲེས་ཏེ་
བདེ་སྟོང་ཟུང་འཇུག་ལ་མཉམ་པར་གཞག་པ་ཡང་ཡང་བྱ། བྱང་ཆུབ་ཀྱི་སེམས་མ་ཉམས་
པར་བྱས་པས། ལུས་བདེ་ཞིང་རིག་པའི་དྭངས་སྙིགས་ཕྱེད་པའི་དགེ་སྦྱོར་གོང་འཕེལ་དུ་
འགྲོ་བ་ཡིན་ནོ། །ཁྲིད་དེའི་གནད་བསྡུས་པ་ནི། ཕྱོགས་ལས་རྣམ་རྒྱལ་ཀུན་བཟང་སྤྱོད་
པའི་འགྲོས། །བཞི་པ་ས་ཕྱེད་བཅུ་གསུམ་འོག་མའི་དབང་། །འཁོར་འདས་ཆོས་ཀུན་བདེ་
སྟོང་ཆེན་པོར་རོལ། །གྲུབ་མཐའ་མཐར་ཐུག་སྙོགས་པར་བྱིན་གྱིས་རློབས། །ཞེས་སོ། །
༈ རྩ་བའི་བཞི་པ་གྲུབ་མཐའ་མ་སྙོགས་ན་བཞི་བའི་འདའ་ཀ་མ་ལམ་ཕྱག་རྒྱ་ཆེན་
པོ་ནས་འཕོ་བ་ལ། སྦྱང་། གོམས། ལས་སྦྱར་གསུམ་ལས། དང་པོ་ནི། རླུང་སྲོག་རྩོལ་ལ་
སྦྱོང་བ་གོང་བཞིན། དྲན་པ་གསུམ་ནི། ཤིན་དུ་རྣམ་པར་དག་པའི་དེ་ཁོ་ན་ཉིད་སྟོན་པར་
303



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
བྱེད་པའི་བླ་མ་རྡོ་རྗེ་སློབ་དཔོན། དེས་བསྟན་པའི་ལམ་རྡོ་རྗེའི་རྦ་རླབས་གསུམ། ལམ་དེ་
ལས་སྐྱེས་པའི་ལྟ་བ་མས་བརྟན་དགའ་བཞི་རྣམས་དྲན་པ་ལ་སྦྱང་བ་གོང་བཞིན། གཉིས་
པ་གོམས་པ་ལ་གསུམ། ལམ་ལ་གོམས་པ་ནི། རྡོ་རྗེའི་རྦ་རླབས་གསུམ་བསྒོམ་པ་དང་།
དྲན་པ་གསུམ་དང་། ཁྱད་པར་ཐིམ་རིམ་གསུམ་གྱི་འོད་གསལ་དང་། འོད་གསལ་ཆེན་མོ་
ནམ་མཁའ་སྤྲིན་མེད་ལྟ་བུ་ཡང་ཡང་གསལ་བཏབ་ཅིང་གོམས་པ་གནད་དུ་ཆེའོ། །སྒྲ་ལ་
གོམས་པ་ནི། ཧིཀ་ཉི་ཤུ་དང་ཀ་ཧི་ཉི་ཤུས་འདྲེན་དང་ངལ་གསོ་སྤེལ་བ་གོང་བཞིན། ཡི་གེ་
ལ་གོམས་པ་ནི། ཕྱི་བུ་ག་དགུ་ཡི་གེས་དགག་པ་སྔར་དང་འདྲ། ནང་ཡི་གེས་དགག་པ་
འདིའི་ཐུན་མོང་མིན་པ་སྟེ། དེའང་འཁོར་ལོ་བཞིའི་ཡི་གེ་འཁོར་ལོ་བཞི་ལ་བརྟེན་པའི་
ཙཎྜ་ལཱི་བཞིན་དང་། ཁྱད་པར་རོ་རྐྱང་གཉིས་སུ་ཧ་དང་ཀ་སྤངས་པའི་ཀཱ་ལི་སོ་གཉིས་ཁ་
དོག་དཀར་པོ་མགོ་ཐུར་བསྟན་གཉིས་གཉིས་ཀྱི་བར་དུ། ཨཱ་ལི་བཅུ་དྲུག་ཁ་དོག་དམར་པོ་
མགོ་གྱེན་བསྟན་རེ་རེ་སྤེལ་བས། གཟུང་འཛིན་རྣམ་རྟོག་གི་ལམ་བཀག་པར་རྩོལ་བའི་
དུས་སུ་མས་ཡར་གསལ་གདབ། སྲོག་གི་དུས་སུ་ཡས་མར་གསལ་བཏབ་སྟེ། ཡིག་འབྲུ་
རྣམས་ལག་མཐིལ་གྱི་རི་མོ་ལྟར་གསལ་སྣང་མ་ཐོབ་བར་དུ་གོམས་པར་བྱའོ། །གསུམ་པ་
ལས་སྦྱར་ལ། ཐུན་མོང་གླིང་དང་སྐྱེ་གནས་ལ་སྦྱར་བ་ནི། ཚངས་པའི་སྒོ་སྟོང་པར་གཞག །
སྟེང་དུ་བདེ་བ་ཅན་ནམ། པདྨའི་ཟེའུ་འབྲུ་སོགས་གསལ་གདབ། རླུང་དང་ཟླ་བ་ཧཱུྃ་གསུམ་
ལྟེ་བ་ནས་ཧིཀ་ཉི་ཤུས་མགྲིན་པ་དང༌། ཉེར་གཅིག་པས་ཚངས་པའི་སྒོ་ནས་འཕང་བའོ། །
བདེ་འགྲོ་ལ་སྦྱར་བའང་མིག་གི་སྒོ་ནས་འཕོ་སྟེ། འཕོ་ཚུལ་ཁྱད་པར་མེད་དོ། །ཐུན་མོང་
མིན་པ་ཕྱག་རྒྱ་ཆེན་པོ་ནས་འཕོ་བ་ནི། ས་པཎྜི་ཏས་གོང་མ་གསུམ་གྱི་འཕོ་ཚུལ་འདྲ་བར་
བཤད་པའི་གནད་ཀྱིས་གོང་དུ་བསྟན་པའི་ཤུགས་ཀྱིས་ཤེས་མོད། འོན་ཀྱང་འདིའི་ལས་
སྦྱར་ནི། གཙོ་བོར་ནག་ལམ་དང་འཆི་བ་འོད་གསལ་ཆེན་པོ་ལ་གནས་པའི་ཚེ་ཡིན་པས།
རྟེན་དང་མཆོད་པ་བཤམ། གྲོགས་རྣམས་ཀྱིས་ཀྱང་གསོལ་འདེབས། འཕོ་བའི་དམིགས་
30/4



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
པའི་གྲོགས་ལྡན་བྱ། གོང་གི་དམར་ལམ་དང་དཀར་ལམ་གྱི་སྣང་བ་ཤར་རྗེས། ཁམས་
དཀར་དམར་གཉིས་ཐུག་ཙམ་གྱི་དུས་དེར་གཏི་ཐོམ་པའི་ངང་ནས་ནག་མུན་ཙམ་ཞིག་
འབྱུང་སྟེ། དེ་ལ་ནག་ལམ་ཞེས་བྱ། དེའི་ཚེ་གཏི་མུག་ལས་གྱུར་པའི་རྟོག་པ་བདུན་
འགག་གོ །དེ་ནས་སྙིང་གའི་དབུ་མར་ཉི་ཟླ་གའུ་ཁ་སྦྱོར་དབྱེར་མེད་དུ་འདྲེས་པའི་དབུས་
སུ་རྣམ་ཤེས་འོད་གསལ་དུ་གནས་ཏེ་ཉི་ཟླ་ཟུང་བཞི་སྒྲ་གཅན་གྱིས་ཟོས་པ་ཞེས་བྱ་སྟེ། རྩ་
རོ་རྐྱང་ནི་རྩ་ཉི་ཟླ། རླུང་ལྡང་འཇུག་ནི་རླུང་ཉི་ཟླ། ཨ་ཧཾ་གཉིས་ནི་ཡི་གེ་ཉི་ཟླ། ཁམས་
དཀར་དམར་ནི་ཐིག་ལེ་ཉི་ཟླ། ཟུང་བཞི་པོ་དེ་དབུ་མར་ཐིམ་པ་ནི་སྒྲ་གཅན་གྱིས་ཟོས་པ་སྟེ།
དེ་ལྟ་བུའི་འོད་གསལ་ནམ་མཁའ་སྤྲིན་མེད་ལྟ་བུ་ལ་གནས་པའི་ཚེ། གཞན་སྟོབས་སམ།
རང་སྟོབས་ཀྱིས་དབང་བཞི་པའི་ལྟ་བ་ཤིན་ཏུ་རྣམ་པར་དག་པའི་དེ་ཁོ་ན་ཉིད་མས་བརྟན་
ལྷན་སྐྱེས་ཀྱི་དགའ་བའམ། འཁོར་འདས་དབྱེར་མེད་ཀྱི་ལྟ་བའམ། དབང་བཞི་གང་རུང་
གི་དབང་གི་ཡེ་ཤེས་ཕྱག་རྒྱ་ཆེན་པོའམ། ཐ་ན་ཕར་ཕྱིན་གཞུང་ནས་བཤད་པའི་ལྟ་བ་ཙམ་
ཞིག་དྲན་པའི་ཚེ་ན། འོད་གསལ་མ་བུ་འཕྲོད་དོ། །འཆི་བ་ཆོས་སྐུའི་རྟེན་ལ་འཚང་རྒྱ་
བའམ། གྲུབ་མཐའ་སྙོགས་པའམ། མཁའ་སྤྱོད་རིག་འཛིན་སོགས་སུ་འགྱུར་བའི་ཚུལ་ནི།
གསང་དབང་གི་འདའ་ཀ་མར་བཤད་པ་བཞིན་ནོ། །ཁྲིད་དེའི་གནད་བསྡུས་པ་ནི། གྲུབ་
མཐའི་མཆོག་ཁྱོད་ཚེ་འདིར་མ་སྙོགས་ན། །ཁྱབ་བྱེད་མལ་འཁྱུགས་རྩ་ཡིག་རླུང་དང་
སེམས། །ཉི་ཟླ་ཟུང་བཞི་སྒྲ་གཅན་གྱིས་ཟོས་ཚེ། །ཕྱག་ཆེན་ལམ་ནས་འཕོ་བར་བྱིན་གྱིས་
རློབས། །ཞེས་སོ། །
༈ རྩ་བའི་ལྔ་པ་འདའ་ཀ་མ་མ་ཐེབས་ན་དབང་བཞི་པའི་བར་དོའི་ཁྲིད་ལ། སྦྱང་།
གོམས། ལས་སྦྱར་གསུམ་ལས། དང་པོ་ནི། སྔོན་འགྲོ་གོང་བཞིན་བྱས། བར་དོའི་རྣམ་
བཞག་དང་། བདེ་སྟོང་སྟོན་པའི་བླ་མ་སོགས་གསུམ་དྲན་པ་ལ་སྦྱང་། གོམས་པ་ལའང་
དབང་བཞི་པའི་ལམ་དང་བརྡ་སོགས་གོམས་པ་ལ་བསླབ། ལས་སྦྱར་གྱི་ཚེ། འཇིགས་
༢
305



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
པའི་རྐྱེན་བདུན་དང་བསྣམ་བྱ་སོགས་ཤར་བའི་ཚེ། བདེ་སྟོང་སྟོན་པའི་བླ་མ་སོགས་
གསུམ་དྲན། འཁྲུལ་སྣང་མུན་པ་དང་འདྲ་བ་དེ་དག །རྡོ་རྗེའི་རྦ་རླབས་ཀྱི་ལམ་གྱི་བསྣམ་
བྱ་རླུང་ལྡང་འཇུག་གནས་གསུམ་དུ་ཤར། ལྡང་འཇུག་གཉིས་གནས་པ་ལ་ཐིམ་པས། རྦ་
རླབས་གསུམ་རེངས་པའི་བདེ་སྟོང་གི་ཡེ་ཤེས་མེ་འོད་དང་འདྲ་བར་འཁྲུལ་སྣང་བསྲེགས།
བར་དོའི་འཁྲུལ་སྣང་ཞིག་ཅིང་དབྱིངས་སུ་ཡལ་ཏེ་མཆོག་གྲུབ་པའམ། ཡང་ན་སྤྲིན་དཀར་
གྱི་གདུགས་ཕུབ་པའི་གསེབ་ནས། དཔའ་བོ་དང་རྣལ་འབྱོར་མས་སྒྲ་རོལ་མོ་དང་བཅས་
མཁའ་སྤྱོད་དམ་རིག་འཛིན་གྱི་གནས་སུ་འཁྲིད་པར་བྱེད་དོ། །ཁྲིད་དེའི་གནད་བསྡུས་པ་ནི།
བར་དོའི་འཕྲང་དུ་བདེ་སྟོང་མཆོག་སྟོན་པའི། །བླ་མ་དྲན་ནས་བསྣམ་བྱ་མུན་པའི་འཕྲང་། །
ལྡང་འཇུག་གནས་གསུམ་རླུང་གི་མེ་ལྕེར་འབར། །བར་དོའི་འཁྲུལ་སྣང་འཇིག་པར་བྱིན་
གྱིས་རློབས། །ཞེས་སོ། །
༈ རྩ་བའི་དྲུག་པ་ལམ་གྱི་ཚོད་འཛིན་རྨི་ལམ་དང་སྒྱུ་ལུས་ཀྱི་ཁྲིད་ལ། སྔོན་འགྲོ་
གོང་བཞིན། ཉིན་མོ་སྒྱུ་ལུས་སྦྱོང་བའི་ཚེ། ཉིན་པར་འཁྲུལ་སྣང་རྒྱ་འབྱམས་དྲན་པས་མི་
ཟིན་པ་འདི་དག་དབང་བཞི་པའི་ལྟ་བ་བདེ་སྟོང་ཟུང་འཇུག་རྡོ་རྗེ་ལྟ་བུའི་ཏིང་ངེ་འཛིན་གྱི་
རྭ་བར་བཅུག་སྟེ། འཁྲུལ་པ་རྒྱ་འབྱམས་སུ་མི་འཆོར་བར་དྲན་པས་བཟུང་སྟེ་བརྟན་པར་བྱ།
ཐུན་མཚམས་སུ་མཚན་སྣང་གི་ཉིང་འཁྲུལ་རྣམས་ཀྱང་ལྟ་བ་འདིའི་རྩིས་ཟིན་པར་བྱས་ལ།
རྨི་ལམ་ལ་སྤེལ་བསྒྱུར་ཅི་འདོད་བྱ། དྲན་པ་རྣམ་གསུམ་ཏུར་གྱིས་འོང་བ་ཞིག་བྱ། རྨི་ལམ་
འོད་གསལ་དུ་འཆར་བ་ཞིག་བྱ་སྙམ་པའི་འདུན་པ་དྲག་ཏུ་བྱ་བའོ། ། །
གཉིས་པ་རྨི་ལམ་ལ་སྦྱང་། གོམས། ལས་སྦྱར་གསུམ་ལས། སྦྱང་བ་ནི། དྲན་པ་
གསུམ་སོགས་གོམས་པ་ནི། བཞི་པའི་ལམ་དང་ལྟ་བ་སོགས་ལ་གོམས་པར་བྱ། ལས་
སྦྱར་ནི། རྨི་ལམ་གཟུང་། སྦྱང༌། སྤེལ། བསྒྱུར། རྨི་ལམ་གྱི་དེ་ཁོ་ན་ཉིད་འབྱམས་གཅོད་
སོགས་གོང་བཞིན་ལས། དྲན་པ་གསུམ་དང་། སྤེལ་བསྒྱུར་སོགས་མཁས་པའི་རོལ་རྩེད་
306



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
ཅི་འདོད་འབྱུང་བ་ཞིག་བྱའོ། །དེ་ལྟར་ཅི་འདོད་བྱུང་ན། གདམས་ངག་གི་གདེང་དང་ལྡན་
པས། འཆི་བ་ཞེས་བྱ་བ་འཇིགས་པའི་གཡང་ས་དང་། བར་དོའི་འཕྲང་ལ་སེམས་དཔའ་
ཞུམ་པ་མེད་པ་དང་། འདི་ལ་ཞེན་པའི་འཁྲི་བ་རྦད་ཀྱིས་ཆོད་དེ། འཆི་བ་སོགས་ལ་ཞེ་མི་
འཚེར་བར་བྲོད། ལམ་བཟང་ཉམས་སུ་ལེན་པ་ལ་དགའ་བ་དང་སྤྲོ་བ་ཆེས་ཆེ་བས། དལ་
འབྱོར་དོན་ཡོད་དུ་བྱས་པ་ཡིན་ནོ། །འདིར་མན་ངག་ལ་རྒྱུས་ཆུང་ཞིང་ཐུགས་རློམ་ཧམ་
འགྲོས་ཆེ་བ་ཁ་ཅིག །ལམ་འབྲས་ཁྲིད་ལ་འཕོ་བ་དང་། བར་དོའི་ཁྲིད་མེད་ཅིང་། ཁྱད་
པར་རྨི་ལམ་གྱི་ཁྲིད་ནི་གཞན་ནས་བརྐུས་པ་ཡིན་ལོ། །འོ་ན་བརྡ་དོན་གསལ་བར། རྩ་
བའི་འབྲུ་གཉེར་བ་དང་། ཉམས་སུ་བླངས་པའི་གདམ་ངག་དང་། ཞར་ལས་བྱུང་བའོ། །
ཞེས་ས་བཅད་ནས། གསུམ་པ་ལ་འཕོ་བ་དང་། གྲོང་འཇུག་བར་དོ་དང་། དེ་རྣམས་ཀྱི་
ཚོད་འཛིན་རྨི་ལམ་མོ། །ཞེས་བཤད་པ་དེ་མི་དྲན་ནམ། དེ་དག་ལ་ཁྲིད་བྱས་པ་མི་སྣང་ངོ་
སྙམ་ན། ཁྲིད་ནི་ཡི་གེར་བཀོད་པ་མི་སྣང་ཡང་སྒོས་བཞིན་ནོ། །ཞེས་བླ་མའི་གསུང་ལ་
ཞལ་འཕངས་པ་དང་། ཁྱད་པར་དེ་དག་གི་སྦྱང་བ་དང་གོམས་པ་ནི། རྨི་ལམ་དུ་ཇི་ལྟར་
འདོད་པ་བཞིན་ནུས་ན་ངེས་པར་འགྲུབ་པས་ལམ་གྱི་ཚོད་འཛིན་ནོ་ཞེས་བཤད་པ་ཅི་
ལགས་གྲང་། དེར་གོང་མ་གསུམ་ལ་སྦྱང་གོམས་ལས་སྦྱར་གྱི་ཁྲིད་འདུག་ཀྱང་རྨི་ལམ་ལ་
མི་འཇུག་གོ་སྙམ་ན། རྨི་ལམ་གྱི་གདམས་ངག་མེད་པར་ཐ་མལ་དུ་ཉལ་བའི་རྨི་ལམ་
བསྒྲུག་པ་ཙམ་ཞིག་གདམས་ངག་གི་ས་བཅད་ལ་གནང་ན་ཇི་ལྟར་མཛེས། ཁྱད་པར་བརྡ་
དོན་གསལ་བའི་དཔེ་ཕལ་ཆེར་ལས། ལམ་བཞིས་གྲུབ་མཐའ་མ་སྙོགས་ནས་གློ་བུར་དུ་
འཆི་བའམ། ངེས་པའི་འཆི་ལྟས་བྱུང་ན་དེའི་གདམས་ངག་ནི་དོན་གྱི་བཅུ་གཉིས་སུ་འདུ་སྟེ།
འཕོ་བ་གྲོང་འཇུག །བར་དོ། དེ་རྣམས་ཀྱི་ཚོད་འཛིན་རྨི་ལམ་མོ། །དེ་དག་གི་ཉམས་ལེན་
ཡང་དྲིལ་ན་གསུམ་སྟེ། སྦྱང་བ། གོམས་པར་བྱ་བ། ལས་སྦྱར་རོ། །ཞེས་དེ་བཞི་ཆར་ལ་
སྦྱང་གོམས་ལས་སྦྱར་གསུམ་གསུམ་སྟེ་བཅུ་གཉིས་ཀྱི་ཁྲིད་བྱེད་པར་བཤད་བདོག་པས།
307



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
ཞལ་རས་འཛུམ་མེ་བས་ལྕེ་རྐན་ལ་སྦྱར་ན་བརྫུ་བཟང་བ་ཡིན་ནོ། །ལམ་གྱི་ཚོད་འཛིན་
ཁྲིད་དེའི་སྙིང་པོ་བསྡུས་པ་ནི། ཉིན་སྣང་སྒྱུ་མ་རྡོ་རྗེ་ལྟ་བུར་བརྟན། །རྨི་ལམ་འོད་གསལ་
མཁས་པའི་རོལ་རྩེད་བསྒྱུར། །འཆི་བའི་གཡང་དང་བར་དོའི་འཕྲང་རིང་ལ། །ཞུམ་མེད་
འཁྲི་བ་ཆོད་པར་བྱིན་གྱིས་རློབས། །ཞེས་སོ། ། །
༈ ལམ་དེའི་འབྲས་བུ་ནི་གྲུབ་མཐའ་བཞི་སྙོགས། གཙོ་བོར་རླུང་གི་འགྲོས་ཐིམ།
རླུང་གནས་གྱུར་ངོ་བོ་ཉིད་སྐུ་མངོན་དུ་བྱེད་པ་ནི་དབང་བཞི་པ་སྒོས་ཀྱི་འབྲས་བུ་ཡིན་ལ།
ལམ་སྤྱིའི་འབྲས་བུའང་། ལམ་འབྲས་ཞེས་པའི་ལམ་ནི། ལམ་ལྔ་ས་ཕྱེད་དང་བཅུ་གསུམ་
བྱང་ཕྱོགས་སོ་བདུན། རྟེན་འབྲེལ་ལྔ་རྣམས་ཡིན་པས། ས་ལམ་དེ་དག་བགྲོད་པར་བྱེད་
པ་དང་རྟེན་འབྲེལ་བསྒྲིག་པར་བྱེད་པའི་ཉམས་ཁྲིད་ནི་སྔོན་འགྲོ་སྣང་གསུམ། དངོས་གཞི་
ཐུན་མོང་བ། ལྟ་ཁྲིད་དང་བསྐྱེད་རིམ་ཕྱི་ནང་གི་ཁྲིད། ཐུན་མོང་མིན་པ་འདུས་པ་གསུམ་གྱི་
ཁྲིད། ཁྲིད་ཐམས་ཅད་ཀྱི་སྙིང་པོ་ཕྱག་ཆེན་ངོ་སྤྲོད། སྤྱོད་པས་བོགས་དབྱུང་། ལམ་གྱི་ཆག་
འཐེབས་འདའ་ཀ་མ་དང་བར་དོ། ཚོད་འཛིན་སྒྱུ་ལུས་རྨི་ལམ་གྱི་ཁྲིད་རྣམས་གནད་དུ་སོང་
བའི་འབྲས་བུ་རྩ་མདུད་སོ་གཉིས་གྲོལ། ཡུལ་ཆེན་སོ་བདུན་བགྲོད། སྔར་བཤད་པའི་ས་
ལམ་མཐར་ཕྱིན་ཏེ། བཅུ་གསུམ་ཕྱེད་འོག་མར་ཉེ་རྒྱུའི་ཉམས་ལེན་ལ་བརྟེན་ནས། ནང་
སྦས་པའི་རྩ་ལྔ་ཕྱི་འོག་མིན་དུ་ཤར་བའི་གནས་དེ་ཉིད་དུ། སྒྲུབ་པ་པོ་བདག་ཉིད། མོས་
གུས་ཚུད་པའི་བླ་མ། གསོལ་བ་འདེབས་པའི་སློབ་མ། བར་ཆད་སྲུང་བའི་སྲུང་མ། རྟོགས་
པ་མཉམ་པའི་ཕྱག་རྒྱ་དང་བཅས། རང་དོན་གྱི་ཆེ་བ་སྐུ་ལྔ། གཞན་དོན་གྱི་ཆེ་བ་ལོང་བས་
མིག་ཐོབ་པ་སོགས་དང་། བདག་གཞན་གཉིས་ཀའི་ཆེ་བ་སྔར་གྱི་གཙོ་འཁོར་ལྔའམ། དེ་
བས་ལྷག་པ་གྲངས་མེད་པ་དང་བཅས་གྲོལ་བ་འཐོབ་པར་འགྱུར་བ་ཡིན་ནོ། །འབྲས་བུ་
དེའི་གནད་བསྡུས་པ་ནི། གཉུག་མ་ཡེ་ཤེས་འདུས་པ་ཐ་མའི་ཁྲིད། །མཐར་ཕྱིན་རླུང་གི་
འགྲོས་རྣམས་དྷ་ཏཱིར་ཐིམ། །ཆེ་བ་སུམ་ལྡན་འབྲས་བུའི་མཐར་ཐུག་བརྙེས། །བདག་
308



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
གཞན་དོན་གཉིས་འགྲུབ་པར་བྱིན་གྱིས་རློབས། །ཞེས་སོ། ། །
༈ ཁྲིད་དེའི་སྙིང་པོ་བསྡུ་བ་ནི། དབང་ལམ་ལྟ་ཁྲིད་ཆ་ལག་ཡོངས་སུ་རྫོགས། །ཐུན་
བཞིའི་དབང་དང་ཁ་སྦྱོར་རླུང་ལ་འབད། །འཁོར་འདས་དབྱེར་མེད་ལམ་ཟབ་བླ་མར་
ཤར། །སློབ་བཤད་སྙིང་ལ་སྨིན་པར་བྱིན་གྱིས་རློབས། །ཞེས་པ་སྟེ། གསུང་ངག་འདི་ལ་
དགོས་པའི་དབང་བྱིན་རླབས་སོགས་ཉི་ཤུ། གསུང་ངག་རིང་བརྒྱུད་ཉེ་བརྒྱུད་ཤིན་ཏུ་ཉེ་
བརྒྱུད་དེ་ཁྲིད་ཀྱི་གཙོ་བོ་གསུམ། ཁྲིད་ཀྱི་གཙོ་བོ་ལམ་ཟབ་ཁྲིད་ཟིན་ཐུན་ཁག་ཆེ་བ་བརྒྱད་
ཡིག་ལུང་དང་བཅས་པ་རྣམས་རྫོགས་རྗེས། ཉམས་ལེན་གྱི་སྙིང་པོ་དབང་བཞིའམ། ཁྲིད་
རྣམས་ཀྱི་གཙོ་བོ་རང་ཡིད་ཆེས་པ་རེ་དང་། ཁྱད་པར་ཕྱི་ནང་གི་བསྐྱེད་རིམ་གསལ་གདབ།
རང་ལ་གསུང་ངག་གི་བཀའ་དྲིན་ནོད་པའི་རྩ་བའི་བླ་མ་ཡི་དམ་དབྱེར་མེད་ལ། གསུང་
ངག་བརྒྱུད་པའི་བླ་མ་རང་ཡིད་ཆེས་མི་ཕྱེད་པའི་དད་པ་ཐོབ་པའི་བླ་མས་བསྐོར་བའི་
གདན་གསུམ་ཚང་བའི་དབང་ལྷ་སྤྱན་དྲངས་པ་ལ། རང་ལུས་དཀྱིལ་གྱི་ལྷ་དང་བཅས་པས་
དབང་ཐུན་བཞིའམ། གསུམ་མམ། ཐ་ན་གཉིས་ཀྱི་བར་དུ་ཚིག་བཤར་ཙམ་མ་ཡིན་པར་
སྦྱང་གཞི་སྦྱོང་བྱེད་ངོ་འཕྲོད་པའི་དབང་བླང་། ཕྱི་ནང་ལམ་ཟབ་ཀྱི་སྒོ་ནས་བླ་མ་ལ་མོས་པ་
ཕྱིར་མི་ལྡོག་པར་བྱིན་རླབས་སྙིང་ལ་འཇུག་ངེས་ཀྱི་ལམ་ཟབ་སོགས་ཆག་མེད་བཞི། རླུང་
སྦྱོར་གྱི་གཙོ་བོ་ཁ་སྦྱོར་གྱི་གནད་ཀྱིས་བསྐུལ་བའི་གཏུམ་མོ་འཁོར་ལོ་བཞི་ལྡན་གྱི་འབར་
འཛག །གཏུམ་མོའི་མེ་དྲོད་ལས་སྐྱེས་པའི་རང་བྱུང་ཡེ་ཤེས་ཕྱག་རྒྱ་ཆེན་པོའི་རྒྱུན་བསྐྱང་།
མཉམ་རྗེས་ཐམས་ཅད་དུ་འཁོར་འདས་དབྱེར་མེད་ཀྱི་ལྟ་བས་ཟིན་པར་བྱས་ཏེ་བསྐྱང་བ་ནི།
སློབ་བཤད་ཅེས་གདམས་པའི་ལམ་འབྲས་པ་འདི་པའི་ལུགས་སོ། །དེས་གང་ཟག་དཀྲི་
བའི་ཚུལ་སོང་། འདུས་པ་ཐ་མའི་ཁྲིད་རྫོགས་སོ། ། །
༈ གསུམ་པ་ལ། ཚད་མ་བཞི་དང་སྙན་བརྒྱུད་བཞིས་ངེས་ཤེས་བསྐྱེད་པ་དང༌། ཏིང་
ངེ་འཛིན་དུ་ངོ་ཤེས་ཤིང་ས་མཚམས་རྣམ་པར་གཞག་པ། འཁོར་ལོ་བསྐོར་བ་གྲུབ་པའི་
309



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཅུ་པ།
རྟགས་དང་བཅས་པ་གསུམ་ལས། དང་པོ་ནི། ཚད་མ་བཞི་དང་སྙན་བརྒྱུད་བཞི་ཁོག་ཕུབ་
ཏུ་བཤད་པ་དེས་འཐུས། གཉིས་པ་ས་མཚམས་དང་། འཁོར་ལོ་བསྐོར་བ་གྲུབ་པའི་
རྟགས་དང་བཅས་པའང་བཤད་མ་ཐག་པ་དེ་དག་གིས་ཤེས། གོང་གི་གསུམ་པ་སྐུ་ལྔ་
མངོན་དུ་འགྱུར་ཚུལ་ཡང་བཤད་ཟིན་ཏོ། །གོང་གི་ཉམས་མྱོང་བསྐྱེད་པའི་ཁྲིད་དངོས་ནི་
སྣང་གསུམ་དང་སྔགས་ལམ་གྱི་ཁྲིད་དེ་དག་ཡིན། གཉིས་པ་བོགས་འབྱིན་བརྒྱད་རྟོགས་
བསྐྱེད་ལྔ་དང་། གསུམ་པ་གེགས་སེལ་བཞི་ལུང་ཙམ་དང་། ཞིབ་པར་ཟུང་དུ་འཆད། ཁྲིད་
ཀྱི་གཞུང་ཤིང་ལྷག་མ་གསུམ་སོགས། གཞན་ལམ་འབྲས་ཀྱི་ཁྲིད་ཉེར་བརྒྱད་ཟེར་བ་
རྣམས་གཞུང་ཇི་ལྟ་བ་བཞིན་གྱི་ཁྲིད་འདིའི་ནང་ན་གནད་རྣམས་དྲིལ་ནས་བསྟན་པས་ཟུར་
དུ་མ་བསྟན་ཀྱང་ཆོག །དེ་ལྟར་སྣོད་བརྟགས་ནས་ཁྲིད་འཆད། ཁྲིད་བཤད་ནས་གདམས་
ངག་སྦྱིན་ཞེས་པ་ནི། གཞུང་བཤད་ཀྱི་ཟིན་ཐུན་རྒྱས་བསྡུས་གང་འཚམས་མཛད།
གདམས་ངག་བྱིན་ནས་རྒྱས་གདབ་པ་ནི། ས་བཅད་གསུམ་པ་ཉམས་སུ་བླངས་པའི་རྣལ་
འབྱོར་པ་ལ་གསང་བ་བཅུའི་རྒྱས་བཏབ་ཅིང་སྐལ་ལྡན་གྱི་སློབ་མ་ལ་ཕན་པར་གདམས་པ་
ཞེས་པ་སྟེ། གསང་བ་བཅུ་དང་བཤད་སྒྲུབ་ཀྱི་ལུང་སྦྱིན་པ་དེ་ཡིན་ནོ། །
དེ་ལྟར་དབང་ཁྲིད་གདམས་པ་རྫོགས་ནས། མཚན་ལྡན་བླ་མ་ལ་བཀའ་དྲིན་དྲན་
པའི་ཕྱག་དང་སྨོན་ལམ་གདབ་པ་ནི། ས་སྟེང་འདི་ན་དཔལ་ལྡན་ས་སྐྱ་པའི། །གསུང་གི་
ཟེགས་མ་ཟབ་མོ་སློབ་བཤད་ལ། །ཡིད་ཆེས་རྙེད་པ་མཁྱེན་གསལ་བླ་མའི་དྲིན། །དམ་
པའི་བཀའ་དྲིན་དྲན་པར་བྱིན་གྱིས་རློབས། །ཨེ་མ་གང་དག་ཀླ་ཀློའི་སྤོས་ཀྱི་དྲིར། །འཁྲུལ་
སྤང་ཟབ་དོན་དཔལ་གྱི་ལོ་མའི་ནགས། །སློབ་བཤད་ཅེས་གྲགས་སྙིང་པོའི་སྙིང་པོ་འདི། །
གངས་ཅན་ལྗོངས་འདིར་ཆེས་ཆེར་རྒྱས་གྱུར་ཅིག །ཅེས་སོ། །གུར་ཞལ་རྣམ་གཉིས་ལ་
བསྟན་པ་གཏད་ཅིང་བསྲུང་བར་བཀའ་བསྒོ་བ་ནི། བསྟན་སྲུང་མཆོག་གྱུར་གུར་མགོན་པུ་
ཏྲ་མཆེད། །བྲམ་ཟེའི་གཟུགས་ཅན་དྲེགས་བྱེད་ཡུམ་བཞིར་བཅས། །བར་ཆད་བསྲུང་ཞིང་
310



སྐྱོན་མེད་གཉུག་མ་ཡེ་ཤེས་ལ་བསྟེན་པ་ཁམས་འདུས་པ་ཐ་མའི་ཁྲིད།
མཐུན་རྐྱེན་བསྒྲུབ་པ་ཡི། །མཛད་ཕྲིན་དགེ་ལེགས་ཕུན་སུམ་ཚོགས་པར་མཛོད། །ཅེས་སོ། །
༈ དེ་ལྟར་གསུང་ངག་སློབ་བཤད་སྔགས་ལམ་གྱི་ཁྲིད་ཡིག་ཉི་གཞོན་གསར་པའི་
ཐིག་ཕྲེང་སྐལ་བཟང་ཨུཏྤལ་གཞོན་ནུའི་ཁ་འབྱེད་ཅེས་པ་འདི་ནི། ཆོས་འདི་ལ་དད་ཅིང་
འདུན་པའི་སློབ་བུ་བཀའ་རབ་འབྱམས་སྨྲ་བ་མང་པོས་ལན་གཅིག་མ་ཡིན་པར་བསྐུལ་བ་
ལས། འཇམ་པའི་རྡོ་རྗེ་རྗེ་བཙུན་གོང་མའི་བྱིན་རླབས་སྙིང་ལ་ཞུགས་ཤིང༌། ཁྱད་པར་
འདྲེན་པ་གསུམ་དང་། བཀའ་དྲིན་གཞལ་དུ་མ་མཆིས་པ་རྡོ་རྗེ་འཛིན་པ་བློ་གསལ་རྒྱ་
མཚོའི་བཀའ་དྲིན་ལས། གསུང་ངག་སློབ་བཤད་ལ་ཡིད་ཆེས་ངེས་པ་སྙིང་ནས་རྙེད་པ་
ཤཱཀྱའི་དགེ་སློང་སློབ་བཤད་འཛིན་པ་ཀླུ་སྒྲུབ་ཅེས་བྱ་བས། རྗེ་བླ་མས་སློབ་བཤད་ཀྱི་
བསྟན་པ་བཙུགས་པའི་གནས། གཙང་ཕྱོགས་ནོར་འཛིན་གྱི་ཐིག་ལེ། གསུང་ངག་རིན་པོ་
ཆེའི་འབྱུང་ཁུངས་མང་མཁར་མུ་གུ་ལུང་དང་འདབ་འབྱོར་བ། འདར་གྲོང་ཆེན་ཆོས་འཁོར་
ཡང་རྩེ། དྲིན་ཅན་བླ་མའི་སྐུ་གདུང་གི་རིང་བསྲེལ་བཞུགས་པའི་དྲི་གཙང་ཁང་དུ། ས་མོ་
གླང་གི་ལོ་ཟླ་བ་གཉིས་པའི་དགའ་བ་དང་པོའི་ཚེས་ལ་སྦྱར་བ་དགེ་ཤིང་བཀྲ་ཤིས། འདིས་
སློབ་བཤད་ཟབ་མོའི་བསྟན་པ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་
ཇི་སྲིད་སྲིད་པའི་རྒྱ་མཚོ་མ་བསྐམས་བར་དུ་འཚོ་ཞིང་གཞེས་པར་གྱུར་ཅིག །ས་མཱལྟ་མི་ཤྲཱི། །
ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་ད་ཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་
མ་ཎ། །དགེའོ། །སརྦ་མངྒལཾ།། །།
311



མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
རྩོམ་པ་པོ།
རྩོམ་སྒྲིག་འགན་འཁུར་བ།
མདུན་ཤོག་བཟོ་སྐྲུན་པ།
དཔེ་སྒྲིག་
དཔེ་སྐྲུན།
དཔེ་སྐྲུན་ཁང་ས་གནས།
བརྒྱུད་འཚོང་།
དེབ་ཚད།
སྤར་ཤོག
སྤར་གཞི།
སླར་ཐེངས།
མང་ཐོས་ཀླུ་སྒྲུབ་རྒྱ་མཚོ།
བསོད་ནམས་ཚེ་བརྟན།
པད་རྡོ།
སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
རྒྱལ་ཡོངས་ཞིན་ཧྭ་དཔེ་ཁང་།
170mm x 230mm
231
2016 ལོའི་ཟླ་12པར་ཐེངས་དང་པོ་བསྒྲིགས།
2016 ལོའི་ཟླ་12པར་ཐེངས་དང་པོ་སྦྱར། །
1-2000
ISBN 978-7-80589-860-5
སྒོར། 462
སྤར་གྲངས།
དཔེ་རྟགས།
དཔེ་རིན། །
སྤར་གཞི་སྒེར་བདག་ཡིན་པས་འདྲ་བཅོས་སྦྱར་འདེབས་མི་ཆོག་



图书在版编目(CIP)数据
芒堆·鲁珠嘉措文集:全11册:藏文/芒堆·鲁珠
嘉措著 - 拉萨:西藏藏文古籍出版社, 2016.11
| ISBN 978-7-80589-858-2
I. 1 …II. 1芒…. 0藏学一文集一藏语
N. OK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11册)
作者 芒堆·鲁珠嘉措
责任编辑 索朗次日
封面设计 巴多
主编 四川藏文古籍保护编务院
版 西藏藏文古籍出版社
址 拉萨市色拉南路邮编 850010
刷,四川嘉创印务有限责任公司
销全国新华书店
本 170mm x 230mm
印张 231
版 次 2016年12月第1版第1次印刷
印 数 1-2000
标准书号ISBN 978-7-80589-858-2
定 价 462.00 (1-11册)
出社印笠井一
版权所有翻印必究



责任编辑索次回
#jmisit U
அரபா
|
|ISBN 978-7-80589-858-2
9 178780518985821>
* : 462.007 (1-1145)
