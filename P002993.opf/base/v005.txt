༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN7719
n/a
ImageGroup:
ISBN:
13CN7725
na
Title:
གཅན་རོང་བསྟན་འཛིན་གྱི་གསུང་རྩོམ།
gcan rong bstan 'dzin gyi gsung rtsom/
Author:
to-be-supplied
to-be-supplied
n/a
Descriptor:
Original Publication:
In'a
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
Ina
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



པ་ བྱུང་། ནང་མ་དང་ཚད་མར་བpལ་ཀྱང་ ག་ ཏཱ་
ཤ་དང་༡༡ པ་ ག ་ས་ཅན་རིག་བཅུད་ལ་ལོ༡༢༧༽ :༡༠ ལ་
ལ ། 1:51:2:། 12 ་ ་ ་ : 1:|: :ན ། ། མཛེས་དག་པའི་ལུང་པ་
ན་བོད་ཡིག་དཔེ་རྙིང་
ཞིང་པ་སྒྲིག་ཁ
ཟི་ཁྲོན་
འxins
STMPS
༄༅། །ཚར་པ་ནཱལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་ལྔ་བ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང༌། །



Z
ག་ས་ཅན་རིག་བཅུད
ནམ
STMPS
༄༅། །ཚར་པ་ནཱ་ལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་ལྔ་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



ཚབ་ལ་འདི་ཡུ་ཡུལ
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར།
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁྲོ་ཐར་འཇམ་བློ།
འམ།ན་འཛིན་མ།ཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སངས་རྒྱས་བསྟན་འཛིན།
ཟླ་པ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ།
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ།
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགས་རྣམས་མ་ལུས་ཉེར་བསལ་ཏེ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



དཀར་ཆག་
ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་
ཐུན་མོང་མ་ཡིན་པའི་ཁྱད་ཆོས།......
ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་
དོགས་དཔྱོད་དང་བཅས་པ།......
ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།..
ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་
ཐུར་མ་ཞེས་པའི་ལེགས་བཤད། ...
ཚད་འབྲས་གཉིས་པའི་གསུང་རྒྱུན། ..
རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།….........
...............153
ཚད་མའི་བསྟན་བཅོས་ལ་མ་གོ་བ་བརྒྱ་རྩ། ...
རྣམ་འགྲེལ་སྔ་ལྡང་གི་སྦྱོར་བ་ཡོད། .…....
འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ། .....
ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།.…..…..….….….…… 310
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན། …....…...….... 346
ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན། ...... 392
.......
254
266



དཀར་ཆག
-414
ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།.…......
རྨི་ལམ་གྱི་རྩོད་གཞི་མཚན་བྱང་གསལ་པོར་མི་སྣང་།.…........
........462



༄༅། །ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་
འོད་ཟེར་གཞན་དང་ཐུན་མོང་མ་ཡིན་པའི་
ཁྱད་ཆོས་བཞུགས་སོ། །
མཁས་རློམ་དྲེགས་ལྡན་གཉིས་འཐུང་ཁྱུའི། །སྤོབས་པ་གཞོམ་ནས་སྐལ་བཟང་གི །
རི་དྭགས་སྐྱོང་མཁས་འཇམ་པའི་དཔལ། །མ་ཏི་བི་ཛར་ཕྱག་བྱའོ། །ཞེས་བརྗོད་ནས།
ཕྱོགས་ཆོས་འཁོར་ལོའི་རྣམ་བཤད་གཞུང་གསུམ་གསལ་བྱེད་ལས། འཆད་བྱེད་རྣམ་
འགྲེལ་དང༌། བཤད་བྱ་ཚད་མ་མདོ་སྦྱར་གཉིས་སོང་ནས། གསུམ་པ་གསལ་བྱེད་གཞུང་
ཆུང་དང་སྦྱར་ཏེ་འཆད་པ་ལ་གཉིས། གཞུང་འདི་ཚུལ་བཞིན་བཤད་པ་དང་། གཞན་གྱི་
ལོག་རྟོག་ངན་པ་དགག་པའོ། ། །
དང་པོ་ལ་གསུམ། ཐོག་མར་དགེ་བ་མཚན་དོན་འགྱུར་ཕྱག་བཤད། བར་དུ་དགེ་བ་
བརྩམ་བྱ་གཞུང་དོན་བཤད། མཐའ་མར་དགེ་བ་མཇུག་གི་བྱ་བ་བཤད་པའོ། །དང་པོ་ལ།
མཚན་སྒྱུར་བཤད་གཉིས། དང་པོ་ནི། བསྟན་བཅོས་འདིའི་མཚན་ལ། ལེགས་པར་སྦྱར་
བའི་སྐད་དུ། ཧེ་ཏུ་ཙཀྲ་ཧ་སརྦ། ཞེས་པ་གཉིས་བྱུང་ཞིང་། བོད་སྐད་དུ་བསྒྱུར་ན། གཏན་
ཚིགས་ཀྱི་འཁོར་ལོ་གཏན་ལ་དབབ་པ། ཞེས་པ་གཅིག་བྱུང་བ་ཡིན་ཏེ། ཧེ་ཏུ་ནི་གཏན་
ཚིགས། ཙཀྲ་ནི་འཁོར་ལོ། ཧ་སརྦ་ནི་གཏན་ལ་དབབ་པ་ལ་འཇུག་པའི་ཕྱིར། རྒྱ་གར་
སྐད་དུ། ཧེ་ཏུ་ཙཀྲ་ཧ་སརྦ། བོད་སྐད་དུ་གཏན་ཚིགས་ཀྱི་འཁོར་ལོ་གཏན་ལ་དབབ་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་སོ། །གཉིས་པ་བསྟན་བཅོས་འདི་ལ་གཏན་ཚིགས་ཀྱི་འཁོར་ལོ་གཏན་ལ་དབབ་པ་
ཞེས་འཇོག་པའི་རྒྱུ་མཚན་ཡོད་དེ། བརྗོད་བྱ་ཕྱོགས་ཆོས་ཅན་གྱི་གཏན་ཚིགས་དགུ་པོ་དེ།
རེའུ་མིག་དགུ་ལ་བཀོད་དེ། མཐུན་ཕྱོགས་གཡས་སྐོར་དང༌། མི་མཐུན་ཕྱོགས་གཡོན་
བསྐོར་དུ་འཁོར་པ། ཀུན་བཟང་འཁོར་ལོའི་སྙན་ངག་གི་རྒྱན་གྱི་སྒོ་ནས་གཏན་ལ་
འབེབས་པའི་བསྟན་བཅོས་རྣམ་དག་ཡིན་པའི་ཕྱིར། ཡང་འདི་ལ་ཚུལ་གསུམ་གྱི་འཁོར་
ལོ་ཞེས་ཀྱང་བྱ་སྟེ། ཕྱོགས་ཆོས་ཅན་གྱི་གཏན་ཚིགས་དགུ་པོ་དེ། ཤེས་འདོད་ཆོས་ཅན་ལ་
འཇུག་པའི་ཚུལ། མཐུན་ཕྱོགས་ལ་འཇུག་པའི་ཚུལ། མི་མཐུན་ཕྱོགས་ལ་འཇུག་པའི་ཚུལ་
གསུམ་དུ་བསྡུས། ཕྱི་མ་གཉིས་པོ་དེ་ལ། ཁྱབ་བྱེད་དུ་འཇུག་ཚུལ། གཏན་མེད་དུ་འཇུག་
ཚུལ། རྣམ་གཉིས་སུ་འཇུག་ཚུལ་གསུམ་གསུམ་སྟེ། ཕྱོགས་གཉིས་ཀ་ལ་དགུ་དགུར་ཕྱེ་
ནས་རིའུ་མིག་ལ་བཀོད་དེ་གཡས་སྐོར་དང་གཡོན་སྐོར་དུ་འཁོར་ཚུལ་གྱི་རྣམ་གཞག་སྟོན་
པའི་བསྟན་བཅོས་རྣམ་དག་ཡིན་པའི་ཕྱིར་རོ། །གཉིས་པ་འགྱུར་ཕྱག་ནི། ལོ་ཙཱ་བ་བསྟན་
བཅོས་འདི་བསྒྱུར་བའི་ཐོག་མར་འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ་ཞེས་སྨོས་པ་ཆོས་ཅན། དགོས་པ་ཡོད་དེ། བསྟན་བཅོས་བསྒྱུར་བའི་འགལ
རྐྱེན་བར་ཆད་ཞི་ཞིང་མཐུན་རྐྱེན་བསོད་ནམས་འཕེལ་བའི་ཆེད་ཡིན་པའི་ཕྱིར་ཞེས་འཆད་
པ་ལ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་སོ། ། །
གཉིས་པ་བར་དུ་དགེ་བ་ལ། མཆོད་བརྗོད་རྩོམ་པར་དམ་བཅའ་བཤད། བརྩམ་བྱ་
གཞུང་དོན་དངོས་ལ་འཇུག་ཚུལ་ལོ། །དང་པོ་ནི། ཕྱོགས་ཀྱི་གླང་པོས་འདི་རྩོམ་པའི་ཐོག་
མར་སྤང་བྱ་གཟུང་འཛིན་འཁྲུལ་བའི་དྲྭ་བ་འཇོམས་ཤིང༌། རྟོགས་བྱ་ཤེས་བྱ་ཇི་ལྟ་ཇི་སྙེད་
མཁྱེན་པའི་ཐམས་ཅད་མཁྱེན་པ་སྟོན་པ་ཐུབ་དབང་ལ་ཕྱག་འཚལ་བ་ཆོས་ཅན། དགོས་པ་
ཡོད་དེ། བསྟན་བཅོས་རྩོམ་པའི་བར་ཆད་ཞི་ཞིང་། རང་ཉིད་དམ་པའི་སྤྱོད་པ་དང་མཐུན་
པའི་ཆེད་ཡིན་པའི་ཕྱིར་ཞེས་འཆད་པ་ལ། འཁྲུལ་པའི་དྲྭ་བ་འཇོམས་མཛད་པ། །ཐམས་



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
ཅད་མཁྱེན་ལ་ཕྱག་འཚལ་ལོ། །ཞེས་སོ། །དམ་བཅའ་ནི་ཕྱོགས་ཀྱི་གླང་པོས་ཐམས་ཅད་
མཁྱེན་པ་ལ་ཕྱག་འཚལ་ནས་དམ་པའི་ལས་ལ་འཇུག་ཚུལ་ཡོད་དེ། གཏན་ཚིགས་ཚུལ་
གསུམ་གྱི་འཁོར་ལོ་ཞེས་པའི་བསྟན་བཅོས་འདི་རྩོམ་པ་ལ་འཇུག་པའི་ཆེད་ཡིན་པའི་
ཕྱིར་རོ། །འོ་ན་བསྟན་བཅོས་འདི་ལ་ཚུལ་གསུམ་འཁོར་ལོ་ཞེས་འཇོག་པའི་རྒྱུ་མཚན་ཅི་
སྙམ་ན། དེའི་རྒྱུ་མཚན་ཡོད་དེ། ཕྱོགས་ཆོས་ཅན་གྱི་གཏན་ཚིགས་དགུ་པོ་དེ་རང་རང་གི་
ཤེས་འདོད་ཆོས་ཅན་གྱི་སྟེང་དུ་གྲུབ་པས་ཚུལ་དང་པོ་ཚང་ཞིང་། འཇུག་ཚུལ་དགུའི་ནང་
ནས་མཐུན་ཕྱོགས་ཁོ་ན་ལ་ཁྱབ་བྱེད་དམ་རྣམ་གཉིས་སུ་འཇུག་པ་དེ་ལ་ཚུལ་གཉིས་པ་
ཚང་ལ། མི་མཐུན་ཕྱོགས་ལ་གཏན་མེད་ཁོ་ནར་འཇུག་པ་དེ་ལ་ལྡོག་ཚུལ་ཚང་ཞིང་། དེ་ལྟ་
བུའི་ཚུལ་གསུམ་པོ་དེ་གཡས་སྐོར་གཡོན་སྐོར་གྱི་སྒོ་ནས་འཁོར་བར་བྱེད་པའི་བསྟན་
བཅོས་ཡིན་པའི་ཕྱིར་ཞེས་པ་ལ། ནས། གཏན་ཚིགས་ཚུལ་གསུམ་འཁོར་ལོ་ཡི། །གཏན་
ལ་དབབ་པར་བཤད་པར་བྱ། །ཞེས་སོ། །འདི་ནི་ཚུལ་གསུམ་འཁོར་ལོ་ཞེས་པའི་འཆད་
ཚུལ་སྔ་མ་ལས་གཞན་པ་ཡིན་ཏེ། ཁོ་བོས་རྟོགས་སོ། ། །
གཉིས་པ་གཞུང་དོན་དངོས་ལ། སྤྱིར་གཏན་ཚིགས་ཙམ་གྱི་དབྱེ་བ་དང༌། བྱེ་བྲག་
ཕྱོགས་ཆོས་ཅན་གྱི་དབྱེ་བ་བཤད་པའོ། །དང་པོ་ནི། སྤྱིར་གཏན་ཚིགས་དེ་ལ་གསུམ་ཡོད་དེ།
སྐབས་དེའི་རྗེས་སུ་དཔག་པར་བྱ་བ་སྟེ་ཤེས་འདོད་ཆོས་ཅན་ལ་ཡོད་པ་དང་། ཤེས་འདོད་
ཆོས་ཅན་དེའི་ཕྱོགས་མཐའ་དག་ལ་མེད་པ་དང་། འགའ་ཞིག་ལ་ཡོད་ཀྱང་མཐའ་དག་ལ་
མེད་པ་ཡོད་མེད་གཉིས་ཀའི་ཆ་དང་གསུམ་ཡོད་པའི་ཕྱིར་ཞེས་པ་ལ། རྗེས་སུ་དཔག་པར་
བྱ་བ་ལ། ཡོད་མེད་གཉིས་ཀའི། ཞེས་སོ། །དེ་ལྟར་གསུམ་གྱི་དང་པོ་དེ་ལ་ཕྱོགས་ཆོས་
ཅན་གྱི་གཏན་ཚིགས་ཡང་དག་དང་ལྟར་སྣང་གཉིས་འཇོག་སྟེ། བྱས་པ་སྒྲ་ལ་ཡོད་པ་ཁོ་
ནར་རྒོལ་བས་ངེས་པའི་ཆ་ནས་བྱས་པ་སྒྲ་མི་རྟག་པར་སྒྲུབ་པའི་ཕྱོགས་ཆོས་ཅན་གྱི་
གཏན་ཚིགས་སུ་བཞག་པའི་ཕྱིར། ཕྱི་མ་གཉིས་པོ་ལ་མ་གྲུབ་པའི་གཏན་ཚིགས་འཇོག་སྟེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཚུར་མཐོང་མིག་ཤེས་ཀྱི་གཟུང་བྱ་སྒྲའི་སྟེང་དུ་མ་གྲུབ་པས་དེ་དེ་གྲུབ་ཀྱི་མ་གྲུབ་པའི་
གཏན་ཚིགས་སུ་བཞག །མཚན་མོ་ལོ་མ་འཁུམས་ནས་ཉལ་བ་དེ། ཆོས་ཅན་ཤིང་ཙམ་ལ་
གྲུབ་ཀྱང་ཤིང་གི་ཕྱོགས་འགའ་ཞིག་ལ་མ་གྲུབ་པས་དེ་ཤིང་སེམས་ལྡན་དུ་སྒྲུབ་པའི་མ་
གྲུབ་པའི་གཏན་ཚིགས་སུ་བཞག་པའི་ཕྱིར་ཞེས་འཆད་པ་ལ། ཡོད་པ་ལ་ནི་ཡང་དག་སྟེ། །
མེད་དང་གཉིས་ཀ་མ་གྲུབ་ཡིན། །ཞེས་སོ། །དེས་ན་མ་གྲུབ་པའི་གཏན་ཚིགས་དེ་ལ་བཞི་
ཡོད་དེ། ཆོས་ཅན་ལ་གཏན་ནས་མ་གྲུབ་པ་དང༌། ཆོས་ཅན་གྱི་ཕྱོགས་གཅིག་ལ་མ་གྲུབ་
པའི་དོན་སྐྱོན་ཅན་གཉིས་དང་། དེ་ལྟར་གྲུབ་ཀྱང་རྒོལ་བས་གྲུབ་མ་གྲུབ་ཐེ་ཚོམ་ཟ་བའི་
བློ་སྐྱོན་ཅན་གྱི་མ་གྲུབ་པའི་གཏན་ཚིགས་གཉིས་དང་བཞི་ཡོད་པའི་ཕྱིར་ཞེས་པ་ལ། ཐེ་
ཚོམ་གཉིས་ཏེ་མ་གྲུབ་བཞི། །མ་གྲུབ་སྦྱོར་བ་དེ་བཞིན་དུ། །ཞེས་སོ། །གཉིས་པ་ཕྱོགས་
ཆོས་ཅན་གྱི་དབྱེ་བ་ལ་གཉིས། ངེས་པ་བློ་སྐྱོན་མེད་པའི་རྣམ་གཞག་དང་། ཐེ་ཚོམ་ཟ་བ་བློ་
སྐྱོན་ཅན་གྱི་རྣམ་གཞག་གཉིས། དང་པོ་ལ། སྤྱིར་ས་གཅོད་ལུགས་ལ་འཇུག་ཚུལ་དབྱེ་བ་
དགུ་རུ་བཤད། རྟགས་རིགས་བཞི་རུ་སོ་སོར་དབྱེ། །རེའུ་མིག་དགུ་ལ་རིམ་པ་བཀོད། །
ཕྱོགས་གཉིས་གཡས་གཡོན་འཁོར་བའི་ཚུལ། །དཔེ་གཉིས་ཀྱི་སྟེང་དུ་གཏན་ལ་དབབ་
ཞེས་པ་ལྟར་ལྔའོ། །དང་པོ་ལ་སྤྱིར་དབྱེ་བ་དང༌། སོ་སོར་དབྱེ་བ་གཉིས་སོ། །དང་པོ་ནི།
འདིར་བསྟན་ཕྱོགས་ཆོས་ཅན་གྱི་གཏན་ཚིགས་དེ་ལ་དགུ་ཡོད་དེ། སྐབས་དེའི་མཐུན་
ཕྱོགས་ལ་ཁྱབ་བྱེད་དུ་འཇུག་པ་གཞིར་བྱས་ལ། སྐབས་དེའི་མཐུན་ཕྱོགས་ལ་ཁྱབ་བྱེད།
གཏན་མེད་དུ་འཇུག་པ། རྣམ་གཉིས་སུ་འཇུག་པ་གསུམ། སྐབས་དེའི་མཐུན་ཕྱོགས་ལ་
གཏན་མེད་དུ་འཇུག་པ་གཞིར་བྱས་ལ། སྐབས་དེའི་མི་མཐུན་ཕྱོགས་ལ་ཁྱབ་བྱེད། གཏན་
མེད། རྣམ་གཉིས་སུ་འཇུག་པ་གསུམ། སྐབས་དེའི་མཐུན་ཕྱོགས་ལ་རྣམ་གཉིས་སུ་འཇུག་
པ་གཞིར་བྱས་ལ། སྐབས་དེའི་མི་མཐུན་ཕྱོགས་ལ་ཁྱབ་བྱེད། གཏན་མེད། རྣམ་གཉིས་སུ་
འཇུག་པ་གསུམ་སྟེ་དགུ་ཡོད་པའི་ཕྱིར་ཞེས་པ་ལ། གསུམ་ལའང་རྣམ་པ་གསུམ་གསུམ་སྟེ།



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
ཞེས་སོ། །
གཉིས་པ་སོ་སོར་བཤད་པ་ལ། མཐུན་ཕྱོགས་ལ་འཇུག་ཚུལ་དང་། མི་མཐུན་
ཕྱོགས་ལ་འཇུག་ཚུལ་གཉིས། དང་པོ་ལ་ལྔ། མཐུན་པའི་ཕྱོགས་ལ་འཇུག་པའི་ཚུལ། །
རེའུ་མིག་དགུ་ལ་རིམ་པར་བཀོད། །རྟགས་རིགས་བཞི་རུ་སོ་སོར་དབྱེ། །ལུགས་འབྱུང་
གཡས་སུ་འཁོར་བའི་ཚུལ། །མཐུན་དཔེའི་སྟེང་དུ་གཏན་ལ་དབབ་པའོ། །གཞུང་ལས་
རྟགས་རིས་ངོས་བཟུང་བ་འདི་སྔོན་ལ་བྱུང་ཡང་བློ་ལ་འཆར་བདེ་བས་འདིར་གོ་ཅུང་ཟད་
བསྒྱུར་བའོ། །དེ་ལྟར་ལྔ་ལས་དང་པོ་ནི། སྐབས་འདིར་ཕྱོགས་ཆོས་ཅན་གྱི་གཏན་ཚིགས་
དེ་ལ་མཐུན་ཕྱོགས་ལ་འཇུག་ཚུལ་གྱི་སྒོ་ནས་དགུར་དབྱེ་སྟེ། སྐབས་དེའི་མཐུན་ཕྱོགས་ལ་
ཁྱབ་བྱེད་དུ་ཡོད་པ། གཏན་མེད་དུ་ཡོད་པ། རྣམ་གཉིས་སུ་ཡོད་པ་གསུམ་དུ་ཕྱེ་ཞིང་།
གསུམ་པོ་རེ་རེ་ལའང་། ཁྱབ་བྱེད་པ་གསུམ། གཏན་མེད་པ་གསུམ། རྣམ་གཉིས་པ་གསུམ་
སྟེ་དགུ་ཡོད་པའི་ཕྱིར་ཞེས་འཆད་པ་ལ། མ་གྲུབ་སྦྱོར་བ་དེ་བཞིན་དུ། །མཐུན་པའི་ཕྱོགས་
ལའང་ཡོད་པ་དང་། །མེད་དང་དེ་བཞིན་གཉིས་ཀ་དང་། །ཞེས་དང་། མཐུན་པའི་ཕྱོགས་
ལའང་གསུམ་གསུམ་སྟེ། ཞེས་པ་ཐོབ་བོ། །སྐབས་འདིར་ཡོད་དང་གཉིས་ཀ་ཡང་དག་སྟེ། །
མེད་པ་ལ་ནི་ལྟར་སྣང་ངོ༌། །ཞེས་པའང་དོན་གྱི་ཐོབ་སྟེ། སྐབས་དེའི་མཐུན་ཕྱོགས་ལ་ཁྱབ་
བྱེད་པ་དང་རྣམ་གཉིས་པ་ལ་རྟགས་ཡང་དག་གཞག་ཏུ་ཡོད་ཀྱང་མཐུན་ཕྱོགས་ལ་གཏན་
མེད་པ་ལ་གཞག་ཏུ་མེད་པའི་ཕྱིར་རོ། །
གཉིས་པ་རེའུ་མིག་ལ་འགོད་ཚུལ་ནི། ཕྱོགས་ཆོས་ཅན་གྱི་གཏན་ཚིགས་དགུ་པོ་
འདི་མཐུན་ཕྱོགས་ལ་འཇུག་པའི་ཚུལ་འཆད་པའི་ཚེ། རེའུ་མིག་ལ་ལུགས་འབྱུང་གཡས་
སྐོར་དུ་འགོད་པ་ཡིན་ཏེ། བདག་མེད་བྱས་དང་མི་རྟག་དང་ཞེས་པ་གསུམ་པོ་དེ། སྟེང་སྟར་
གསུམ་ལ་གཡས་ནས་གཡོན་དུ་འགོད། བྱས་དང་མཉན་བྱ་རྩོལ་ལས་བྱུང་ཞེས་པ་གསུམ་
པོ་དེ། བར་སྟར་གསུམ་ལ་གཡས་ནས་གཡོན་དུ་འགོད། མི་རྟག་རྩོལ་བྱུང་མཚོན་བྱ་སྟེ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་པ་གསུམ་འོག་ལྟར་གསུམ་ལ་གཡས་ནས་གཡོན་དུ་འགོད་པའི་ཕྱིར་དང་། དེ་བཞིན་
དུ་བསྒྲུབ་ཆོས་དགུ་ཡང་། རྟག་དང་མི་རྟག་རྩོལ་བྱུང་དང༌། །ཞེས་པ་གསུམ། སྟེང་སྟར་
གསུམ་ལ་གཡས་ནས་འགོད། རྟག་དང་རྟག་དང་རྟག་པ་དང༌། །ཞེས་པ་གསུམ་པོ་དེ་བར་
སྟར་གསུམ་ལ་གཡས་ནས་འགོད། རྩོལ་བྱུང་མིན་དང་མི་རྟག་རྟག །ཅེས་པ་གསུམ་ཡོད་དེ།
འོག་སྟར་གསུམ་ལ་གཡས་ནས་གཡོན་དུ་འགོད་པའི་ཕྱིར་རོ་ཞེས་འཆད་པ་ལ། བདག་
མེད་བྱས་དང་མི་རྟག་དང་། །བྱས་དང་མཉན་བྱ་རྩོལ་ལས་བྱུང་། །མི་རྟག་རྩོལ་བྱུང་མཚོན་
བྱ་སྟེ། །དགུ་པོ་འདི་ལ་རྟགས་སོགས་ལའོ། །རྟག་དང་མི་རྟག་རྩོལ་བྱུང་དང་། །རྟག་དང་
རྟག་དང་རྟག་པ་དང་། །རྩོལ་བྱུང་མིན་དང་མི་རྟག་རྟག །ཅེས་སོ། །དེ་ལྟར་བཀོད་པས།
སྒྲ་རྟག་སྒྲུབ་ལ་བདག་མེད། སྒྲ་མི་རྟག་སྒྲུབ་པ་ལ་བྱས་པ། སྒྲ་རྩོལ་བྱུང་དུ་སྒྲུབ་པ་ལ་མི་
རྟག་པ་གསུམ་སྟེང་སྟར་གསུམ་ལ་འགོད། སྒྲ་རྟག་སྒྲུབ་ལ་བྱས་པ། མཉན་བྱ་སྒྲ་རྟག་པར་
སྒྲུབ་པའི་མཐུན་མོང་མིན་པའི་རྟགས་སུ་སོང་བའི་རྒོལ་བའི་ངོར་སྒྲ་རྟག་པར་སྒྲུབ་པ་ལ་
མཉན་བྱ། དུང་སྒྲ་རྟག་པར་སྒྲུབ་ལ་རྩོལ་བྱུང་གསུམ་བར་སྟར་གསུམ་ལ་གཡས་ནས་
འགོད། སྒྲ་རྩོལ་བྱུང་མིན་པར་སྒྲུབ་པ་ལ་མི་རྟག་པ། དུང་སྒྲ་མི་རྟག་སྒྲུབ་པ་ལ་བྱས་པ། སྒྲ་
རྟག་སྒྲུབ་ལ་མཚོན་བྱ་གསུམ་འོག་སྟར་ལ་གཡས་ནས་རིམ་བཞིན་འགོད་དགོས་ཏེ།
གཡས་སྐོར་ལུགས་མཐུན་དུ་འགོད་པ་དང༌། མཐུན་ཕྱོགས་གཡས་སུ་འཁོར་བ་དང་།
གཡས་སྐོར་གྱི་ཚེ་སྟེང་འོག་གཉིས་ན་ཡང་དག་དང་། །ལོགས་གཉིས་སུ་འགལ་རྟགས་
འབྱུང་བའི་གནད་འདི་ལ་ཚང་བའི་ཕྱིར་རོ། །
གསུམ་པ་རྟགས་རིས་སོ་སོར་དབྱེ་བ་ནི། དེ་ལྟར་བཀོད་པའི་ཚེ་ཕྱོགས་ཆོས་ཅན་
དགུ་པོ་དེ་ལ་རྟགས་ཡང་དག་འགལ་རྟགས། དངོས་མ་ངེས། ཐུན་མོང་མིན་པའི་མ་ངེས་
པའི་རྟགས་ཀྱི་རིགས་བཞི་ཚང་བའི་བཞི་པོ་དེ་དེ་ལ་གནས་སོ་སོར་ངེས་པ་ཡིན་ཏེ། རེའུ་
མིག་གི་སྟེང་འོག་གམ་ཤར་ནུབ་གཉིས་ན་རྟགས་ཡང་དག་གཉིས་གནས། ལྷོ་བྱང་ངམ་
སྒྲ



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
ལོགས་གཉིས་ན་འགལ་རྟགས་གཉིས་གནས། ཟུར་བཞིའམ་བྱང་ཤར་སོགས་མཚམས་
བཞི་ན་དངོས་མ་ངེས་ཀྱི་གཏན་ཚིགས་བཞི་གནས། དབུས་ན་ཐུན་མོང་མིན་པའི་མ་ངེས་
པའི་གཏན་ཚིགས་གནས་པའི་ཕྱིར་ཞེས་པ་ལ། སྟེང་འོག་གཉིས་ན་ཡང་དག་གནས། །
ལོགས་ལ་འགལ་བ་རྣམ་གཉིས་ཏེ། །ཟུར་བཞི་དངོས་ཀྱི་མ་ངེས་པ། །དབུས་ན་ཐུན་མོང་
མིན་པའོ། །ཞེས་སོ། ། །
བཞི་པ་ལུགས་འབྱུང་གཡས་སུ་འཁོར་ཚུལ་ནི། ཕྱོགས་ཆོས་ཅན་གྱི་གཏན་ཚིགས་
དགུ་པོ་འདི་རེའུ་མིག་དགུ་ལ་ལུགས་མཐུན་དུ་བཀོད་པའི་ཚེ་མཐུན་ཕྱོགས་ལ་འཇུག་ཚུལ་
དགུ་པོ་དེ་གཡས་སྐོར་དུ་འཁོར་བ་ཡིན་ཏེ། སྟེང་སྟར་གསུམ་ལ་མཐུན་ཕྱོགས་ལ་ཁྱབ་བྱེད་
པ་གསུམ་གཡས་སྐོར་དུ་འཁོར། བར་སྟར་གསུམ་ལ་མཐུན་ཕྱོགས་ལ་གཏན་མེད་པ་
གསུམ་གཡས་སྐོར་དུ་འཁོར། འོག་སྟར་གསུམ་ལ་མཐུན་ཕྱོགས་ལ་རྣམ་གཉིས་པ་གསུམ་
གཡས་སུ་འཁོར་བའི་ཕྱིར་རོ་ཞེས་པ་ལ་ལུགས་མཐུན་རེའུ་མིག་བཀོད་པའི་ཚེ། མཐུན་
པའི་ཕྱོགས་ལ་འཇུག་ཚུལ་དགུ །སྟེང་གསུམ་ཁྱབ་བྱེད་བར་པ་གསུམ། གཏན་མེད་པ་སྟེ་
འོག་མ་གསུམ། །རྣམ་གཉིས་པ་ཞེས་གཡས་སུ་འཁོར་ཞེས་པ་ཐོབ་བོ། །འོ་ན་ལུགས་
མཐུན་རེ་མིག་བཀོད་པའི་ཚེ། མི་མཐུན་ཕྱོགས་ལ་འཇུག་ཚུལ་དགུ་མི་རྟོགས་པ་ཡིན་ནམ་
ཞེ་ན། དེ་ཡང་མ་ཡིན་ཏེ། དེའི་ཚེ་གྱེན་ཐུར་ལ་རྩིས་པ་ན་གཡས་སྟར་གསུམ་མི་མཐུན་
ཕྱོགས་ལ་ཁྱབ་བྱེད་པ། གུང་སྟར་གསུམ་གཏན་མེད་པ། གཡོན་སྟར་གསུམ་མི་མཐུན་
ཕྱོགས་ལ་རྣམ་གཉིས་སུ་འཇུག་པའི་ཕྱིར་རོ། །ལྔ་པ་མཐུན་དཔེའི་སྟེང་དུ་གཏན་ལ་དབབ་
པ་ལ། སྐབས་འདིར་མཐུན་དཔེ་ཁོ་ན་སྐབས་སུ་བབ་ཀྱང་གོ་བདེ་བའི་ཕྱིར་གཉིས་ཆར་
བཤད་ན། བདག་མེད་སྒྲ་རྟག་པར་སྒྲུབ་པའི་ཕྱོགས་གཉིས་ཀ་ལ་ཁྱབ་བྱེད་དུ་འཇུག་པའི་
དཔེ་ཡོད་དེ། ནམ་མཁའ་དེའི་མཐུན་དཔེ་དང་བུམ་པ་དེའི་མི་མཐུན་དཔེ་ཡིན་པའི་ཕྱིར།
དེའི་ཚེ་བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དང་། མི་ཕྱོགས་ལ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཏན་མེད་དུ་འཇུག་པའི་པའི་དཔེ་ཡོད་དེ། བུམ་པ་དེ་དེའི་མཐུན་དཔེ་དང་། ནམ་མཁའ་
དེའི་མི་མཐུན་དཔེ་ཡིན་པའི་ཕྱིར། མི་རྟག་པ་སྒྲ་རྩོལ་བྱུང་དུ་སྒྲུབ་པའི་མཐུན་ཕྱོགས་ལ་
ཁྱབ་བྱེད་པ་དང་། མི་མཐུན་ཕྱོགས་ལ་རྣམ་གཉིས་སུ་འཇུག་པའི་དཔེ་ཡོད་དེ། བུམ་པ་
དེའི་མཐུན་དཔེ་དང་། གློག་དང་ནམ་མཁའ་གཉིས་དེའི་མི་མཐུན་དཔེ་ཡིན་པའི་ཕྱིར།
དེར་མི་མཐུན་དཔེ་གཉིས་འཆད་པའི་རྒྱུ་མཚན་ཡོད་དེ། མི་རྟག་པ་སྒྲ་རྩོལ་བྱུང་དུ་སྒྲུབ་
པའི་མི་མཐུན་ཕྱོགས་ལ་རྣམ་གཉིས་སུ་འཇུག་པས་མི་མཐུན་དཔེ་གློག་གི་སྟེང་དུ་གྲུབ་ཀྱང་
ནམ་མཁའི་སྟེང་དུ་མ་གྲུབ་བོ་ཞེས་ཤེས་པའི་ཆེད་ཡིན་པའི་ཕྱིར། འོག་ནས་དཔེ་གཉིས་
གཉིས་བྱུང་བ་ཐམས་ཅད་དེས་མཚོན་ནོ་ཞེས་འཆད་པ་ལ། གཏན་ཚིགས་འཁྲུལ་འཁོར་
རྣམ་དགུ་ཡི། །དཔེ་ཡི་རྣམ་པ་འདི་ལྟ་སྟེ། །ནམ་མཁའ་བུམ་དང་བུམ་ནམ་མཁའ། །བུམ་པ་
གློག་དང་ནམ་མཁའ་བཞིན་ཞེས་སོ། །བར་སྟར་གསུམ་ལ། བྱས་པ་སྒྲ་རྟག་པར་སྒྲུབ་པའི་
མཐུན་ཕྱོགས་ལ་གཏན་མེད་མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དཔེ་ཡོད་དེ། ནམ་
མཁའ་དེ་དེའི་མཐུན་དཔེ་དང་། བུམ་པ་དེ་དེའི་མི་མཐུན་དཔེ་ཡིན་པའི་ཕྱིར། མཉན་བྱ་སྒྲ་
རྟག་སྒྲུབ་ཀྱི་ཐུན་མོང་མིན་པར་སོང་བའི་རྒོལ་བའི་ངོར་མཉན་བྱ་དེ་དེ་སྒྲུབ་ཀྱི་ཕྱོགས་
གཉིས་ཀ་ལ་གཏན་མེད་དུ་འཇུག་པའི་དཔེ་ཡོད་དེ། ནམ་མཁའ་དེ་དེའི་མཐུན་དཔེ་དང་།
བུམ་པ་དེ་དེའི་མི་མཐུན་དཔེ་ཡིན་པའི་ཕྱིར། རྩོལ་བྱུང་དུང་སྒྲ་རྟག་པར་སྒྲུབ་པའི་མཐུན་
ཕྱོགས་ལ་གཏན་མེད་མི་མཐུན་ཕྱོགས་ལ་རྣམ་གཉིས་སུ་འཇུག་པའི་དཔེ་ཡོད་དེ། ནམ་
མཁའ་དེ་དེའི་མཐུན་དཔེ་དང་། བུམ་པ་དང་གློག་གཉིས་དེའི་མི་མཐུན་དཔེ་ཡིན་པའི་ཕྱིར་
ཞེས་པ་ལ། ནམ་མཁའ་བུམ་དང་མཁའ་བུམ་དང་། །མཁའ་དང་བུམ་པ་གློག་བཞིན་དང་། །
ཞེས་སོ། །འོག་སྟར་གསུམ་ལ་མི་རྟག་པ་དུང་སྒྲ་རྩོལ་བྱུང་མ་ཡིན་པར་སྒྲུབ་པའི་མཐུན་
ཕྱོགས་ལ་རྣམ་གཉིས་དང་མི་ཕྱོགས་ལ་ཁྱབ་བྱེད་དུ་འཇུག་པའི་དཔེ་ཡོད་དེ། གློག་དང་
ནམ་མཁའ་གཉིས་དེའི་མཐུན་དཔེ་དང་། བུམ་པ་དེ་དེའི་མི་མཐུ་དཔེ་ཡིན་པའི་ཕྱིར། རྩོལ་



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
བྱུང་དུང་སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་རྣམ་གཉིས། མི་མཐུན་ཕྱོགས་ལ་
གཏན་མེད་དུ་འཇུག་པའི་དཔེ་ཡོད་དེ། བུམ་པ་དང་གློག་གཉིས་དེའི་མཐུན་དཔེ་དང་ནམ་
མཁའ་དེ་དེའི་མི་མཐུན་དཔེ་ཡིན་པའི་ཕྱིར། མཚོན་བྱ་དེ་བཏགས་ཡོད་ཆོས་གསུམ་ཚང་
བའི་ཁྱད་པར་དུ་བྱས་པའི་སྒྲ་རྟག་པར་སྒྲུབ་པའི་ཕྱོགས་གཉིས་ཀ་ལ་རྣམ་གཉིས་པའི་དཔེ་
ཡོད་དེ། ནམ་མཁའ་དང་འཇིག་མེད་གཉིས་དེའི་མཐུན་དཔེ། རྣམ་དཀར་གྱི་ལས་དང་
བུམ་པ་གཉིས་པོ་དེ་དེའི་མི་མཐུན་དཔེ་ཡིན་པའི་ཕྱིར། དང་པོ་གྲུབ་སྟེ། མཚོན་བྱ་དེ་
བཏགས་ཡོད་ཆོས་གསུམ་ཚང་བའི་ཁྱད་པར་དུ་བྱས་པའི་སྒྲ་རྟག་པར་སྒྲུབ་པའི་མཐུན་
ཕྱོགས་ནམ་མཁའི་སྟེང་དུ་གྲུབ་ཀྱང་། འཇིག་མེད་ཀྱི་སྟེང་དུ་མ་གྲུབ་པའི་ཕྱིར་ཏེ། འཇིག་
མེད་མཚན་ཉིད་ཡིན་པའི་ཕྱིར། རྟགས་གཉིས་པ་གྲུབ་སྟེ། མཚོན་བྱ་དེ་བཏགས་ཡོད་ཆོས་
གསུམ་ཚང་བའི་ཁྱད་པར་དུ་བྱས་པས་སྒྲ་རྟག་པར་སྒྲུབ་པའི་མི་མཐུན་ཕྱོགས་རྣམ་དཀར་
གྱི་ལས་ཀྱི་སྟེང་དུ་མ་གྲུབ་ཀྱང་བུམ་པའི་སྟེང་དུ་གྲུབ་པའི་ཕྱིར་ཏེ། རྣམ་དཀར་གྱི་ལས་དགེ་
བའི་མཚན་ཉིད་ཡིན་པའི་ཕྱིར་ཞེས་འཆད་པ་ལ། གློག་དང་ནམ་མཁའ་བུམ་པ་བཞིན། །
བུམ་པ་གློག་དང་ནམ་མཁའ་བཞིན། །ནམ་མཁའ་འཇིག་མེད་ལས་བུམ་བཞིན། །ཞེས་སོ། །
འོ་ན་གཞུང་ལས། ནམ་མཁའ་རྡུལ་ཕྲན་ལས་བུམ་བཞིན། །ཞེས་ཡོད་པ་ལ། རང་གི་གྲུབ་
མཐའི་ལྷད་ཀྱིས་གཞུང་བཅོས་པས་རང་བཟོ་ཡིན་ནོ་སྙམ་ན། འོ་ན་ཁྱོད་ཉིད་ལ། རྡུལ་ཕྲན་
རྟག་པ་ཡིན་པར་ཐལ། དེ་ལ་སྒྲ་རྟག་པར་སྒྲུབ་པའི་མཐུན་ཕྱོགས་སུ་གཞུང་དེས་བསྟན་
པའི་ཕྱིར། གལ་ཏེ་ཁོ་ན་རེ། རྡུལ་ཕྲན་རྟག་པ་མ་ཡིན་ཡང་རྒོལ་བ་བྱེ་བྲག་པས་དེ་ཁས་
བླངས་པས་དེ་སྒྲུབ་ཀྱི་མཐུན་ཕྱོགས་སུ་གཞག་གོ་སྙམ་ན། འོ་ན་བུམ་པ་དེ་སྒྲ་རྟག་སྒྲུབ་ཀྱི་
མཐུན་ཕྱོགས་ཡིན་པར་ཐལ། གྲངས་ཅན་པས་རྟག་པར་ཁས་བླངས་པའི་ཕྱིར། ཁྱོད་ལ་
ལན་མེད་དོ། །དེས་ན་འབུམ་ཕྲག་གསུམ་པའི་ལུགས་འདི་སྙིང་ལ་བཅང་ངོ༌། །རྒྱས་པར་
འོག་ནས་འབྱུང་ངོ་། ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
གཉིས་པ་མི་མཐུན་ཕྱོགས་ལ་འཇུག་ཚུལ་ལའང་ལྔ། མི་མཐུན་ཕྱོགས་ལ་འཇུག་
པའི་ཚུལ། །རེའུ་མིག་དགུ་ལ་རིམ་པ་བཀོད། །རྟགས་རིགས་བཞི་རུ་སོ་སོར་དབྱེ། །
ལུགས་ལྡོག་གཡོན་དུ་འཁོར་བའི་ཚུལ། །མི་མཐུན་དཔེ་ལ་གཏན་ལ་དབབ་པའོ། །དང་
པོ་ནི། འདིར་སྐབས་ཀྱི་ཕྱོགས་ཆོས་ཅན་གྱི་གཏན་ཚིགས་ལ་མི་མཐུན་ཕྱོགས་ལ་འཇུག་
ཚུལ་གྱི་སྒོ་ནས་ཀྱང་དགུར་དབྱེ་སྟེ། སྐབས་དེའི་མི་མཐུན་ཕྱོགས་ལ་ཁྱབ་བྱེད་པ་གཏན་
མེད་པ་རྣམ་གཉིས་པ་གསུམ་དུ་ཕྱེ་ནས་དེ་རེ་རེ་ལ་ཡང་ཁྱབ་བྱེད་པ་གསུམ་གཏན་མེད་པ་
གསུམ་རྣམ་གཉིས་པ་གསུམ་རྣམས་ཡོད་པའི་ཕྱིར་ཞེས་པ་ལ། མི་མཐུན་ཕྱོགས་ལའང་དེ་
བཞིན་ནོ་ཞེས་སོ། །འདིར་ཡང་མེད་པ་ལ་ནི་ཡང་དག་སྟེ། །ཡོད་དང་གཉིས་ཀ་ལྟར་སྣང་
ཡིན། །ཞེས་པའང་ཐོབ་སྟེ། སྐབས་དེའི་མི་མཐུན་ཕྱོགས་ལ་མེད་པ་ལ་རྟགས་ཡང་དག་ཏུ་
བཞིག་ཏུ་ཡོད་ཅིང་། མི་མཐུན་ཕྱོགས་ལ་ཁྱབ་བྱེད་པ་དང་རྣམ་གཉིས་པ་གཉིས་ལ་བཞག་
ཏུ་མེད་པའི་ཕྱིར་རོ། ། །
གཉིས་པ་རེའུ་མིག་ལ་འགོད་ཚུལ་ནི། གཏན་ཚིགས་དགུ་པོ་འདི་མི་མཐུན་ཕྱོགས་
ལ་འཇུག་ཚུལ་འཆད་པའི་ཚེ། རེའུ་མིག་དགུ་ལ་ལུགས་མི་མཐུན་གཡོན་སྐོར་དུ་མས་རིམ་
ནས་འགོད་པ་ཡིན་ཏེ། བདག་མེད་བྱས་དང་མི་རྟག་དང་། །ཞེས་པ་གསུམ་པོ་འདི་འོག་
སྟར་གསུམ་ལ་གཡོན་ནས་གཡས་སུ་འགོད། བྱས་དང་མཉན་བྱ་རྩོལ་ལས་བྱུང་ཞེས་པ་
གསུམ་བར་སྟར་གསུམ་ལ་གཡོན་ནས་གཡས་སུ་འགོད། མི་རྟག་རྩོལ་བྱུང་མཚོན་བྱ་སྟེ་
ཞེས་པ་གསུམ་སྟེང་སྟར་གསུམ་ལ་གཡོན་ནས་གཡས་སུ་བཀོད་པའི་ཕྱིར་ཞེས་འཆད་པ་ལ།
བདག་མེད་བྱས་དང་མི་རྟག་དང་། །བྱས་དང་མཉན་བྱ་རྩོལ་ལས་བྱུང་། །དེ་དགུ་མི་རྟག་
ལ་སོགས་ལའོ། །ཞེས་སོ། །དེས་ན་བདག་མིད་བྱས་དང་མི་རྟག་དང་། །ཞེས་སོགས་རྐང་
པ་གསུམ་སྙན་ངག་ལུགས་ཀྱི་ཀུན་འཁོར་རྒྱན་གྱི་དོན་ཚང་སྟེ། ལུགས་འབྱུང་གི་རེའུ་མིག་
དེ་ལ། བདག་མེད་བྱས་དང་མི་རྟག་དང་། །ཞེས་སོགས་ཚིག་རྐང་གསུམ་གཡས་སྐོར་དུ་
10



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
ཚང་བ་བཞིན། ལུགས་ལྡོག་གི་རེའུ་མིག་དེ་ལའང་། བདག་མེད་བྱས་དང་མི་རྟག་དང་། །
ཞེས་སོགས་རྐང་པ་གསུམ་གཡོན་དུ་སྐོར་ལ་སྒྲ་ཇི་བཞིན་འབྱུང་བའི་ཕྱིར་རོ། །དེས་ན་
ལུགས་ལྡོག་འདི་ལ་བསྒྲུབ་ཆོས་དགུ་ནི་བཟློག་ནས་མས་ནས་ཡར་རིམ་བཞིན་བཀོད་
དགོས་ཏེ། མི་རྟག་རྟག་པ་དང་རྩོལ་བྱུང་མིན། །ཞེས་པ་གསུམ་འོག་སྟར་ལ་གཡོན་ནས་
གཡས་སུ་འགོད། མི་རྟག་མི་རྟག་མི་རྟག་དང༌། །ཞེས་པ་གསུམ་བར་སྟར་གསུམ་ལ་
གཡོན་ནས་འགོད། རྩོལ་འབྱུང་རྟག་དང་མི་རྟག་གོ །ཞེས་པ་གསུམ། སྟེང་སྟར་གསུམ་ལ་
གཡོན་ནས་གཡས་སུ་འགོད་པའི་ཕྱིར་ཞེས་འཆད་པ་ལ། མི་རྟག་རྟག་དང་རྩོལ་བྱུང་མིན། །
མི་རྟག་མི་རྟག་མི་རྟག་དང་། །རྩོལ་བྱུང་རྟག་དང་མི་རྟག་གོ །ཞེས་ཟློག་པ་འདི་བྱུང་ངོ༌། །
གནད་དེས་ན་སྒྲ་མི་རྟག་སྒྲུབ་ལ་གཞལ་བྱ། སྒྲ་རྟག་སྒྲུབ་ལ་བྱས་པ། སྒྲ་རྩོལ་བྱུང་མིན་
པར་སྒྲུབ་པ་ལ་མི་རྟག་པ་གསུམ་འོག་སྟར་གསུམ་ལ་གཡོན་ནས་རིམ་བཞིན་དང་། སྒྲ་མི་
རྟག་སྒྲུབ་ལ་བྱས་པ། མཉན་བྱ་སྒྲ་མི་རྟག་པར་སྒྲུབ་པའི་རྟགས་སུ་སོང་བའི་རྒོལ་བའི་ངོར་
སྒྲ་མི་རྟག་སྒྲུབ་ལ་མཉན་བྱ། དུང་སྒྲ་མི་རྟག་པར་སྒྲུབ་པ་ལ་རྩོལ་བྱུང་། བར་སྟར་གསུམ་
ལ་གཡོན་ནས་རིམ་བཞིན་དང་། སྒྲ་རྩོལ་བྱུང་དུ་སྒྲུབ་པ་ལ་མི་རྟག་པ། དུང་སྒྲ་རྟག་པར་
སྒྲུབ་པ་ལ་རྩོལ་བྱུང་། བཏགས་ཡོད་ཆོས་གསུམ་ཚང་བའི་ཁྱད་པར་དུ་བྱས་པས་སྒྲ་མི་རྟག་
པར་སྒྲུབ་པ་ལ་མཚོན་བྱ་གསུམ་སྟེང་སྟར་གསུམ་ལ་གཡོན་ནས་རིམ་བཞིན་འབྱུང་བ་
ཡིན་ཏེ། གཡོན་སྐོར་ལུགས་མི་མཐུན་དུ་འགོད་པ་དང་། མི་མཐུན་ཕྱོགས་གཡོན་དུ་འཁོར་
བ་དང་། གཡོན་སྐོར་གྱི་ཚེ་སྟེང་འོག་གཉིས་སུ་འགལ་རྟགས་དང་ལོགས་གཉིས་སུ་རྟགས་
ཡང་དག་གཉིས་འབྱུང་བའི་གནད་ཀྱང་འདི་ལ་ཚང་བའི་ཕྱིར་རོ། ། །
གསུམ་པ་རྟགས་ཀྱི་རིགས་སོ་སོར་དབྱེ་བ་ནི། ལུགས་མཐུན་གྱི་ཚེ་སྟེང་འོག་ན་ཡང་
དག་གཉིས་གནས་པ་ཡིན་ཀྱང་ལུགས་མི་མཐུན་ཀྱི་ཚེ་འགལ་རྟགས་གཉིས་གནས་པ་
ཡིན་ཏེ། གཡས་སྐོར་གྱི་ཚེ་ལོགས་གཉིས་ན་གནས་པའི་རྩོལ་བྱུང་དང་བྱས་པ་གཉིས།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
གཡོན་སྐོར་ཀྱི་ཚེ་སྟེང་འོག་གཉིས་སུ་གོ་ས་འཕོས་ཏེ། བསྒྲུབ་ཆོས་གོ་ཟློག་སྟེ་མི་མཐུན་
ཕྱོགས་དང་སྦྱར་བས་འགལ་རྟགས་གཉིས་སུ་འགྱུར་བའི་ཕྱིར་ཞེས་པ་ལ། སྟེང་འོག་མི་
མཐུན་ཕྱོགས་དང་སྦྱར། །འགལ་བའི་རྟགས་ནི་གཉིས་ཡིན་ནོ། །ཞེས་སོ། །འདིར་ཡང་
དག་གཏན་ཚིགས་གཉིས་ཡིན་ནོ། །ཞེས་པ་ནི་གཞུང་མ་དག་པ་ཡིན་ཏེ། གཡོན་སྐོར་ལ་
བསྒྲུབ་ཆོས་གོ་ཟློག་པའི་གནད་ཀྱིས་སྟེང་འོག་གཉིས་སུ་འགལ་རྟགས་འབྱུང་བ་བསྟོན་
མེད་དུ་གྲུབ་པའི་ཕྱིར་རོ། །འོ་ན་གཡོན་སྐོར་ལ་བསྒྲུབ་ཆོས་གོ་ཟློག་ཅི་དགོས་སྙམ་ན། དེ་
དགོས་ཏེ། དེ་གོ་མ་བཟློགས་ན་འོག་སྟར་གསུམ་མི་མཐུན་ཕྱོགས་ལ་ཁྱབ་བྱེད་དང་། བར་
སྟར་གསུམ་ལ་གཏན་མེད་དང་སྟེང་སྟར་གསུམ་རྣམ་གཉིས་སུ་འཇུག་པའི་གནད་མ་ཚང་
བ་རེ་རེ། རྣམ་དཔྱོད་གསལ་དགོས་སོ། །ཡང་ལུགས་འབྱུང་ལ་གནས་པ་ཡིན་ཏེ། གཡས་
སྐོར་གྱི་ཚེ་སྟེང་འོག་གཉིས་ན་གནས་པའི་བྱས་པ་དང་རྩོལ་བྱུང་གཉིས། གཡོན་སྐོར་གྱི་ཚེ་
ལོགས་གཉིས་སུ་གོ་ས་འཕོས་ཏེ། སྒྲུབ་ཆོས་གོ་བཟློགས་ནས་མི་མཐུན་ཕྱོགས་དང་སྦྱར་
བས་རྟགས་ཡང་དག་གཉིས་སུ་འགྱུར་བའི་ཕྱིར་ཞེས་པ་ལ། ལོགས་དང་མི་མཐུན་སྟེང་
འོག་སྦྱར། །ཡང་དག་གཏན་ཚིགས་གཉིས་ཡིན་ནོ། །ཞེས་སོ། །ཡང་ལུགས་འབྱུང་ལུགས་
ལྡོག་གཉིས་ཆར་ལ་ཟུར་བཞིར་དངོས་མ་ངེས་བཞི་གནས་པ་ཙམ་ཡིན་མོད། ནང་ཚན་ཕན་
ཚུན་གོ་ས་འཕོ་བ་ཡིན་ཏེ། བྱང་ཤར་དང་ལྷོ་ནུབ་གཉིས་ཐད་སོར་ཕན་ཚུན་བསྣོལ་ནས་གོ་
ས་འཕོ། ནུབ་བྱང་དང་ཤར་ལྷོ་གཉིས་ཐད་སོར་ཕན་ཚུན་བསྣོལ་ནས་གོ་ས་འཕོ་བ་ཙམ་
ཡིན་པའི་ཕྱིར། དེ་ཡང་སྟེང་སྟར་གསུམ་གྱི་རེའུ་མིག་དང་པོ་ལ་བཀོད་པའི་སྒྲ་རྟག་སྒྲུབ་ལ་
བདག་མེད་དེ། འོག་སྟར་གསུམ་གྱི་གསུམ་པའི་རེའུ་མིག་ལ་བསྒྲུབ་ཆོས་གོ་ཟློག་གོ་ས་
འཕོས། འོག་སྟར་གྱི་གསུམ་པ་ཡང་སྟེང་སྟར་གྱི་སྟེང་དང་པོ་ལ་བསྒྲུབ་ཆོས་གོ་བཟློགས་ཏེ་
གོ་ས་འཕོས་པས། གཡས་སྐོར་གཡོན་སྐོར་འཁོར་ལྟར་འཁོར་བ་ཡིན་ཏེ། གཡས་སྐོར་གྱི་
ཐ་མའི་གོ་སར་གཡོན་གྱི་ཐོག་མས་སླེབ་པའི་ཕྱིར་དང་། གཡས་སྐོར་གྱི་ཐོག་མའི་གོ་སར་
12



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
གཡོན་སྐོར་གྱི་ཐ་མས་སླེབ་པའི་ཕྱིར་ཞེས་འཆད་པ་ལ། ཟུར་བཞི་ཕན་ཚུན་བསྣོལ་མར་
སྦྱར། །ཐུན་མོང་མ་ངེས་རྣམ་པ་བཞི། །ཞེས་སོ། །གཡས་སྐོར་གཡོན་སྐོར་གཉིས་ཀའི་ཚེ་
དབུས་སུ་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཁོ་ན་གནས་པ་ཡིན་ཏེ། གཡས་
སྐོར་གྱི་ཚེ་དབུས་ན་གནས་པའི་སྒྲ་རྟག་པར་སྒྲུབ་ལ་མཉན་བྱ་དེ། གཡོན་སྐོར་གྱི་ཚེའང་
ཐད་ཀ་སྟེ་རང་སར་བསྒྲུབ་ཆོས་གོ་བཟློགས་ཏེ་སྦྱར་བ་ཙམ་ལས་གནས་གོ་ས་འཕོ་བ་མེད་
པའི་ཕྱིར་ཞེས་པ་ལ། དབུས་མ་ཐད་ཀར་སྦྱར་བས་ནི། །ཐུན་མོང་མ་ཡིན་མ་ངེས་པའོ། །
ཞེས་སོ། །ཟུར་བཞི་ཐད་སོར་སྣོལ་མར་སྦྱར། །ཞེས་པའི་རིགས་པ་ལྟར་ན། སྟེང་འོག་ཐད་
སོར་སྣོལ་མར་སྦྱར། །འགལ་བའི་གཏན་ཚིགས་གཉིས་འབྱུང་ངོ་། །ལོགས་གཉིས་ཐད་
སོར་སྣོལ་མར་སྦྱར། །ཡང་དག་གཏན་ཚིགས་གཉིས་ཡིན་ནོ། །ཞེས་པ་གཅིག་ངེས་པར་
ཐོབ་སྟེ། སྟེང་གི་བྱས་པ་དང་། འོག་གི་རྩོལ་བྱུང་གཉིས་གོ་ས་བརྗེས་ཏེ་བསྒྲུབ་ཆོས་གོ་
བཟློག་པས་འགལ་རྟགས་གཉིས་སུ་འགྱུར། གཡས་ཀྱི་བྱས་པ་དང་གཡོན་གྱི་རྩོལ་བྱུང་
གཉིས་གོ་ས་བརྗེས་ཏེ་བསྒྲུབ་ཆོས་གོ་ཟློག་པས་རྟགས་ཡང་དག་གཉིས་སུ་འགྱུར་བའི་
ཕྱིར་རོ། །སྐལ་བཟང་དག་གིས་དགའ་སྟོན་གྱིས་ཤིག ། །
བཞི་པ་ལུགས་ལྡོག་གཡོན་དུ་འཁོར་ཚུལ་ནི། ཕྱོགས་ཆོས་ཅན་གྱི་གཏན་ཚིགས་
དགུ་པོ་འདི་རེ་མིག་དགུ་ལ་ལུགས་མི་མཐུན་དུ་འགོད་པའི་ཚེ། མི་མཐུན་ཕྱོགས་ལ་འཇུག་
ཚུལ་དགུ་གཡོན་སྐོར་དུ་འཁོར་བ་ཡིན་ཏེ། འོག་སྟར་གསུམ་ལ་མི་མཐུན་ཕྱོགས་ལ་ཁྱབ་
བྱེད་པ་གསུམ་གཡོན་སྐོར་དུ་འཁོར། དེ་བཞིན་དུ་བར་སྟར་གསུམ་ལ་གཏན་མེད་པ་
གསུམ། སྟེང་སྟར་གསུམ་ལ་རྣམ་གཉིས་པ་གསུམ་གཡོན་སྐོར་དུ་འཁོར་བའི་ཕྱིར་ཞེས་
འཆད་པ་ལ། ལུགས་ལྡོག་རེའུ་མིག་འགོད་པའི་ཚེ། །མི་མཐུན་ཕྱོགས་ལ་འཇུག་ཚུལ་དགུ། །
འོག་གསུམ་ཁྱབ་བྱེད་བར་པ་གསུམ། །གཏན་མེད་པ་སྟེ་སྟེང་མ་གསུམ། །རྣམ་གཉིས་པ་
རུ་གཡོན་དུ་འཁོར། །ཞེས་པ་གཅིག་ཐོབ་བོ། །
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལྔ་པ་མི་མཐུན་དཔེའི་སྟེང་དུ་གཏན་ལ་ཕབ་ན། འོག་སྟར་གསུམ་ནི། བདག་མེད་
སྒྲ་མི་རྟག་པར་སྒྲུབ་པའི་ཕྱོགས་གཉིས་ལ་ཁྱབ་བྱེད་པའི་དཔེ་ཡོད་དེ། མི་མཐུན་དཔེ་ནམ་
མཁའ་དང་། མཐུན་དཔེ་བུམ་པའི་སྟེང་དུ་གྲུབ་པའི་ཕྱིར། བྱས་པ་སྒྲ་རྟག་པར་སྒྲུབ་པའི་
མཐུན་ཕྱོགས་ལ་ཁྱབ་བྱེད་པ་དང་། མི་མཐུན་ཕྱོགས་ལ་གཏན་མེད་པའི་དཔེ་ཡོད་དེ། མི་
མཐུན་དཔེ་བུམ་པའི་སྟེང་དུ་ཁྱབ་བྱེད་དང་། མཐུན་དཔེ་ནམ་མཁའི་སྟེང་དུ་མ་གྲུབ་པའི་
ཕྱིར། མི་རྟག་པ་སྒྲ་རྩོལ་བྱུང་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་མཐུན་
ཕྱོགས་ལ་རྣམ་གཉིས་པའི་དཔེ་ཡོད་དེ། མི་མཐུན་དཔེ་བུམ་པའི་སྟེང་དུ་ཁྱབ་བྱེད་དུ་གྲུབ་
ཅིང་། མཐུན་དཔེ་གློག་དང་ནམ་མཁའ་གཉིས་ལ་ཆ་གཉིས་པ་ཡིན་པའི་ཕྱིར། ཞེས་པ་ལ།
དཔེ་ཡི་རྣམ་པ་འདི་ལྟ་སྟེ། །ནམ་མཁའ་བུམ་དང་བུམ་ནམ་མཁའ། །བུམ་པ་གློག་དང་ནམ་
མཁའ་བཞིན། །ཞེས་སོ། །རེའུ་མིག་གོང་མ་གཉིས་ལའང་འདིས་མཚོན་ཞིང་གཡས་སྐོར་
གྱི་ཚེ་མཐུན་ཕྱོགས་ནས་འཁོར་དགོས་པས་མཐུན་དཔེ་སྔོན་ལ་བརྗོད་དགོས་ལ། གཡོན་
སྐོར་གྱི་ཚེ་མི་མཐུན་ཕྱོགས་ནས་འཁོར་དགོས་པས་མི་མཐུན་དཔེ་སྔོན་ལ་བརྗོད་པ་ཙམ་མ་
གཏོགས་གཞན་ཁྱད་པར་མེད་དོ། །ཤེས་པར་འདོད་ན་རེའུ་མིག་དཔེ་ཆུང་དུ་ལྟོས་ཤིག །
གཉིས་པ་ཐེ་ཚོམ་ཟ་བ་བློ་སྐྱོན་ཅན་གྱི་རྣམ་གཞག་ནི། སྔར་བཤད་པའི་འཇུག་ཚུལ་
དགུ་པོ་འདི་ནི་ངེས་པའི་དབང་སྟེ། དོན་ཡུལ་སྟེང་ནས་འཇུག་ཚུལ་གྱི་དབང་དུ་བྱས་པ་
ཡིན་ལ། དོན་ཡུལ་སྟེང་ནས་དེ་ལྟར་ཡིན་ཡང་རྒོལ་བས་ཐེ་ཚོམ་ཟ་བའི་ལུགས་ལ་ནི་
དགུར་འབྱེད་ཚུལ་ཡོད་དེ། མཐུན་ཕྱོགས་ལ་ཁྱབ་བྱེད་དུ་ཡོད་ཀྱང་རྒོལ་བས་ཡོད་མེད་ཐེ་
ཚོམ་ཟ་བ། མཐུན་ཕྱོགས་ལ་གཏན་མེད་ཀྱང་རྒོལ་བས་ཐེ་ཚོམ་ཟ་བ། ཡོད་མེད་ཆ་གཉིས་
པ་ཡིན་ཡང་རྒོལ་བས་དེ་ལྟར་ཡིན་མིན་ཐེ་ཚོམ་ཟ་བ་སོགས་དགུ་ཡོད་པའི་ཕྱིར་ཞེས་
འཆད་པ་ལ། འདི་ནི་ངེས་པའི་དབང་བྱས་ཡིན། །ཐེ་ཚོམ་ཟ་བའི་ལུགས་ལ་ནི། །ཡོད་དང་
མེད་དང་ཡོད་མེད་དང་། །ཕྱོགས་གཅིག་མཐའ་དག་སྦྱར་བའོ། །ཞེས་སོ། །
14



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
གསུམ་པ་མཐའ་མར་དགེ་བ་མཇུག་གི་བྱ་བ་ནི། གཏན་ཚིགས་ཀྱི་འཁོར་ལོ་གཏན་
ལ་དབབ་པ་སློབ་དཔོན་ཕྱོགས་ཀྱི་གླང་པོས་མཛད་པ་རྫོགས་སོ་ཞེས་པ་འདི་ཡིན་ནོ། །
ལུགས་མཐུན་ལུགས་ལྡོག་རེའུ་མིག་བཀོད་པའི་ཚེ། །མཐུན་དང་མི་མཐུན་འཇུག་ཚུལ་
བཅོ་བརྒྱད་པོ། །གཡས་དང་གཡོན་དུ་འཁོར་བའི་རིམ་པ་འདི། །ཀླུ་སྒྲུབ་ཁོ་ནས་རྟོགས་ཀྱི་
གཞན་གྱིས་མིན། །ཞེས་ཀྱང་སྨྲས་སོ། །
གཉིས་པ་གཞན་གྱི་ལོག་རྟོག་དགག་པ་ལ། གཞུང་འདི་ལ་བུ་སྟོན་ཆོས་འབྱུང་
སོགས་སུའང་དཔྱད་གཞི་ཅུང་ཟད་ཡོད་པར་མཛད་འདུག་ཅིང་། ཁྱད་པར་ཕྱིས་བྱོན་པའི་
མཁས་པ་ཆེན་པོ་དཔལ་ཤཱཀྱ་མཆོག་ལྡན་གྱི་རྟོག་སྙིང་ལས་འདི་སྐད་ཅེས། གཞུང་ཆུང་
འདི་ནི་མ་དག་སྟེ། བདག་ཉིད་ཆེན་པོ་ཡབ་སྲས་ཀྱི་གཞུང་དང་མི་མཐུན་པའི་ཕྱིར་དང་།
ནོར་བ་དུ་མ་སྣང་བའི་ཕྱིར་རོ། །དང་པོ་ཕྱོགས་གླང་གཞུང་དང་མི་མཐུན་ཏེ། རེའུ་མིག་
འགོད་ཚུལ་མདོ་རང་འགྲེལ་དང་མི་མཐུན་པའི་ཕྱིར་དང༌། རྒྱན་དང་ཡ་མཱ་རིའི་གཞུང་
འགའ་ཞིག་གསལ་བར་བྲིས་པའི་ཕྱིར་རོ། །ནོར་བ་ཇི་ལྟར་ཡོད་ན། ཐེ་ཚོམ་ཟ་བའི་མ་
ངེས་པའི་དཔེར་བརྗོད་ལོགས་སུ་བྲིས་པའི་ཕྱིར་དང༌། འགལ་མ་ངེས་གཉིས་ལ་མཐུན་
དཔེ་དང་མཐུན་དཔེ་གཉིས་གཉིས་བྲིས་པའི་ཕྱིར་དང་། གཏན་ཚིགས་དེ་གཉིས་ངོ་ཤེས་པ་
མཐུན་སྣང་དུ་གྲུབ་པར་བྱས་ནས་མཐུན་དཔེ་འགོད་པ་རྟོག་གེའི་གཞུང་ན་མེད་པའི་ཕྱིར་
དང༌། རྡུལ་ཕྲན་རྟག་པའི་མཚན་གཞིར་བཤད་ཅིང་། དེ་བྱེ་བྲག་པའི་འདོད་པ་ཡང་མིན་
པའི་ཕྱིར་དང་། དེ་རེག་བྱ་ཅན་མ་ཡིན་པའི་མཚན་གཞིར་བཤད་ཅིང་དེ་ཡང་དེའི་འདོད་པ་
མིན་པའི་ཕྱིར། ཡང་མཉན་བྱའི་རྟགས་ཀྱིས་སྒྲ་མི་རྟག་པའམ་རྟག་པར་སྒྲུབ་པའི་མཐུན་
དཔེ་ཡང་དག་མེད་པར་འདོད་པ་དང་། གཞུང་དེ་ཚད་མར་འདོད་པ་འགལ། ཡང་སྐབས་
དེ་ནས་བཤད་པའི་དཔེ་ལྟར་སྣང་ཡིན་ན་ནི་སྐབས་ཀྱི་དགོས་པ་དོར་ལ། ཡང་དག་ཡིན་ན་
ནི་ཁྱབ་པ་ངེས་པའི་ལྟོས་གཞི་སྐྱོན་མེད་དུ་ཐལ་ལོ། །ཡང་གཞུང་དེར། རྗེས་སུ་དཔག་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྱ་བ་ལ། །ཡོད་དང་མེད་དང་གཉིས་ཀ་ཡི། །ཞེས་བཤད་པ་དེ་ཡང་འཐད་པ་མ་ཡིན་ཏེ།
མཐུན་ཕྱོགས་ལ་རྗེས་སུ་དཔག་བྱའི་སྒྲ་སྦྱར་བ་ཡབ་སྲས་གཉིས་ཀྱི་གཞུང་ན་མེད་པའི་
ཕྱིར་ཞེས་སོགས་སྤྲོས་ཏེ་འཆད་དོ། །འདི་ལ་ལན་རིམ་བཞིན་འབུལ་བས་མཁས་པ་ཁྱོད་
སྙན་གྱི་ཨུཏྤལ་རིང་དུ་སྐྱོད་ཅིག །དེ་ལ་རེའུ་མིག་འགོད་ཚུལ་མདོ་རང་འགྲེལ་དང་མི་
མཐུན་པའི་ཕྱིར་ཞེས་པ་ནི་ཁྱབ་པ་མ་ངེས་པ་སྟེ། མདོ་རང་འགྲེལ་ལས། ཕྱོགས་གཉིས་ཀྱི་
འཇུག་ཚུལ། གྱེན་ཐུར་ལ་འགྲོ་ཚུལ་དང་། འཕྲེད་ལ་འགྲོ་ཚུལ་གཉིས་ཀྱི་སྒོ་ནས་གཏན་ལ་
ཕབ་ཅིང་། འདིར་གཡས་སྐོར་གཡོན་སྐོར་གཉིས་སུ་འཁོར་བའི་སྒོ་ནས་གཏན་ལ་ཕབ་པ་ནི།
བཤད་པའི་རྣམ་གྲངས་མི་གཅིག་པའི་ལེགས་བཤད་ཀྱི་པདྨ་དམར་སེར་ཐ་དད་པ་གཉིས་
ཁ་ཕྱེ་བ་ཡིན་པའི་ཕྱིར་དང་། འདི་ཁྱེད་ཀྱི་རྣམ་དཔྱོད་ཀྱི་དགའ་ཚལ་དེར་སྤྱན་མ་དྲངས་
འདུག་པའི་ཕྱིར་རོ། །རྒྱན་དང་ཡ་མཱ་རིའི་གཞུང་འགའ་ཞིག་བྲིས་པའི་ཕྱིར་ཞེས་པ་ནི་
རྟགས་མ་གྲུབ་སྟེ། རྒྱན་དང་ཡ་མཱ་རིས་འདིའི་ལེགས་བཤད་བྲིས་པ་ཡིན་གྱི་གཞུང་འདིས་
དེ་གཉིས་ཀྱི་ལེགས་བཤད་བླངས་པ་མ་ཡིན་པའི་ཕྱིར། ཐེ་ཚོམ་ཟ་བའི་མ་ངེས་པའི་དཔེར་
བརྗོད་ལོགས་སུ་བྲིས་པའི་ཕྱིར་ཞེས་པ་ཡང་ཁྱབ་པ་མ་ངེས་སྟེ། མཉན་བྱ་ལྟ་བུ་རྒོལ་བས་
སྒྲ་རྟག་པར་སྒྲུབ་པའི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་ལ་མི་ལྟོས་པར། མཉན་བྱ་
སྒྲ་རྟག་པར་སྒྲུབ་པའི་མཐུན་ཕྱོགས་ལ་གཏན་མེད་པའི་མ་ངེས་པའི་གཏན་ཚིགས་ཡིན་
ཞེས་བྱ་བ་འདི་སོགས་མང་པོ་ཞིག་ཤེས་པའི་ཆེད་དུ། ཐེ་ཚོམ་ཟ་བའི་མ་ངེས་པ་ལོགས་སུ་
སྨོས་པ་ནི་ལེགས་བཤད་ཆེན་པོ་ཡིན་པའི་ཕྱིར་རོ། །ཡང་འགལ་བ་དང་མ་ངེས་པ་གཉིས་
ལ་ཡང་གཉིས་གཉིས་བྲིས་པའི་ཕྱིར། ཞེས་པ་ཡང་མ་ངེས་ཏེ། འོ་ན་འདིར་སྐབས་ཀྱི་
ཕྱོགས་ཆོས་ཅན་དགུ་པོ་ལ། མཐུན་ཕྱོགས་དང་མི་མཐུན་ཕྱོགས་རེ་རེ་ཁས་ལེན་ནུས་སམ་
མི་ནུས། ནུས་ན་ཁོ་བོ་ཅག་གི་འདོད་པ་གྲུབ་ཏེ། དེ་དང་དེའི་མཐུན་ཕྱོགས་སུ་གྱུར་པའི་
དཔེ་དེ་ལ་མཐུན་དཔེ་དང་། མི་མཐུན་ཕྱོགས་སུ་གྱུར་པའི་དཔེ་དེ་ལ་མི་མཐུན་དཔེ་ཞེས་
16



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
ཕྱོགས་གླང་ཡབ་སྲས་ཀྱིས་བཤད་པ་ཙམ་ཡིན་གྱི། རྟགས་ཆོས་གཉིས་ལྡན་གྱི་མཐུན་དཔེ་
རྣམ་དག་སོགས་སུ་ཁས་བླང་མི་དགོས་པའི་ཕྱིར་རོ། །གལ་ཏེ་དེ་དགུ་ལ་ཕྱོགས་གཉིས་ཀྱི་
རྣམ་གཞག་རེ་ཁས་བླང་མི་ནུས་ན་ནི་ཕྱོགས་གླང་ཡབ་སྲས་ཀྱིས། ཕྱོགས་ཆོས་ཅན་གྱི་
གཏན་ཚིགས་དགུ་པོ་དེ། ཕྱོགས་གཉིས་ལ་འཇུག་ཚུལ་གྱི་རྣམ་གཞག་ཞིབ་དུ་བཤད་པ་དེ་
མི་འཐད་པར་ཐལ་ལོ། །དེས་ན་རྟགས་དེ་གཉིས་ལ་མཐུན་དཔེ་འགོད་པ་རྟོག་གེའི་གཞུང་
ལས་མ་བཤད་ཅེས་པའམ། སྤྱི་བརྟོལ་ཙམ་དུ་ཟད་དེ། མཐུན་ཕྱོགས་མི་མཐུན་ཕྱོགས་གང་
ལ་ཟེར་དང་། དཔེ་གཉིས་ལ་ཡང་དག་ཁོ་ནས་ཁྱབ་མ་ཁྱབ་མ་བརྩད་པས་རང་གཟུགས་
སྟོན་པའི་ཕྱིར་རོ། །རྡུལ་ཕྲན་རྟག་པའི་མཚན་གཞིར་བཤད་ཅིང་དེ་བྱེ་བྲག་པའི་འདོད་པ་
ཡང་མ་ཡིན་པའི་ཕྱིར་ཞེས་པ་ནི་ཅུང་ཟད་དཔྱོད་པ་དང་ལྡན་པ་ཡིན་མོད། འོན་ཀྱང་ཁྱོད་
ཉིད་ལ་འདི་འདྲི་སྟེ། ཚད་མ་མདོར། རེག་བྱ་ཅན་མ་ཡིན་པ་སྒྲ་རྟག་པར་སྒྲུབ་པའི་མཐུན་
ཕྱོགས་མི་མཐུན་ཕྱོགས་གཉིས་ལ་རྣམ་གཉིས་པར་བཤད་པ་དེ། སྒྲ་ཇི་བཞིན་ཁས་ལེན་
ནུས་སམ་མི་ནུས། ཁས་ལེན་ནུས་ན། རེག་བྱ་ཅན་ཡང་ཡིན་རྟག་པ་ཡང་ཡིན་པའི་གཞི་
མཐུན་ཁས་ལེན་རིགས་པར་ཐལ། རེག་བྱ་ཅན་མ་ཡིན་པ་དེ་སྒྲ་རྟག་པར་སྒྲུབ་པའི་མཐུན་
ཕྱོགས་ལ་རྣམ་གཉིས་པ་ཡིན་པའི་ཕྱིར། འདོད་ན། རྡུལ་ཕྲན་ལས་འོས་མེད་པས་རྡུལ་
ཕྲན་རྟག་པའི་མཚན་གཞིར་ཚད་མདོ་ལས་ཀྱང་བཤད་པར་སོང་བས། ཚད་མ་མདོ་དེ་ཡང་
ཕྱོགས་གླང་གིས་མ་མཛད་ཅེས་ཁས་བླང་དགོས་པར་འགྱུར་རོ། །གལ་ཏེ་རྒོལ་བ་བྱེ་བྲག་
པས་རྡུལ་རྟག་པ་དང་རེག་བྱ་ཅན་མ་ཡིན་པའི་གཞི་མཐུན་དུ་ཁས་ལེན་པས་དེ་ལ་དགོངས་
སྙམ་ན་ནི། བྱེ་བྲག་པས་ཀྱང་དེ་ལྟར་ཁས་མི་ལེན་ཞེས་ཁས་བླངས་མ་ཐག་ཡིན་པས་ཁས་
བླངས་སྔ་ཕྱི་ཐུག་སྟེ་འགལ་ལོ། །ཡང་ཁྱེད་ཀྱིས་འདིར་བྱེ་བྲག་པས་དེ་ལྟར་ཁས་མི་ལེན་
ཞེས་པ་ནི་རྟོག་སྙིང་རང་དུའང་ཁས་བླངས་སྔ་ཕྱི་འགལ་ཏེ་ཕྱོགས་གཉིས་ཀ་ལ་རྣམ་གཉིས་
པའི་དངོས་མ་ངེས་ཀྱི་མཚན་གཞི་འཛིན་པའི་ཚེ་འདི་སྐད་ཅེས། གཉིས་པ་ནི། ཕྱིར་རྒོལ་བྱེ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྲག་པའི་ངོར་སྒྲ་རྟག་པར་སྒྲུབ་པ་ལ་ལུས་ཅན་མ་ཡིན་པ་བཀོད་པ་ལྟ་བུ་སྟེ། དེའི་རྒྱུ་
མཚན་ཡང་བྱེ་བྲག་པའི་ལུགས་ལ་རྟག་པ་ཡིན་པ་ལ་རེག་བྱ་ཅན་ཡིན་མིན་གཉིས་ཡོད་
པས་སོ་ཞེས་སྤར་ལ་བཀོད་འདུག་པའི་ཕྱིར་རོ། །ཡང་མཉན་བྱའི་རྟགས་ཀྱིས་སྒྲ་མི་རྟག་
པའམ་རྟག་པར་སྒྲུབ་པའི་མཐུན་དཔེ་རྣམ་དག་མེད་པར་ཁས་ལེན་པ་དང་གཞུང་དེ་ཚད་
མར་ཁས་ལེན་པ་འགལ་ཞེས་པ་ནི་སྐྱོན་བཟང་བཟང་མོར་སྣང་མོད། འགལ་བ་ཅི་ཡང་
མེད་དེ། ནམ་མཁའ་དེ་མཉན་བྱའི་རྟགས་ཀྱིས་སྒྲ་རྟག་པར་སྒྲུབ་པའི་མཐུན་ཕྱོགས་སུ་
གྱུར་པའི་དཔེ་ཡིན་པས་དེའི་མཐུན་དཔེར་བཀོད། བུམ་པ་དེ་སྐོར་གྱི་མི་མཐུན་ཕྱོགས་སུ་
གྱུར་པའི་དཔེ་ཡིན་པས་དེའི་མི་མཐུན་དཔེར་བཀོད་པ་ཙམ་ཡིན་པའི་ཕྱིར། གལ་ཏེ་དེ་
གཉིས་དེ་སྐོར་གྱི་མཐུན་ཕྱོགས་དང་མི་མཐུན་ཕྱོགས་སུའང་ཁས་མི་ལེན་ནོ་སྙམ་ན། འོ་ན་
དེ་སྐོར་གྱི་ཕྱོགས་གཉིས་ལ་དེ་སྐོར་གྱི་མཐུན་དཔེ་རྣམ་དག་དང་མི་མཐུན་དཔེ་རྣམ་དག་གི་
ཁྱབ་པ་ཁས་ལེན་ནུས་དགོས་ལ། དེ་ལྟར་ན་གཞལ་བྱ་སྒྲ་རྟག་པར་སྒྲུབ་པའི་ཕྱོགས་
གཉིས་ལ་ཁྱབ་བྱེད་པར་ཁས་བླངས་པ་དང་འགལ་ཏེ། དེ་སྐོར་གྱི་མཐུན་དཔེ་རྣམ་དག་
དང་མི་མཐུན་དཔེ་རྣམ་དག་མི་འདུག་པའི་ཕྱིར་ཏེ། ཡོད་ན་དེ་སྐོར་གྱི་རྗེས་སུ་འགྲོ་ལྡོག་གི་
ཚུལ་གཉིས་གྲུབ་པར་ཐལ་ལོ། །ཁྱབ་པ་ཉིད་རང་གིས་ཀྱང་ཁས་བླངས་མ་ཐག་པའོ། །
ཡང་རྗེས་སུ་དཔག་པར་བྱ་བ་ལ། །ཡོད་དང་མེད་དང་གཉིས་ཀ་ཡི། །ཞེས་བཤད་པ་མི་
འཐད་དེ། མཐུན་ཕྱོགས་ལ་རྗེས་སུ་དཔག་བྱའི་སྒྲ་སྦྱར་བ་ཡབ་སྲས་ཀྱི་གཞུང་ན་མེད་པའི་
ཕྱིར་ཞེས་སྤར་དུ་བཀོད་པ་ནི། ཅུང་ཐུགས་རྟོག་རྩིང་སྟེ། གཞུང་དེས་ནི་ཤེས་འདོད་ཆོས་
ཅན་ལ་རྗེས་སུ་དཔག་བྱའི་སྒྲ་སྦྱར་བ་ཡིན་གྱི། མཐུན་ཕྱོགས་ལ་དེ་ལྟར་མ་ཡིན་པའི་ཕྱིར་ཏེ།
དེ་ཉིད་ལས། ཡོད་པ་ལ་ནི་ཡང་དག་སྟེ། །མེད་དང་གཉིས་ཀ་མ་གྲུབ་ཡིན། །ཐེ་ཚོམ་
གཉིས་སྟེ་མ་གྲུབ་བཞི། །ཞེས་དེར་སྐབས་ཀྱི་རྗེས་སུ་དཔག་བྱ་དེ་ཆོས་ཅན་ལ་ངོས་བཟུང་
ནས། ཆོས་ཅན་དེ་ལ་ཡོད་པ་ཉིད་དུ་ངེས་པ་ལ་རྟགས་ཡང་དག་འཇོག །ཆོས་ཅན་དེ་ལ་



ཕྱོགས་ཆོས་འཁོར་ལོའི་རྣམ་བཤད་ལེགས་བཤད་ཉི་མའི་འོད་ཟེར་གཞན་དང་ཐུན་མོང་མ་ཡིན་པའི་ཁྱད་ཆོས།
གཏན་ནས་མེད་པ་དང་། ཕྱོགས་གཅིག་ལ་མེད་པ་དང་། རྒོལ་བས་ཐེ་ཚོམ་ཟ་བར་གཉིས་
ཏེ་མ་གྲུབ་པའི་གཏན་ཚིགས་བཞི་ཡོད་ཅེས་གསལ་བར་བཤད་ནས། མཐུན་ཕྱོགས་ལ་
ཡོད་མེད་ཆ་གཉིས་པ་གསུམ་ནི་གོང་གི་དེ་མ་ཐག་ཏུ། མ་གྲུབ་སྦྱོར་བ་དེ་བཞིན་དུ། །མཐུན་
པའི་ཕྱོགས་ལ་ཡོད་པ་དང་། །མེད་དང་དེ་བཞིན་གཉིས་ཀ་དང་། །ཞེས་བཤད་འདུག་པའི་
ཕྱིར་རོ། །མཁས་པ་ཆེན་པོ་ཕྱོགས་སྔའི་ནམ་ལངས་པར་མཛོད་ཅིག །འོ་ན་ཁྱོད་རང་གིས་
ཀྱང་གཞུང་འདི་དོར་བ་ཡིན་ཏེ། གཞུང་ན་མེད་པའི། བདག་མེད་བྱས་དང་མི་རྟག་དང་། །
ཞེས་སོགས་མི་རྟག་རྩོལ་བྱུང་མཚོན་བྱ་སྟེ། །ཞེས་རང་འཚམས་ཀྱིས་བཙུགས་འདུག་པའི་
ཕྱིར་སྙམ་ན། ཁྱོད་བདེན་མོད། འདི་གཉིས་སྒྲ་ཇི་བཞིན་དུ་ཁས་བླང་དུ་མི་རུང་སྟེ། ལུགས་
མཐུན་གཡས་སྐོར་གྱི་གཏན་ཚིགས་དང་པོ་དང་། ཐ་མ་གཉིས་སྐབས་དེའི་ཕྱོགས་གཉིས་
ལ་ཁྱབ་བྱེད་པ་དང་རྣམ་གཉིས་པར་འཇུག་དགོས་པ་ལས། གཞལ་བྱ་སྒྲ་རྟག་པར་སྒྲུབ་
པའི་མཐུན་ཕྱོགས་ལ་ཁྱབ་བྱེད་པ་དང་། རེག་བྱ་ཅན་མ་ཡིན་པ་སྒྲ་རྟག་པར་སྒྲུབ་པའི་
མཐུན་ཕྱོགས་ལ་རྣམ་གཉིས་པ་ཡང་མ་ཡིན་པའི་ཕྱིར་ཏེ། རྟག་ན་གཞལ་བྱས་མ་ཁྱབ།
རྟག་ན་རེག་བྱ་ཅན་མ་ཡིན་དགོས་པའི་ཕྱིར་དང་། མདོ་རང་འགྲེལ་སོགས་ཕྱོགས་གླང་གི་
གཞུང་མང་པོར་རྡུལ་ཕྲན་རྟག་པར་བཤད་ཅིང་དེ་ཡང་ཁས་ལེན་མི་ནུས་པའི་ཕྱིར་རོ། །
སྐྱོན་དེ་སྤང་བར་འདོད་ནས། རྟག་ན་གཞལ་བྱས་མ་ཁྱབ་སྟེ། རྟག་ན་ཡོད་དགོས་པའི་ཕྱིར་
ཟེར་བ་ཡོད་དེ། ཆོས་གྲགས་ཀྱིས། གང་གི་རང་བཞིན་འཇིག་མེད་པ། །དེ་ལ་མཁས་རྣམ་
རྟག་ཅེས་བརྗོད། །དེས་ན་ངོ་ཚའི་ལྟ་བ་འདི། །སྤོངས་ལ་དེ་ནི་རྟག་ཅེས་སྨོས། །ཞེས་
བརྗོད་དུ་མེད་པའི་བདག་རྟག་པར་བཤད་པས་དེ་ཆོས་ཅན་དུ་བཟུང་ནས་འཁོར་གསུམ་
བྱེད།
།
ཁ་ཅིག །རྟག་པ་ཡིན་ཚད་དེ་སྒྲུབ་ཀྱི་མཐུན་ཕྱོགས་མིན་ཟེར་བ་ཡོད་དེ། མཐུན་
ཕྱོགས་གང་ལ་ཟེར་བརྟག་པས་འཇིག་མོད། འདི་རྒྱས་པར་གཞན་དུ་འཆད། ཕལ་མོ་ཆེ་
19



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དག །རེག་བྱ་ཅན་སྤྱིར་སྒྲ་རྟག་པར་སྒྲུབ་པའི་མཐུན་ཕྱོགས་ལ་རྣམ་གཉིས་པ་མིན་ཡང་།
བྱེ་བྲག་པའི་ངོར་དེ་ལྟར་ཡིན་པ་ལ་དགོངས་ཏེ། བྱེ་བྲག་པ་འབྱུང་བཞིའི་རྡུལ་ཕྲན་རེག་བྱ་
ཅན་མིན་པ་དང་རྟག་པའི་གཞི་མཐུན་དུ་ཁས་ལེན་པའི་ཕྱིར་ཟེར་བ་ནི། ཐུགས་རྣམ་དཔྱོད་
མ་ཞུགས་པ་ཡིན་ཏེ། འོ་ན་བྱེ་བྲག་པ་དེ་རེག་བྱ་མིན་པ་སྒྲ་རྟག་པར་སྒྲུབ་པའི་ཕྱོགས་ཆོས་
ཅན་གྱི་རྟགས་སུ་སོང་བའི་རྒོལ་བར་ཐལ། དེའི་ངོར་དེ་སྒྲུབ་ཀྱི་ཕྱོགས་གཉིས་ལ་ནི་རྣམ་
གཉིས་པའི་དང་པོ་མ་ངེས་ཀྱི་གཏན་ཚིག་ཡིན་པའི་ཕྱིར། རྟགས་དངོས། འདོད་ན། དེ་སྒྲ་
རེག་བྱ་ཅན་མིན་པར་ངེས་ནས་སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་ཏུ་ཐལ་ལོ། །
འདོད་ན། སྒྲ་རེག་བྱ་ཅན་མ་ཡིན་པར་ཐལ་ལོ། །འདི་ལ་དཔྱོད་ལྡན་སུས་ཀྱང་ལན་མི་
ཐེབས་སོ། །འབུམ་ཕྲག་གསུམ་པའི་བྱིན་རླབས་ཁོ་བོ་འབའ་ཞིག་གི་སྙིང་གི་པདྨོ་ན་
བཞུགས་སོ། །དེས་ན་འབུམ་ཕྲག་གསུམ་པའི་གསུང་བཞིན་ཚིག་གཉིས་པོ་དེ་ལ་རྗེས་སོར་
མི་བྱེད་ཁ་མེད་ཡོད་དོ། །དེ་ལྟར་ཕྱོགས་ཆོས་འཁོར་ལོའི་རྣམ་བཤད་རྣམ་འགྲེལ་རང་གང་།
བཤད་བྱ་ཚད་མ་མདོ་གསལ་བྱེད་ཕྱོགས་ཆོས་འཁོར་ལོའི་གཞུང་ཆུང་དང་སྦྱར་བའི་རྣམ་
བཤད་བློ་གསལ་ཁ་འབྱེད་འདི། འཇམ་མཁོན་བླ་མ་བློ་གྲོས་རྣམ་རྒྱལ་གྱི་གསུང་ལས་
སྐྱེས་པ་ཀླུ་སྒྲུབ་ཁོ་བོས། མྱོས་ལྡན་ཞེས་པ་ས་མོ་ཡོས་བུའི་ལོ་ཟླ་བ་དང་པོའི་ཚེས་བཟང་པོ་
ལ་མཉན་ཡོད་བྱ་རྒོད་གཤོངས་ཞེས་སྙན་པས་གྲགས་པའི་ཆོས་གྲྭ་ཆེན་པོར་སྦྱར་བ་དགེ་
ལེགས་དང་གཞན་ཕན་ཕྱོགས་བཅུར་རྒྱས་པར་གྱུར་ཅིག། །།དགེའོ། །བཀྲ་ཤིས།
མངྒལཾ།། །།



༄༅། །ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་
གཞུང་འགྲེལ་མཐའ་དཔྱོད་དོགས་དཔྱོད་དང་
བཅས་པ་བཞུགས་སོ། །
མཁས་མང་འདུས་པའི་གཙུག་རྒྱན་ཀླུ་སྒྲུབ་རྒྱ་མཚོའི་གསུང་ཡིན། དཔལ་མང་དུ་
ཐོས་པ་ཀླུ་སྒྲུབ་རྒྱ་མཚོ་ལ་ཕྱག་འཚལ་ལོ། །ཞེས་མཆོད་པར་བརྗོད་ནས། ཚད་མ་བསླུ་
མེད་ཅན་ཤེས་པ་ཞེས་སོགས་ཀྱི་སྐབས་སུ་གསུམ་ལས། །
དང་པོ་འཆད་པར་བྱེད་པ་ལ། འདིར་གང་འཆད་པ་སྐབས་སུ་བབ་ན། ལེའུ་གཉིས་
པ་ཚད་མ་གྲུབ་པའི་ལེའུ་འདི་འཆད་པ་སྐབས་སུ་བབ། འདི་འཆད་པ་ལ། བསྒྲུབ་བྱ་ཚད་
མར་གྱུར་པའི་རང་བཞིན་བཤད་པ། སྒྲུབ་བྱེད་ཕུན་ཚོགས་བཞིའི་ཚིག་དོན་བཤད་པ།
ཚད་མའི་དངོས་སྟོན་བསྟོད་པའི་དགོས་པ་བཤད་པ་དང་གསུམ། དང་པོ་ལ། ཚད་མའི་
རང་བཞིན་བཤད་པ། གྱུར་པ་སྨོས་པའི་དགོས་པ་བཤད་པ་གཉིས། དང་པོ་ལ། འདྲ་ཡུལ་
ཚད་མའི་མཚན་ཉིད་ངོས་བཟུང་བ་དང༌། ཚུལ་ཇི་ལྟར་འདྲ་བའི་སྒོ་ནས་ཐུབ་དབང་ཚད་
མའི་སྐྱེས་བུར་སྒྲུབ་པའི་ཚུལ་དངོས་བཤད་པ་གཉིས། དང་པོ་ལ། ཟུར་དང་པོ་མི་བསླུ་
བའི་སྒོ་ནས་ཚད་མའི་མཚན་ཉིད་བཤད་པ་དང་། ཟུར་གཉིས་པ་མ་ཤེས་དོན་གསལ་གྱི་སྒོ་
ནས་ཚད་མའི་མཚན་ཉིད་བཤད་པ་གཉིས། དང་པོ་ལ། ཚད་མའི་མཚན་ཉིད་དངོས་དང་།
མ་ཁྱབ་ཁྱབ་ཆེས་མི་སྲིད་གསུམ་གྱི་སྐྱོན་སྤོང་ཚུལ་བཤད་པ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚན་ཉིད་དེ་མཚན་གཞིའི་སྟེང་དུ་ངེས་བྱེད་ཀྱི་ཚད་མར་བཤད་པ་དང་གསུམ།
དང་པོ་ལ་ཚད་མ་བསླུ་མེད་ཅན་ཤེས་པ་ཞེས་སོགས་བྱུང་། དེ་ཡང་འབྲུ་དང་སྦྱར་ན། ཚད་
མར་གྱུར་པ་འགྲོ་ལ་ཕན་བཞེད་པ་ཞེས་པའི་སྐབས་སུ་བཅོམ་ལྡན་འདས་ཐུབ་པའི་དབང་
པོ་དེ་ལ་ཚད་མ་དང་འདྲ་བའི་སྒོ་ནས་ཚད་མའི་སྐྱེས་བུར་བསྟོད་ཕྱག་བྱས་ན། འོ་ན་འདྲ་
ཡུལ་ཚད་མའི་ངོ་བོ་ཇི་ལྟ་བུ་ཞེ་ན། ཤེས་བྱ་ཆོས་ཅན། འདྲ་ཡུལ་ཚད་མའི་མཚན་ཉིད་
འཇོག་པའི་ཚུལ་ཡོད་དེ། གསར་དུ་མི་བསླུ་བའི་རིག་པ་དེ་དེའི་མཚན་ཉིད་དུ་འཇོག་པའི་
ཕྱིར་ཞེས་འཆད་པར་བྱེད་པ་ལ། ཚད་མ་བསླུ་མེད་ཅན་ཤེས་པ་ཞེས་སོགས་བྱུང༌། འོ་ན་
དོན་བྱེད་ནུས་པར་གནས་པ་ནི་མི་བསླུ་ཞེས་པའི་སྐབས་ཀྱི་མི་བསླུ་བ་དེ་གང་ལ་འཇོག་
སྙམ་ན། རང་མཚན་དངོས་པོ་དང༌། སྤྱི་མཚན་དངོས་མེད་དུ་རྟོགས་པའི་རྗེས་དཔག་ཆོས་
ཅན། ཁྱོད་ལ་གསར་དུ་མི་བསླུ་བའི་རིག་པ་ཞེས་འཇོག་པའི་རྒྱུ་མཚན་ཡོད་དེ། ཁྱོད་རང་
གི་གཞལ་བྱ་དོན་རང་མཚན་རྣམས་དོན་བྱེད་ནུས་པ་ལ་ནུས་པ་ལྟར་དུ་རྟོགས་པས་ན།
དོན་བྱེད་ནུས་པ་ལ་མི་བསླུ། སྤྱི་མཚན་རྣམས་དོན་བྱེད་མི་ནུས་པ་ལ་མི་ནུས་པ་ལྟར་དུ་
རྟོགས་པས་ན་དོན་བྱེད་མི་ནུས་པ་ལ་གསར་དུ་མི་བསླུ་བའི་རིག་པ་ཞེས་བཞག་པ་ཡིན་
པའི་ཕྱིར། ཞེས་འཆད་པར་བྱེད་པ་ལ། དོན་བྱེད་ནུས་པར་གནས་པ་ནི། མི་བསླུ་ཞེས་པ་
འདི་བྱུང་།
གཉིས་པ་མ་ཁྱབ་ཁྱབ་ཆེས་མི་སྲིད་གསུམ་གྱི་སྐྱོན་སྤོང་ཚུལ་ལ། མ་ཁྱབ་པའི་སྐྱོན།
ཁྱབ་ཆེས་པའི་སྐྱོན། མི་སྲིད་པའི་སྐྱོན་སྤོང་ཚུལ་དང་གསུམ། དང་པོ་ལ། ཁོ་ན་རེ། གསར་
དུ་མི་བསླུ་བའི་རིག་པ་ཚད་མའི་མཚན་ཉིད་དུ་འཇོག་པ་མི་འཐད་པར་ཐལ། དེ་དེར་
བཞག་པ་ལ་མ་ཁྱབ་པའི་སྐྱོན་ཡོད་པའི་ཕྱིར་ཏེ། གསར་དུ་མི་བསླུ་བའི་རིག་པས་ཚད་མ་
ལོ་མ་ཁྱབ་པའི་ཕྱིར་ཏེ། ཚད་མ་ཡིན་ན། གསར་དུ་མི་བསླུ་བའི་རིག་པ་ཡིན་པས་མ་ཁྱབ་
པའི་ཕྱིར་ཏེ། སྒྲ་བྱུང་གི་ཚད་མ་དེ་ཚད་མ་གང་ཞིག །གསར་དུ་མི་བསླུ་བའི་རིག་པ་མིན་
་
22



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ། །
པའི་ཕྱིར་ཟེར་ན། མ་ཁྱབ་པའི་སྐྱོན་སྤོང་ཚུལ་ནི། སྒྲ་བྱུང་གི་ཚད་མ་དེ་གང་ལ་བྱེད། ནང་
པ་སངས་རྒྱས་པས་འདོད་པའི་སྒྲ་བྱུང་གི་ཚད་མ་ལ་བྱེད་དམ། ཕྱི་རོལ་མི་སྟེགས་པས་
འདོད་པའི་སྒྲ་བྱུང་གི་ཚད་མ་ལ་བྱེད། དང་པོ་ལྟར་ན། ནང་པ་སངས་རྒྱས་པས་འདོད་པའི་
དོན་བྱེད་སྣང་ཅན་གྱི་མངོན་སུམ་དུ་མ་ཟད་སྒྲ་ལས་བྱུང་བའི་ཚད་མ་ཡང་ཆོས་ཅན། ཁྱོད་
གསར་དུ་མི་བསླུ་བའི་རིག་པ་ཡིན་ཏེ། ཁྱོད་རང་གི་འཇུག་ཡུལ་ལ་གསར་དུ་བསླུ་བ་མེད་
པའི་རིག་པ་ཡིན་པའི་ཕྱིར། འོ་ན་ཁྱོད་རང་འདོད་པའི་སྒྲ་བྱུང་གི་ཚད་མ་དེ་གང་ལ་བྱེད་
ཟེར་ན། ངེད་འདོད་པའི་སྒྲ་བྱུང་གི་ཚད་མ་འཇོག་པའི་ཚུལ་ཡོད་དེ། ཚུར་མཐོང་ལྷས་སྦྱིན་
གྱིས་སྨྲས་པའི་བུམ་པ་ཞེས་པའི་ཚིག་ཆོས་ཅན། ཁྱོད་རང་རྒྱུ་རང་སྨྲ་བ་པོའི་གང་ཟག་གི་
ཀུན་སློང་གི་བསམ་པ་སྔ་མ་སྔོན་སོང་ཡིན་ཏེ། ཁྱོད་གནས་སྐབས་ལྔ་བྲལ་གྱི་ཚིག་ཡིན་
པའི་ཕྱིར་ཞེས་བཀོད་པ་ལ་བརྟེན་ནས་སྐྱེས་པའི་རྟགས་ཅན་རྗེས་དཔག་དེ་ལ་འཇོག་པ་
ཡིན་པའི་ཕྱིར། ཞེས་འཆད་པར་བྱེད་པ་ལ། སྒྲ་ལས་བྱུང་བ་ཡང་། མངོན་པར་འདོད་པ་
སྟོན་ཕྱིར་རོ། །སྨྲ་བ་པོ་ཡི་བྱེད་པའི་ཡུལ། །དོན་གང་བློ་ལ་རབ་གསལ་བ། །དེ་ལ་སྒྲ་ནི་
ཚད་མ་ཉིད། །ཞེས་པ་འདི་བྱུང་། འོ་ན་ཁོ་ན་རེ། ཕྱི་རོལ་མུ་སྟེགས་པས་འདོད་པའི་སྒྲ་བྱུང་
གི་ཚད་མ་ལ་བྱེད་དོ་ཟེར་ན། དེ་མི་འཐད་དེ། ཕྱི་རོལ་མུ་སྟེགས་འདོད་པའི་སྒྲ་བྱུང་གི་ཚད་
མ་རྣམས་ཀྱིས་ཚད་མའི་གོ་མི་ཆོད་པའི་ཕྱིར་ཏེ། བུམ་པ་ཞེས་པའི་ཚིག་དེ་རང་གི་བརྗོད་
བྱའི་དོན་བུམ་པའི་རྒྱུ་ཅན་ཏེ་འབྲས་བུ་མ་ཡིན་པའི་ཕྱིར་ཏེ། དེ་རང་གི་བརྗོད་བྱའི་དོན་
བུམ་པ་ལ་དངོས་དབང་གི་མི་འཇུག་པར་བརྗོད་འདོད་ཀྱི་དབང་གིས་འཇུག་པ་ཡིན་པའི་
ཕྱིར། ཞེས་འཆད་པ་ལ། དོན་གྱི་དེ་ཉིད་རྒྱུ་ཅན་མིན་ཞེས་པ་འདི་བྱུང་། གཉིས་པ་ཁྱབ་ཆེས་
པའི་སྐྱོན་སྤོང་ཚུལ། ཁོ་ན་རེ། འོ་ན་གསར་དུ་མི་བསླུ་བའི་རིག་པ་ཚད་མའི་མཚན་ཉིད་དུ་
འཇོག་པ་མི་འཐད་པར་ཐལ། དེ་དེའི་མཚན་ཉིད་དུ་བཞག་པ་ལ་ཁྱབ་ཆེས་པའི་སྐྱོན་ཡོད་
པའི་ཕྱིར་ཏེ། གསར་དུ་མི་བསླུ་བའི་རིག་པ་ཡིན་ན། ཚད་མ་ཡིན་པས་མ་ཁྱབ་པའི་ཕྱིར་ཏེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཀུན་རྫོབ་ཀྱི་ཡུལ་ཅན་བཅད་ཤེས་དེ་གསར་དུ་མི་བསླུ་བའི་རིག་པ་གང་ཞིག །ཚད་མ་མིན་
པའི་ཕྱིར་ཟེར་ན། ཀུན་རྫོབ་ཡུལ་ཅན་བཅད་ཤེས་ཆོས་ཅན། ཁྱོད་གསར་དུ་མི་བསླུ་བའི་
རིག་པ་མིན་ཏེ། ཁྱོད་རང་ཡུལ་བཟུང་ཟིན་གྱི་བློ་ཡིན་པའི་ཕྱིར། ཞེས་འཆད་པ་ལ། གཟུང་
བ་འཛིན་ཕྱིར་ཀུན་རྫོབ་ནི། །མི་འདོད་ཞེས་པ་འདི་བྱུང་། གསུམ་པ་མི་སྲིད་པའི་སྐྱོན་སྤོང་
ཚུལ། ཁོ་ན་རེ། གསར་དུ་མི་བསླུ་བའི་རིག་པ་ཚད་མའི་མཚན་ཉིད་དུ་འཇོག་པ་མི་འཐད་
པར་ཐལ། དེ་དེའི་མཚན་ཉིད་དུ་བཞག་པ་ལ་མི་སྲིད་པའི་སྐྱོན་ཡོད་པའི་ཕྱིར་ཏེ། གསར་
དུ་མི་བསླུ་བའི་རིག་པ་དེ་ཚད་མ་ལ་མི་སྲིད་པའི་ཕྱིར་ཏེ། ཚད་མ་ཡིན་ན་གསར་དུ་མི་བསླུ་
བའི་རིག་པ་མ་ཡིན་དགོས་པའི་ཕྱིར་ཏེ། ཚད་མ་དེ་མིག་དབང་གཟུགས་ཅན་པ་ལ་སོགས་
པའི་བེམ་པོ་རྣམས་ཚད་མར་འཇོག་པའི་ཕྱིར་ཟེར་ན་མི་འཐད་དེ། མིག་དབང་གཟུགས་
ཅན་པ་ལ་སོགས་པའི་བེམ་པོ་རྣམས་ཀྱི་ཚད་མའི་གོ་མི་ཆོད་པའི་ཕྱིར་ཏེ། ཚད་མ་དེ་ནི་བློ་
ཚད་མ་གཅིག་ལ་བྱེད་དགོས་པའི་ཕྱིར་ཏེ། རང་གི་འཇུག་ཡུལ་ལ་བླང་དོར་བྱེད་པ་དེ་ཚད་
མའི་བྱ་བའི་གཙོ་བོ་ཡིན་པ་གང་ཞིག །བློ་ཚད་མ་རྣམས་ཀྱིས་དེ་ལྟར་བྱེད་ནུས། མིག་
དབང་གཟུགས་ཅན་པ་ལ་སོགས་པའི་བེམ་པོ་རྣམས་ཀྱིས་དེ་ལྟར་མི་ནུས་པའི་ཕྱིར་ཞེས་
འཆད་པ་ལ། བློ་ནི་ཚད་མ་ཉིད། བླང་དང་དོར་བྱའི་དངོས་པོ་ཡིས། །འཇུག་ལ་དེ་གཙོ་
ཡིན་ཕྱིར་རོ་ཞེས་པ་འདི་བྱུང་། གཞན་ཡང་མིག་དབང་གཟུགས་ཅན་པ་ལ་སོགས་པའི་
བེམ་པོ་རྣམས་ཚད་མར་འཇོག་པ་མི་འཐད་དེ། དེ་རྣམས་ཚད་མ་མ་ཡིན་པའི་ཕྱིར་ཏེ། ཚད་
མ་ཡིན་ན། རང་ལ་རང་ཡུལ་གྱི་རྣམ་པ་ཐ་དད་དུ་ཤར་བ་ལ་བརྟེན་ནས་རང་ཡུལ་ཐ་དད་དུ་
རྟོགས་དགོས་པ་དེ། ཚད་མའི་འབྲས་བུ་གཉིས་པའམ་བྱ་བ་གཉིས་པ་ཡིན་པ་གང་ཞིག །
བློ་ཚད་མ་རྣམས་ཀྱིས་དེ་ལྟར་རྟོགས་ནུས་ལ། བྱེ་སྨྲ་བ་ཚད་མར་འདོད་པའི་དབང་པོ་
གཟུགས་ཅན་པ་ལ་སོགས་པའི་བེམ་པོ་རྣམས་ཀྱིས་དེ་ལྟར་རྟོགས་མི་ནུས་པའི་ཕྱིར་ཞེས་
འཆད་པ། ཡུལ་རྣམས་ཅན་ནི་ཐ་དད་པས། །བློའི་བརྟག་པ་ཐ་དད་ཕྱིར་ཞེས་པ་འདི་བྱུང་།



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
དེ་ལ་ཁོ་ན་རེ། བློ་ཚད་མ་ལ་རང་ཡུལ་གྱི་རྣམ་པ་ཐ་དད་དུ་ཤར་བ་ལ་བརྟེན་ནས། རང་
ཡུལ་ཐ་དད་དུ་རྟོགས་ནུས་པའི་རྒྱུ་མཚན་ཅི་ཡིན་ཟེར་ན། དེའི་རྒྱུན་མཚན་ཡོད་དེ། རང་ལ་
རང་ཡུལ་གྱི་རྣམ་པ་ཐ་དད་དུ་ཤར་བ་དེ་ཡོད་ན་རང་ཡུལ་ཐ་དད་དུ་རྟོགས་པ་དེ་ཡོད་དགོས་
པའི་ཕྱིར་ཞེས་འཆད་པ་ལ། དེ་ཡོད་ན་འདི་ཡོད་ཕྱིར་རོ། །ཞེས་པ་འདི་བྱུང་། །
གསུམ་པ་མཚན་གཞིའི་སྟེང་དུ་ངེས་བྱེད་ཀྱི་ཚད་མ་འཆད་པ། ཁོ་ན་རེ། མཚན་གཞི་
མངོན་རྗེས་གཉིས་ཀྱི་སྟེང་དུ་མཚན་ཉིད་གསར་དུ་མི་བསླུ་བའི་རིག་པ་དེ་ངེས་པ་ཡིན་ན།
ངེས་ཚུལ་ཇི་ལྟར་བྱེད་སྙམ་ན། དེ་དེའི་སྟེང་དུ་ངེས་ཚུལ་ཡོད་དེ། གཞི་ལ་སྦྱར་ན་སྔོ་འཛིན་
དབང་མངོན་ཆོས་ཅན། ཁྱོད་ཀྱི་སྟེང་གི་གསལ་ཞིང་རིག་པའི་དོན་དེ་ཕྱིས་ཀྱི་ཐ་སྙད་པའི་
ཚད་མ་གཞན་ལ་བརྟེན་ནས་ངེས་དགོས་པ་མིན་ཏེ། ཁྱོད་ཀྱི་སྟེང་གི་གསལ་ཞིང་རིག་པའི་
དོན་དེ་རང་མྱོང་རང་རིག་མངོན་སུམ་དེས་ངེས་པ་ཡིན་པའི་ཕྱིར་ཞེས་འཆད་པ་ལ། རང་
ལས་རང་གི་ངོ་བོ་རྟོགས། །ཞེས་སོགས་བྱུང་། ཡང་ན་དེ་ཆོས་ཅན། ཁྱོད་ཀྱི་སྟེང་གི་ཚད་མ་
ཅེས་པའི་ཐ་སྙད་དེ། རང་མྱོང་རང་རིག་མངོན་སུམ་གྱི་ངེས་པ་དྲངས་ནས་རྟོགས་མི་ནུས་ཏེ།
ཕྱིས་འབྱུང་ཐ་སྙད་པའི་ཚད་མ་གཞན་གྱིས་ངེས་པ་དྲངས་ནས་རྟོགས་དགོས་པའི་ཕྱིར་ཞེས་
འཆད་པ་ལ། ཐ་སྙད་ལས་ནི་ཚད་མ་ཉིད། །ཞེས་པ་འདི་བྱུང་། འོ་ན་ཐ་སྙད་ལས་ནི་ཚད་མ་
ཞེས་པ་ལ་འཕྲོས་ནས། སྔོ་འཛིན་དབང་མངོན་དེས་ཁོ་རང་གི་སྟེང་གི་ཚད་མ་ཞེས་པའི་ཐ་
སྙད་དེ་ངེས་པ་ཡིན་ན། ངེས་ཚུལ་ཇི་ལྟར་བྱེད་ཟེར་ན། དེ་ཆོས་ཅན། ཁྱོད་ཀྱིས་དེ་ངེས་པའི་
ཚུལ་ཡོད་དེ། ཁྱོད་ཀྱིས་དེ་ལ་ངེས་པ་རང་སྟོབས་ཀྱིས་འདྲེན་ནུས་ན། ཁྱོད་དེ་ལ་རང་ངེས་
ཚད་མར་འགྱུར་ལ། ཁྱོད་ཀྱིས་དེ་ལ་ངེས་པ་རང་སྟོབས་ཀྱིས་འདྲེན་མི་ནུས་པར། ཕྱིས་
འབྱུང་ཐ་སྙད་པའི་ཚད་མ་གཞན་ལས་འདྲེན་དགོས་ན། ཁྱོད་དེ་ལ་གཞན་ངེས་ཚད་མར་
འགྱུར་བ་ཡིན་པའི་ཕྱིར་ཞེས་འཆད་པ་ལ། རིག་གཏེར་དུ། དེའམ་གཞན་གྱི་སྟོབས་ཉིད་
ལས། །ངེས་པའི་དབང་གི་དགག་སྒྲུབ་བྱེད་ཅེས་པ་འདི་བྱུང་། དེ་ལ་ཁོ་ན་རེ། ཚད་མའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚན་ཉིད་སྟོན་བྱེད་ཀྱི་བསྟན་བཅོས་བརྩམས་པ་ལ་དགོས་པ་མེད་པར་ཐལ། སྔོ་འཛིན་
དབང་མངོན་དེ་ཁོ་རང་གི་སྟེང་གི་ཚད་མའི་ཐ་སྙད་དེ་ཕྱིས་འབྱུང་ཐ་སྙད་པའི་ཚད་མ་གཞན་
ལས་ངེས་དགོས་པའི་ཕྱིར་ཟེར་ན། ཤེས་བྱ་ཆོས་ཅན། དེའི་སྟེང་གི་ཚད་མའི་ཐ་སྙད་དེ་
ཕྱིས་ཀྱི་ཚད་མ་གཞན་ལས་ངེས་ནུས་ཀྱང་། ཚད་མ་བསླུ་མེད་ཅན་ཤེས་པ་ཞེས་པ་དང་། མ་
ཤེས་དོན་གྱི་གསལ་བྱེད་ཀྱང་། །ཞེས་པ་ལ་སོགས་པའི་ཚད་མའི་མཚན་ཉིད་སྟོན་བྱེད་ཀྱི་
བསྟན་བཅོས་བརྩམས་པ་ལ་དགོས་པ་མེད་པར་འགྱུར་བའི་སྐྱོན་མེད་དེ། གཞུང་དེ་རྣམས་
ལ་སོགས་ཚད་མའི་མཚན་ཉིད་སྟོན་བྱེད་ཀྱི་བསྟན་བཅོས་བརྩམས་པ་ནི། ཚད་མའི་མཚན་
ཉིད་ལ་རྨོངས་པ་བཟློག་པར་བྱེད་པའི་དོན་དུ་བརྩམས་པ་ཡིན་པའི་ཕྱིར། ཞེས་འཆད་པ་ལ།
བསྟན་བཅོས་རྨོངས་པ་བཟློག་བྱེད་ཡིན་ཞེས་པ་འདི་བྱུང་། ཟུར་གཉིས་པ་མ་ཤེས་དོན་
གསལ་འཆད་པ་ལ། དངོས་དང་རྩོད་པ་གཉིས། ཚད་མ་བསླུ་མེད་ཅན་ཤེས་པ་ཞེས་པའི་
སྐབས་སུ་བཤད་པའི་མི་བསླུ་བའི་རིག་པ་དེ་ཙམ་གྱི་ཚད་མའི་མཚན་ཉིད་ཡོངས་སུ་རྫོགས་
སམ་ཟེར་ན། དེ་ཙམ་གྱིས་ཚད་མའི་མཚན་ཉིད་ཡོངས་སུ་རྫོགས་པ་མ་ཡིན་ཏེ། དེའི་སྟེང་
དུ་ཡང་གཞན་མ་ཤེས་དོན་གྱི་གསལ་བྱེད་ཀྱང་སྟེ། སྔར་མ་ཤེས་པའི་དོན་གསར་དུ་གསལ་
བར་བྱེད་པའི་རིག་པ་བསྣན་ཏེ་དེ་གཉིས་ཀ་བསྡོམས་ཏེ་ཚད་མའི་མཚན་ཉིད་ཡོངས་
རྫོགས་དངོས་སུ་བསྟན་པ་ཡིན་པའི་ཕྱིར་ཞེས་འཆད་པ་ལ། མཤེས་དོན་གྱི་གསལ་བྱེད་
ཀྱང་ཞེས་པ་འདི་བྱུང་། གཉིས་པ་རྩོད་པ་ལ། རྩོད་པ་དང་ལན་གཉིས། དང་པོ་ལ། གང་ལ།
གང་གིས། ཚུལ་ཇི་ལྟར་དང་གསུམ། དང་པོ་ནི། མ་ཤེས་དོན་གྱི་གསལ་བྱེད་ཀྱང་ཞེས་པའི་
སྐབས་སུ། མ་ཤེས་དོན་གསལ་གྱི་རིག་པ་ཚད་མའི་མཚན་ཉིད་དུ་ཁས་བླངས་པ་ལ་རྩོད།
གཉིས་པ་སུ་ཞིག་གིས་རྩོད་ན་ཕྱི་རོལ་པ་ཁ་ཅིག་གིས་རྩོད། །
གསུམ་པ་ཚུལ་ཇི་ལྟར་རྩོད་ན། སྔོ་འཛིན་དབང་མངོན་གྱིས་སྔོན་པོ་རང་གི་ངོ་བོ་
རྟོགས་པའི་འོག་ཏུ་སྔོན་པོའི་དོན་སྤྱི་གསར་དུ་ཐོབ་པའམ་གསར་དུ་ཤེས་པའི་བཅད་ཤེས་
26



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཆོས་ཅན། །ཁྱོད་ཚད་མ་ཡིན་པར་ཐལ། ཁྱོད་མ་ཤེས་དོན་གསལ་གྱི་རིག་པ་ཡིན་པའི་
ཕྱིར་ཏེ། ཁྱོད་གསར་ཤེས་ཀྱི་རིག་པ་ཡིན་པའི་ཕྱིར་ཏེ། ཁྱོད་སྔོན་པོའི་དོན་སྤྱི་ལ་གསར་
ཤེས་ཀྱི་རིག་པ་ཡིན་པའི་ཕྱིར་ཞེས་པའི་རྩོད་པ་འཆད་པ་ལ། རང་གི་ངོ་བོའི་རྟོགས་
འོག་ཏུ། །སྤྱིའི་རྣམ་པར་ཤེས་པ་ཐོབ་ཞེས་པ་འདི་བྱུང་། གཉིས་པ་ལན་ལ་སྐྱོན་མེད་དེ། མ་
ཤེས་དོན་གསལ་གྱི་རིག་པ་ཚད་མའི་མཚན་ཉིད་དུ་བཞག་པ་དེ་ནི། རང་ཡུལ་རང་མཚན་
སྔར་མ་ཤེས་པ་གསར་དུ་ཤེས་པ་ལ་དགོངས་པ་ཡིན་པའི་ཕྱིར་ཞེས་འཆད་པ་ལ། རང་གི་
མཚན་ཉིད་མི་ཤེས་པ། ཤེས་པ་གང་ཡིན་ཞེས་དགོངས་ཕྱིར་ཞེས་པ་འདི་བྱུང་། གོང་གི་དེ་
ལ་ཁྱབ་པ་ཡོད་དེ། ཚད་མ་ཡིན་ན་རང་གི་འཇུག་ཡུལ་ལ་རང་འཛིན་གྱིས་གནོད་པ་ཡོད་
མེད་ཀྱི་དཔྱད་པ་བྱས་ནས་འཇུག་པ་གཅིག་དགོས་པའི་ཕྱིར་ཞེས་འཆད་པ་ནི། རང་གི་
མཚན་ཉིད་དཔྱད་ཕྱིར་རོ་ཞེས་པ་འདི་བྱུང་། །
གཉིས་པ་ཚུལ་ཇི་ལྟར་འདྲ་བའི་སྒོ་ནས་ཐུབ་དབང་ཚད་མའི་སྐྱེས་བུར་སྒྲུབ་ཚུལ་
འཆད་པ་ལ། དངོས་དང་། གྱུར་པ་སྨོས་པའི་དགོས་པ་གཉིས། དང་པོ་ནི། ཤེས་བྱ་ཆོས་
ཅན། འདྲ་ཡུལ་ཚད་མའི་མཚན་ཉིད་ཀྱི་ཟུར་གཉིས་རྒྱས་པར་བཤད་ནས། འདིར་ཐུབ་
དབང་ཚད་མའི་སྐྱེས་བུར་སྒྲུབ་པ་ཡིན་ཏེ། བཅོམ་ལྡན་འདས་ཐུབ་པའི་དབང་པོ་དེ། ཚད་
མའི་མཚན་ཉིད་ཀྱི་དོན་མི་བསླུ་མ་ཤེས་དོན་གསལ་གཉིས་དང་ལྡན་པའི་སྟོན་པ་ཡིན་པའི་
ཕྱིར་ཞེས་འཆད་པར་བྱེད་པ་ལ། དེ་ལྡན་བཅོམ་ལྡན་ཚད་མ་ཉིད་ཞེས་པ་འདི་བྱུང་། གཉིས་
པ་ལ། གྱུར་པ་སྨོས་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་གཉིས་ཡོད་དེ།
རྣམ་བཅད་ལ། མ་སྐྱེས་པ་བསྟན་པ་རང་བྱུང་གི་ཚད་མའི་སྐྱེས་བུ་ཡོད་པ་བཀག་ནས།
ཡོངས་གཅོད་ལ་ཐུབ་དབང་ཚད་མའི་སྐྱེས་བུ་རུ་རྒྱུ་བསམ་སྦྱོར་ཕུན་ཚོགས་གཉིས་ལས་
འཁྲུངས་པར་ཤེས་པའི་ཆེད་ཡིན་པའི་ཕྱིར་ཞེས་འཆད་པ་ལ། མ་སྐྱེས་པ་ནི་ཟློག་དོན་དུ། །
གྱུར་པ་ཉིད་གསུངས་དེའི་ཕྱིར། །སྒྲུབ་བྱེད་ལ་ལྟོས་ཚད་ཡིན་རིག་ཞེས་པ་འདི་བྱུང་། མ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྐྱེས་པ་ནི་ཟློག་དོན་དུ་ཞེས་སོགས་རྒྱས་པར་འཆད་པ་ལ། དབང་ཕྱུག་རྟག་པ་ཚད་མའི་
སྐྱེས་བུ་མ་ཡིན་ཏེ། ཚད་མའི་སྐྱེས་བུ་ཡིན་ན། དངོས་པོར་ཡོད་པ་དེ་ཚད་མས་དངོས་པོར་
རྟོགས་དགོས་པའི་ཕྱིར་ཞེས་འཆད་པ་ལ། ཚད་མ་རྟག་པ་ཉིད་ཡོད་མིན་ཞེས་པ་འདི་བྱུང་།
གཉིས་པ་སྒྲུབ་བྱེད་ཕུན་ཚོགས་བཞིའི་དོན་འཆད་པ་ལ། ལུགས་འབྱུང་གི་སྒོ་ནས་ཐུབ་
དབང་ཚད་མའི་སྐྱེས་བུར་སྒྲུབ་ཚུལ་བཤད་པ་དང་། ལུགས་ཟློག་གི་སྒོ་ནས་ཐུབ་དབང་
ཚད་མའི་སྐྱེས་བུར་སྒྲུབ་ཚུལ་བཤད་པ་གཉིས། དང་པོ་ལ་བསམ་པ་ཕུན་ཚོགས་ཕན་
བཞེད་པ་དང༌། སྦྱོར་བ་ཕུན་ཚོགས་སྟོན་པ། སྤངས་པ་ཁྱད་པར་གསུམ་ལྡན་བདེ་
གཤེགས། མཛད་པ་ཕུན་ཚོགས་སྐྱོབ་པ་བཤད་པ་དང་བཞི་བྱུང་བའི་བཞི་པ་འཆད་པ་ལ།
སྐྱོབ་པ་ཉིད་གཟིགས་ལམ་གསུངས་པ་ཞེས་སོགས་བྱུང་། དེ་ཡང་འབྲས་བུ་དང་སྦྱར་ན།
སྟོན་པ་ཐུབ་པའི་དབང་པོ་ཆོས་ཅན། ཁྱོད་གདུལ་བྱ་གཞན་ཉོན་མོངས་པ་ལས་སྐྱོབ་པའི་
མཛད་པ་ཕུན་སུམ་ཚོགས་དང་ལྡན་པའི་སྟོན་པ་ཡིན་ཏེ། ཁྱོད་རང་ཉིད་ཀྱིས་གཟིགས་པའི་
བདེན་བཞིའི་གནས་ལུགས་ཕྱིན་ཅི་མ་ལོག་པར་རྟོགས་པའི་ལམ་གདུལ་བྱ་གཞན་ལ་ཕྱིན་
ཅི་མ་ལོག་པར་སྟོན་པའི་སྟོན་པ་ཡིན་པའི་ཕྱིར་དང་
། གཞན་བསླུ་བའི་རྫུན་མི་གསུང་བའི་
སྟོན་པ་ཡིན་པའི་ཕྱིར་དང༌། ཐུགས་བརྩེ་བའི་ཕྱིར་བྱ་བ་རྩོམ་པ་ཀུན་གཞན་དོན་དུ་སྦྱོར་
བར་མཛད་པའི་སྟོན་པ་ཡིན་པའི་ཕྱིར་བྱས་པ་ལ། ཁོ་ན་རེ། སྟོན་པ་ཤཱཀྱ་ཐུབ་པས་རྫུན་མ་
གསུངས་པ་རྟགས་མ་གྲུབ་སྟེ། དེས་དྲང་དོན་གྱི་མདོ་མང་དུ་གསུངས་པའི་ཕྱིར་ཟེར་ན།
དེས་དྲང་དོན་གྱི་ཆོས་མང་དུ་གསུངས་ཀྱང་རྫུན་གསུངས་པ་མིན་ཏེ། དེས་རྫུན་གསུངས་
པའི་འབྲས་བུ་གཞན་བསླུ་བ་མེད་པའི་ཕྱིར་ཞེས་འཆད་པ་ལ། སྐྱོབ་པ་ཉིད་གཟིགས་ལམ་
གསུངས་པ་ཞེས་སོགས་ཚིག་བཞི་བྱུང༌། །
གསུམ་པ་སྤངས་པ་ཁྱད་པར་གསུམ་ལྡན་བདེ་གཤེགས་འཆད་པ་ལ། རྒྱུ་སྤངས་
ཡོན་ཏན་ཞེས་སོགས་བྱུང་། དེ་ཡང་འབྲས་བུ་དང་སྦྱར་ན། སྟོན་པ་ཐུབ་པའི་དབང་པོ་ཆོས་
28



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཅན། ཁྱོད་བདེ་བར་གཤེགས་པ་ཉིད་ཡིན་ཏེ། འབྲས་བུ་སྡུག་བསྔལ་གྱི་བདེན་པ་དང༌།
དེའི་རྒྱུ་ཀུན་འབྱུང་གི་བདེན་པ་གཉིས་སྤངས་པའི་སྤངས་པའི་ཡོན་ཏན་དང་ལྡན་པའི་སྟོན་
པ་ཡིན་པའི་ཕྱིར་ཞེས་འཆད་པ་ལ། རྒྱུ་སྤངས་ཡོན་ཏན་གསུམ་བདེ་གཤེགས། །ཉིད་ཡིན་
ཞེས་པ་འདི་བྱུང་། དེ་ལ་ཁོ་ན་རེ་འོ་ན་སྟོན་པ་ཐུབ་པའི་དབང་པོས་སྤངས་པ་ཐོབ་པའི་
སྤངས་པ་ཁྱད་པར་གསུམ་ལྡན་གྱི་སྤངས་པ་དེ་གང་ལ་བྱེད་ཟེར་ན། དེ་གསུམ་འཇོག་ཚུལ་
ཡོད་དེ། ལེགས་པར་སྤངས་པའི་སྤངས་བ། སླར་མི་ལྡོག་པརམ་ལུས་པར་སྤངས་པའི་
སྤངས་པ་གསུམ་པོ་དེ་ལ་འཇོག་པའི་ཕྱིར། དེ་གསུམ་རིམ་བཞིན་བཤད་ན། སྟོན་པ་ཐུབ་
པའི་དབང་པོ་ཆོས་ཅན། ཁྱོད་ལེགས་པར་སྤངས་པའི་སྤངས་པ་དང་ལྡན་པའི་སྟོན་པ་ཡིན་
པའི་ཕྱིར་ཏེ། ཁྱོད་སྡུག་བསྔལ་བདེན་པའི་རྟེན་ཀུན་འབྱུང་ཉོན་མོངས་པའི་ས་བོན་སྤངས་
པའི་སྤངས་པ་དང་ལྡན་པའི་སྟོན་པ་ཡིན་པའི་ཕྱིར་ཞེས་འཆད་པར་བྱེད་པ་ལ། ལེགས་
ཡིན་སྡུག་བསྔལ་བརྟེན་མིན་ཕྱིར་ཞེས་པ་འདི་བྱུང་། དེ་ལ་ཁོ་ན་རེ། དེ་དེ་ལྟར་དུ་འཇོག་ན།
དེ་ལྟ་བུའི་སྤངས་པ་དེ་ཐོབ་བྱེད་ཀྱི་རྒྱུ་གང་ལ་བརྟེན་ནས་ཐོབ་པ་ཡིན་ཟེར་ན། སྟོན་པ་ཐུབ་
པའི་དབང་པོའི་ལེགས་པར་སྤངས་པའི་སྤངས་པ་ཆོས་ཅན། ཁྱོད་ཐོབ་བྱེད་ཀྱི་རྒྱུ་ཡོད་དེ།
གང་ཟག་གི་བདག་མེད་མངོན་སུམ་དུ་མཐོང་བའི་མཐོང་ལམ་དང་། དེ་མཐོང་ཟིན་རྒྱུན་
ལྡན་དུ་སྒོམ་པའི་སྒོམ་ལམ་གང་རུང་དུ་གྱུར་པའི་སྦྱོར་བ་ཕུན་ཚོགས་སྟོན་པ་དེ་ལ་བརྟེན་
ནས་ཐོབ་པ་ཡིན་པའི་ཕྱིར། ཞེས་འཆད་པ་ལ། དེ་ནི་བདག་མེད་པ། མཐོང་ངམ་སྦྱོར་བ་
ལས་ཡིན་ནོ་ཞེས་པ་འདི་བྱུང་། དེ་ལ་ཁོ་ན་རེ། ལེགས་པར་སྤངས་པའི་སྤངས་པ་དེ་ལྟར་
འཇོག་ན། དེའི་སླར་མི་ཟློག་པའི་སྤངས་པ་དེ་གང་ལ་བྱེད་ཟེར་ན། སྟོན་པ་ཐུབ་པའི་དབང་
པོ་ཆོས་ཅན། ཁྱོད་སླར་མི་ལྡོག་པར་སྤངས་པའི་སྤངས་པ་དང་ལྡན་པའི་སྟོན་པ་ཡིན་ཏེ།
ཁྱོད་གང་ཟག་གི་བདག་ལྟའི་ས་བོན་སྤངས་བའི་སྒོ་ནས་སྲིད་རྩེ་མན་ཆད་ཀྱི་ཉོན་མོངས་
མངོན་གྱུར་བ་ས་བོན་དང་བཅས་པ་མ་ལུས་པར་སྤངས་པའི་སྟོན་པ་ཡིན་པའི་ཕྱིར། ཁྱབ་
29



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ཡོད་དེ། གང་ཟག་གི་བདག་ལྟའི་ས་བོན་སྤངས་པའི་སྒོ་ནས་ཉོན་མོངས་པའི་ས་བོན་མ་
ལུས་པར་མི་སྤངས་ན་ཉོན་མོངས་མངོན་གྱུར་བ་རེ་ཞིག་སྤངས་ཀྱང་འཁོར་བར་སླར་ཡང་
སྐྱེ་བའི་སྡུག་བསྔལ་བདེན་པ་དང་སྐྱོན་ཆགས་སོགས་ཉོན་མོངས་པ་རྣམས་སླར་ཡང་ཀུན་
ནས་འབྱུང་བ་སྟེ། སླར་ཡང་ཟློག་པར་བཤད་པའི་ཕྱིར་ཞེས་འཆད་པ་ལ། སྐྱེ་དང་རྐྱེན་ནི་
ཀུན་འབྱུང་དག །སླར་ཡང་ཟློག་ཅེས་བཤད་པ་ཡིན། བདག་ལྟའི་ས་བོན་སྤངས་པའི་ཕྱིར། །
སླར་མི་གཤེགས་པ་ཉིད་ཡིན་ནོ། །ཞེས་པ་འདི་བྱུང་། དེ་ལ་ཁོ་ན་རེ། གང་ཟག་གི་བདག་
མེད་མངོན་སུམ་དུ་རྟོགས་པའི་ཤེས་རབ་དེས་གང་ཟག་གི་བདག་འཛིན་རྩད་ནས་གཅོད་པ་
ཡིན་ནམ་ཟེར་ན། དེས་དེ་རྩད་ནས་གཅོད་པ་ཡིན་ཏེ། དེ་གཉིས་གནོད་བྱ་གནོད་བྱེད་ཡིན་
པའི་ཕྱིར། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དེས་གང་ཟག་གི་
བདག་འཛིན་གྱི་འཛིན་སྟངས་ཀྱི་ཡུལ་གྱི་གཙོ་བོ་སུན་འབྱིན་ནུས་ཏེ། གང་ཟག་གི་བདག་
མེད་མངོན་སུམ་དུ་རྟོགས་པའི་ཤེས་རབ་དེ་ཡུལ་གྱི་གནས་ལུགས་བདེན་པ་དེ་དང་མཐུན་
པ་གང་ཞིག །གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དང་གང་ཟག་
གི་བདག་འཛིན་གཉིས་པོ་འཛིན་སྟངས་ཐ་དད་པའི་བདག་ཉིད་ཅན་ཡིན་པའི་ཕྱིར་ཞེས་
འཆད་པ་ལ། དེ་བདེན་ཐ་དད་བདག་ཉིད་ཅན། །ཞེས་པ་འདི་བྱུང་། སླར་མི་ལྡོག་པའི་
སྤངས་པ་དེ་ལྟར་འཇོག་ན། དེའི་མ་ལུས་པར་སྤངས་པའི་སྤངས་པ་དེ་གང་ལ་བྱེད་ཟེར་ན།
སྟོན་པ་ཐུབ་པའི་དབང་པོ་ཆོས་ཅན། ཁྱོད་མ་ལུས་པར་སྤངས་པའི་སྤངས་པ་དང་ལྡན་པའི་
སྟོན་པ་ཡིན་ཏེ། ཁྱོད་ལུས་ངག་སེམས་ཀྱི་གནས་ངན་ལེན་གྱི་སྒྲིབ་པའི་བག་ཆགས་མ་
ལུས་པར་སྤངས་པའི་སྤངས་པ་དང་ལྡན་པའི་སྟོན་པ་ཡིན་པའི་ཕྱིར་ཏེ། ཁྱོད་ཤེས་བྱ་ཇི་ལྟ་
བ་དང་ཇི་སྙེད་པ་ལ་བློ་གྲོས་གསལ་བ་སྟེ་སྒོམ་པ་མཐར་ཐུག་པའི་གང་ཟག་ཡིན་པའི་ཕྱིར་
ཞེས་འཆད་པ་ལ། ལུས་ངག་སེམས་ཀྱི་གནས་ངན་ལེན། །སྒོམ་ཕྱིར་མ་ལུས་སྤངས་པ་ཉིད།
ཞེས་པ་འདི་བྱུང་། ཁོ་ན་རེ། སྟོན་པ་ཐུབ་པའི་དབང་པོ་དེ་མ་ལུས་པར་སྤངས་པའི་སྤངས་
3



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
པ་དང་ལྡན་པ་ཡིན་ན། ཉན་རང་དགྲ་བཅོམ་པ་རྣམས་མ་ལུས་པར་སྤངས་པའི་སྤངས་པ་
དང་ལྡན་པ་ཡིན་ནམ་ཟེར་ན། ཐེག་དམན་ལམ་དུ་ཉོན་མོངས་པ་སྤོང་བར་བཤད་པའི་
ལྷག་མེད་ཀྱི་མྱང་འདས་ལ་གནས་པའི་ཉན་རང་དགྲ་བཅོམ་པ་རྣམས་ཆོས་ཅན། ཁྱོད་མ་
ལུས་པར་སྤངས་པའི་སྤངས་པ་དང་ལྡན་པ་མ་ཡིན་ཏེ། ཁྱོད་ཤེས་བྱ་ཇི་ལྟ་བ་དང་ཇི་སྙེད་པ་
ལ་བློ་གྲོས་མི་གསལ་བ་སྟེ། བློ་གྲོས་ཀྱི་གསལ་བ་རབ་ཀྱི་མཐར་མ་ཐུག་པའི་གང་ཟག་
ཡིན་པའི་ཕྱིར་ཏེ། ཁྱོད་རྒྱུ་ཉོན་མོངས་པ་དང་དེའི་འབྲས་བུ་སྡུག་བསྔལ་གྱི་ནད་མེད་པ་
ཡིན་ཡང་། ལུས་ངག་སེམས་ཀྱི་སྒྲིབ་པའི་བག་ཆགས་ལུས་པ་སྟེ་མ་སྤངས་པའི་གང་ཟག་
ཡིན་པའི་ཕྱིར་ཞེས་འཆད་པར་བྱེད་པ་ལ། ལུས་ངག་སེམས་ཀྱི་གནས་ངན་ལེན། །གོམ་
ཕྱིར་མ་ལུས་སྤངས་པ་ཉིད། །ཞེས་པའི་གཞུང་འདི་བྱུང་། ཁོ་ན་རེ། སྟོན་པ་ཤཱཀྱ་ཐུབ་པའི་
སྤངས་པ་ཁྱད་པར་གསུམ་པོ་དེ་ཕྱི་རོལ་པ་དང་ཉན་རང་སློབ་པ་དང་མི་སློབ་པ་ལས་ཁྱད་
པར་འཕགས་ཚུལ་ཇི་ལྟ་བུ་ཞེ་ན། དེའི་འཕགས་ཚུལ་ཡོད་དེ། སྟོན་པ་ཐུབ་དབང་ཀྱི་
ལེགས་པར་སྤངས་པའི་སྤངས་པ། སླར་མི་ལྡོག་པར་སྤངས་པའི་སྤངས་པ། མ་ལུས་པར་
སྤངས་པའི་སྤངས་པ་གསུམ་པོ་དེ་རིམ་བཞིན། ཕྱི་རོལ་པ་དང་། ཉན་རང་སློབ་པ་དང༌།
ཉན་རང་དགྲ་བཅོམ་པ་རྣམས་ལས་ཁྱད་པར་དུ་འཕགས་པ་ཡིན་པའི་ཕྱིར། དང་པོ་ཡིན་ཏེ།
ཕྱི་རོལ་པ་རྣམས་ལ་ལེགས་པར་སྤངས་པའི་སྤངས་པ་དེ་མེད་པའི་ཕྱིར་ཏེ། ཕྱི་རོལ་པ་ལ་
ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་བ་ཙམ་སྤངས་པ་ཡོད་ཀྱང་། ས་བོན་
སྤངས་པ་མེད་པའི་ཕྱིར། གཉིས་པ་ཡིན་ཏེ། ཉན་རང་སློབ་པ་འཕགས་པ་རྣམས་ཀྱི་སྤངས་
པ་དེ་སླར་ཡང་ཟློག་སྲིད་པའི་ཕྱིར་ཏེ། ཉན་རང་སློབ་པ་རྣམས་ཀྱི་ཉེར་བསྡོགས་ཟག་
བཅས་ལ་བརྟེན་ནས་འདོད་ཉོན་དང་པོ་ནས་བརྒྱད་པའི་བར་སོགས་སྤངས་ཀྱང་ཉོན་
མོངས་པ་དེ་དག་གི་ས་བོན་མ་སྤངས་པས་ན་དེའི་སྤངས་པ་དེ་ཅུང་ཟད་ཟློག་སྲིད་ལ། སྟོན་
པ་ཐུབ་པའི་དབང་པོའི་སྤངས་པ་དེ་ཟློག་པ་མི་སྲིད་པའི་ཕྱིར་དང་། ཁྱད་པར་ཉན་རང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སློབ་པ་འཕགས་པ་རྣམས་ལ་ཉོན་མོངས་པའི་ས་བོན་རྩ་བ་ནས་སྤངས་པ་མེད་པས་འཁོར་
བར་ཡང་ཡང་ལྡོག་ཅིང་སྐྱེ་བ་ལེན་པ་ཡོད། སངས་འཕགས་རྣམས་ཀྱིས་ཉོན་མོངས་པའི་
ས་བོན་རྩ་བ་ནས་སྤངས་པས་ན། འཁོར་བར་ལས་ཉོན་གྱི་སླར་ཡང་ལྡོག་སྟེ་སྐྱེ་བ་ལེན་པ་
མེད་པའི་ཕྱིར། གསུམ་པ་ཡིན་ཏེ། ཉན་རང་དགྲ་བཅོམ་པ་རྣམས་ལ་སྤངས་པ་དང་པོ་
གཉིས་ཡོད་ཀྱང་། མ་ལུས་པར་སྤངས་པའི་སྤངས་པ་དེ་མེད་པའི་ཕྱིར་ཏེ། ཉན་རང་དགྲ་
བཅོམ་པ་རྣམས་ཀྱིས་སྒྲིབ་པའི་བག་ཆགས་མ་ལུས་པར་མ་སྤངས་པ་གང་ཞིག །སྟོན་པ་
ཐུབ་པའི་དབང་པོའི་སྒྲིབ་པའི་བག་ཆགས་མ་ལུས་པར་སྤངས་པ་ཡིན་པའི་ཕྱིར། དང་པོ་
གྲུབ་སྟེ། ཉན་རང་དགྲ་བཅོམ་པ་རྣམས་ཀྱིས་ལུས་ངག་སེམས་ཀྱི་གནས་ངན་ལེན་གྱི་སྒྲིབ་
པ་མ་ལུས་པར་མ་སྤངས་པའི་ཕྱིར། ཞེས་འཆད་པ་ལ། མདོར་རང་འགྲེལ་དུ། དོན་གསུམ་
པོ་དེ་དག་ཀྱང་ཕྱི་རོལ་པ་དང༌། སློབ་པ་དང་མི་སློབ་པ་དག་ལས་ཁྱད་པར་དུ་འཕགས་པའི་
ཕྱིར་ཞེས་གསུངས་པས་སོ། །
གཉིས་པ་སྦྱོར་བ་ཕུན་ཚོགས་བསྟན་པ་འཆད་པ་ལ། བརྩེ་ལྡན་སྡུག་བསྔལ་ཞེས་
སོགས་བྱུང་། དེ་ཡང་འབྲས་བུ་དང་སྦྱར་ན། སྒྲུབ་བྱེད་ཐུགས་རྗེ་གོམས་ལས་ཏེ་ཞེས་པའི་
སྐབས་ཀྱི་བརྩེ་བ་སྙིང་རྗེ་ཆེན་པོ་དང་ལྡན་པའི་བྱང་ཆུབ་སེམས་དཔའ་ཆོས་ཅན། ཁྱོད་
བདེན་བཞི་མངོན་སུམ་དུ་རྟོགས་པའི་ཐབས་རྣམས་ལ་ནི་མངོན་སུམ་དུ་སྦྱོར་བར་མཛད་པ་
དེ་ཡིན་ཏེ། ཁྱོད་རང་གཞན་གྱི་སྡུག་བསྔལ་གཞོམ་པའི་ཕྱིར་དུ་འབད་པའི་སྐྱེས་བུ་ཡིན་
པའི་ཕྱིར། ཞེས་འཆད་པ། བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་
མངོན་སྦྱོར་མཛད་ཞེས་པ་འདི་བྱུང་། དེ་ལྟ་བུའི་བརྩེ་ལྡན་བྱང་ཆུབ་སེམས་དཔའ་དེ་ཆོས་
ཅན། ཁྱོད་བདེན་བཞིའི་ཐབས་རྣམས་ལ་ནི་མངོན་སུམ་དུ་སྦྱོར་བར་མཛད་པ་ལ་ནི་དགོས
པ་ཡོད་དེ། ཐབས་ཀུན་འབྱུང་གི་བདེན་པ། ཐབས་ལས་བྱུང་བ་སྡུག་བསྔལ་བདེན་པ།
ཐབས་ལམ་གྱི་བདེན་པ། ཐབས་ལས་བྱུང་བ་འགོག་པའི་བདེན་པ་སྟེ། བདེན་པ་བཞི་རང་



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ལ་ལྐོག་ཏུ་གྱུར་ནས་མི་ཤེས་ན་གཞན་ལ་ཕྱིན་ཅི་མ་ལོག་པར་འཆད་པ་དེ་ཤིན་ཏུ་དཀའ་བ་
ཡིན་པའི་ཕྱིར་ནསྟེ་དེ་ལྟར་ཤེས་པའི་ཆེད་ཡིན་པའི་ཕྱིར། ཞེས་འཆད་པ་ལ། ཐབས་བྱུང་དེ་
རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན་ཞེས་པ་འདི་བྱུང་། ཡང་ལུང་དང་རིགས་པ་
ལ་བརྟེན་ནས་རྣམ་པར་དཔྱོད་པའི་བློ་གྲོས་དང་ལྡན་པའི་བརྩེ་ལྡན་བྱང་ཆུབ་སེམས་དེ་
ཆོས་ཅན། ཁྱོད་སྡུག་བསྔལ་བདེན་པ་ཉིད་ཀྱི་ཁྱད་པར་གྱི་ཆོས་སྡུག་བསྔལ་བདེན་པའི་རྒྱུ་
ཡོད་པ་དང་། མེད་པ་དང་། རྟག་པ་དང་མི་རྟག་པ་ལ་སོགས་པའི་རང་བཞིན་ལ་བརྟགས་
ཅིང་དཔྱད་པར་མཛད་པ་ཡིན་ཏེ། རྒྱུ་མཚན་གང་གིས་ཕྱིར་ན། སྡུག་བསྔལ་བདེན་པའི་རྒྱུ་
མེད་པ་དང་། རྟག་པ་ལ་སོགས་པ་དེ་ལྟར་དུ་གནས་ན། འབྲས་བུ་སྡུག་བསྔལ་བདེན་པ་དེ་
ལོག་པར་གཟིགས་པ་མེད་པའི་ཕྱིར་ཞེས་པ་འཆད་པ་ལ། ལུང་དང་རིགས་པས་རྣམ་
དཔྱོད་པས། །སྡུག་བསྔལ་ཉིད་ཀྱི་ཁྱད་པར་གྱིས། །སྡུག་བསྔལ་རྒྱུ་དང་དེ་མི་རྟག །ལ་
སོགས་རང་བཞིན་རྟག་པར་མཛད། །གང་ཕྱིར་དེ་ལྟར་རྒྱུ་གནས་ན། །འབྲས་ལོག་
གཟིགས་པ་མེད་ཕྱིར་རོ་ཞེས་པའི་གཞུང་འདི་བྱུང༌། ཁོ་ན་རེ། དེ་ལྟ་བུའི་དེ་བརྟག་ཅིང་
ཚོལ་བར་མཛད་ཀྱང་དེ་ལྟ་བུའི་མི་མཐུན་ཕྱོགས་གཉེན་པོ་དེ་ཉིད་རྙེད་པར་མི་འགྱུར་རོ་
ཞེ་ན། རྙེད་དོ་ཞེས་སྟོན་པ་ལ་དེ་ལྟ་བུ་བརྩེ་ལྡན་བྱང་ཆུབ་སེམས་དཔའ་དེ་ཆོས་ཅན། ཁྱོད་
ཀྱིས་སྡུག་བསྔལ་བདེན་པའི་རྒྱུ་ཀུན་འབྱུང་བདེན་པའི་མི་མཐུན་ཕྱོགས་གཉེན་པོ་དེ་རྙེད་
པར་གྱུར་ཏེ། ཁྱོད་ཀྱིས་སྤང་བྱ་ཀུན་འབྱུང་བདེན་པའི་ངོ་བོ་ཇི་ལྟ་བ་བཞིན་རྟོགས་འདུག་
པའི་ཕྱིར། ཞེས་འཆད་པ་ལ། རྒྱུ་ཡི་ངོ་བོ་རྟོགས་པའི་ཕྱིར། །དེ་མིན་མཐུན་ཕྱོགས་ཀྱང་
ངེས་འགྱུར་ཞེས་འདི་བྱུང་། ཁོ་ན་རེ། དེས་ཀུན་འབྱུང་བདེན་པའི་ངོ་བོ་ཇི་ལྟ་བ་རྟོགས་ན་
དེའི་ངོ་བོ་གང་ཡིན་ཞེས་ན། བདག་དང་བདག་གིར་འཛིན་པའི་ཆགས་སོགས་ཉོན་མོངས་
པ་རྣམས་ཆོས་ཅན། ཁྱོད་སྡུག་བསྔལ་བདེན་པ་དེའི་རྒྱུ་ཀུན་འབྱུང་བདེན་པ་དེའི་ངོ་བོ་
ཡིན་ཏེ། ཁྱོད་ཟག་བཅས་ཀྱི་ཉོན་མོངས་པ་ཡིན་པའི་ཕྱིར་ཞེས་འཆད་པ་ལ། བདག་དང་
33



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བདག་གིར་འཛིན་བྱས་པའི། །འདུས་བྱས་སྤྱོད་ཡུལ་ཅན་ཆགས་ནི། །རྒྱུ་ཡིན་ཞེས་པ་འདི་
བྱུང་། རྒྱུ་ཡི་ངོ་བོ་རྟོགས་པའི་ཕྱིར་ཞེས་པ་ལ་འཕྲོས་ནས། སྡུག་བསྔལ་བདེན་པའི་རྒྱུ་ཀུན་
འབྱུང་བདེན་པ་ལ་གནོད་བྱེད་ཀྱི་གཉེན་པོ་དེ་འཆད་པ་ལ། དེའི་གནོད་བྱེད་ནི། བདག་
མེད་མཐོང་བ་འགལ་བ་ཡིན་ཞེས་པ་འདི་བྱུང༌། ཡང་ན། སྟོན་པ་ཐུབ་པའི་དབང་པོ་ཆོས་
ཅན། ཁྱོད་སྐྱོན་སྒྲིབ་པ་བག་ཆགས་དང་བཅས་པ་སྤངས་པ་དང་། ཡོན་ཏན་ཤེས་བྱ་ཇི་ལྟ་
བ་དང་ཇི་སྙེད་པ་མངོན་སུམ་དུ་རྟོགས་པ་རབ་གསལ་བ་ཉིད་དང་པོ་ཡུན་རིང་དུས་སུ་
གོམས་པ་ལས། དེ་ལ་སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར་ཏེ། ཁྱོད་
གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཐབས་སྦྱིན་སོགས་ལམ་
རྣམས་མང་པོ་བསྐལ་པ་གྲངས་མེད་གསུམ་དུ་གོམས་པར་བྱས་པའི་སྐྱེས་བུ་ཡིན་པའི་ཕྱིར།
ཞེས་འཆད་པ་ལ། རྣམ་པ་དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས། །དེ་
ལ་སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར་ཞེས་པ་འདི་བྱུང་། ཡང་ན་སྟོན་
པ་ཐུབ་པའི་དབང་པོ་ཆོས་ཅན། ཁྱོད་བསེ་རུ་ལྟ་བུའི་རང་རྒྱལ་དགྲ་བཅོམ་པ་དང༌། ཉན་
ཐོས་དགྲ་བཅོམ་པ་རྣམས་ལས་ཁྱད་པར་དུ་འཕགས་པ་ཡིན་ཏེ། སྐལ་པ་གྲངས་མེད་
གསུམ་དུ་ཚོགས་བསགས་པ་དེ་ནས་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་ལ་ཐུགས་
ཀྱང་གསལ་བ་དང་། ཤེས་བྱ་ཇི་ལྟ་བ་དང་ཇི་སྙེད་པ་རྟོགས་པའི་རྟོགས་པ་ཕུན་ཚོགས་དང་
ལྡན་པ། ཉོན་མོངས་པའི་སྒྲིབ་པ་བག་ཆགས་དང་བཅས་པ་སྤངས་པའི་སྤངས་པ་ཕུན་
འཚོགས་དེ་དང་ལྡན་པའི་སྟོན་པ་ཡིན་པའི་ཕྱིར་དང་། གཞན་དོན་ལ་འཇུག་པ་ཅན་གྱི་
བརྩེ་བ་སྙིང་རྗེ་ཆེན་པོ་སོགས་མཛད་པ་ཕུན་ཚོགས་དང་ལྡན་པའི་སྟོན་པ་ཡིན་པའི་ཕྱིར།
ཞེས་འཆད་པ་ལ། དེས་ན་ཐུགས་ཀྱང་གསལ་བའི་ཕྱིར། །རྒྱུའི་བག་ཆགས་སྤངས་པ་ཡིན། །
ཐུབ་ཆེན་གཞན་དོན་འཇུག་ཅན་གྱི། །བསེ་རུ་སོགས་ལས་ཁྱད་འདི་ཡིན། །ཞེས་པ་འདི་
བྱུང༌། གཞན་ཡང་གང་ཟག་གི་བདག་མེད་རྟོགས་པའི་ཐབས་མི་རྟག་པ་ལ་སོགས་པ་
34



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
གོམས་པར་བྱས་པའི་སྒོ་ནས་བདག་མེད་མངོན་སུམ་དུ་རྟོགས་པའི་ཤེས་རབ་ཁྱད་པར་
ཅན་ཆོས་ཅན། །ཁྱེད་སྐབས་འདིར་བསྟན་གྱི་སྟོན་པ་ཡིན་པར་འདོད་དེ། ཁྱོད་འབྲས་དུས་
ཀྱི་སྟོན་པ་བདེ་བར་གཤེགས་པ་ཐོབ་བྱེད་ཀྱི་རྒྱུའི་གཙོ་བོ་ཡིན་པས་ན། འབྲས་མིང་རྒྱུ་ལ་
བཏགས་པའི་སྟོན་པ་ཡིན་པའི་ཕྱིར། ཞེས་འཆད་པ་ལ། དེ་སྟོན་ཕྱིར་ན་ཐབས་གོམས་པ། །
དེ་ཉིད་སྟོན་པ་ཡིན་པར་འདོད་ཞེས་པ་འདི་བྱུང་། སྦྱོར་བ་ཕུན་ཚོགས་སྟོན་པ་དང་། བསམ་
པ་ཕུན་ཚོགས་ཕན་བཞེད་པ་གཉིས་པོ་ཆོས་ཅན། འབྲས་བུ་ཕུན་ཚོགས་ཀྱི་རྒྱུ་རུ་བཤད་དེ།
ཁྱོད་ཀྱི་ནུས་པ་མཐར་ཐུག་གྲུབ་པ་ལས། འབྲས་བུ་དོན་གཉིས་ཕུན་སུམ་ཚོགས་པ་དེ་དང་
པོར་འབྱུང་བ་ཡིན་པའི་ཕྱིར། ཞེས་འཆད་པ་ལ། གྲུབ་ལས་དང་པོ་འབྱུང་བའི་ཕྱིར། །
གཉིས་པོ་འདི་ནི་རྒྱུ་རུ་བཤད། །ཞེས་པ་འདི་བྱུང་། དང་པོ་བསམ་པ་ཕུན་ཚོགས་ཕན་
བཞེད་པ་འཆད་པ་ལ། སྒྲུབ་བྱེད་ཐུགས་རྗེ་གོམས་ལས་ཏེ་ཞེས་པའི་སྐབས་སུ། དངོས་དང་།
རྩོད་པ་གཉིས་ལས། དང་པོ་ལ་ཚད་མར་གྱུར་པ་ཞེས་སོགས་ཀྱི་སྐབས་སུ་བཅོམ་ལྡན་
འདས་ཐུབ་པའི་དབང་པོ་དེ་ཚད་མའི་སྐྱེས་བུ་ཡིན་ནོ་ཞེས་ཁས་བླངས་པ་ལ། ཁོ་ན་རེ།
ཐུབ་པའི་དབང་པོ་དེ་ཚད་མའི་སྐྱེས་བུ་ཡིན་པའི་སྒྲུབ་བྱེད་ཅི་ཡིན་ཞེས་ན། དེ་ཚད་མའི་
སྐྱེས་བུར་སྒྲུབ་བྱེད་ཀྱི་རྟགས་ཡོད་དེ། སེམས་ཅན་ཐམས་ཅད་ལ་བརྩེ་བ་ཐུགས་རྗེ་ཆེན་པོ་
བསྐལ་པ་གྲངས་མེད་གསུམ་སྒོམ་པར་བྱས་པ་དེ། དེ་ཚད་མའི་སྐྱེས་བུར་སྒྲུབ་བྱེད་ཀྱི་
རྟགས་ཡིན་པའི་ཕྱིར། ཞེས་འཆད་པ་ལ། སྒྲུབ་བྱེད་ཐུགས་རྗེ་གོམས་ལས་ཏེ་ཞེས་པ་འདི་
བྱུང་། གཉིས་པ་རྩོད་པ་ལ་བཅོམ་ལྡན་འདས་ཐུབ་པའི་དབང་པོ་དེས་བརྩེ་བ་སྙིང་རྗེ་ཆེན་
པོ་བསྐལ་བ་གྲངས་མེད་གསུམ་དུ་གོམས་པ་མེད་པའི་རྩོད་པ་སྤང་བ། དེ་ཅུང་ཟད་ཡོད་
ཀྱང་། མཐའ་མེད་དུ་འཕེལ་བ་མེད་པའི་རྩོད་པ་སྤང་བ་དང་གཉིས། དང་པོ་ལ། རྩོད་པ་
དང་ལན་གཉིས། དང་པོ་ནི། སྒྲུབ་བྱེད་ཐུགས་རྗེ་གོམས་ལས་ཏེ་ཞེས་པའི་སྐབས་སུ། །
སྟོན་པ་ཐུབ་པའི་དབང་པོ་དེས་བརྩེ་བ་སྙིང་རྗེ་ཆེན་པོ་བསྐལ་པ་གྲངས་མེད་གསུམ་དུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གོམས་པར་བྱའོ་ཞེས་ཁས་བླངས་པ་ལ། རྒྱང་འཕེན་པ་ན་རེ། དེ་འདྲ་མི་འཐད་དེ། ཐུབ་
དབང་གི་སྐྱེ་བ་སྔ་ཕྱི་མེད་པའི་ཕྱིར། དེའི་སྐྱེ་བ་སྔ་མ་མེད་དེ། དེའི་བློ་དེ་དེའི་ལུས་འབའ་
ཞིག་ལ་བརྟེན་པ་ཡིན་པའི་ཕྱིར་ཏེ། དཔེར་ན་སེམས་ཅན་ཐམས་ཅད་ཀྱི་བློ་དེ་ཆང་དང་
མྱོས་པ་བཞིན་དུ་རང་རང་གི་ལུས་ཀྱི་བདག་ཉིད་ཡིན་པའི་ཕྱིར་དང་། ཉི་མ་དང་ཉི་མའི་
འོད་ཟེར་བཞིན་དུ་ལུས་ཀྱི་འབྲས་བུ་ཡིན་པའི་ཕྱིར་དང་། རས་ཡུག་དང་རས་ཡུག་དཀར་
པོ་བཞིན་དུ། ལུས་ཀྱི་ཡོན་ཏན་ཡིན་པའི་ཕྱིར་ཞེས་པའི་ཕྱོགས་སྔ་འཆད་པར་བྱེད་པ་ལ།
བློ་ནི་ལུས་ལ་བརྟེན་པའི་ཕྱིར། །གོམས་པས་གྲུབ་པ་མེད་ཅེས་ན། ཞེས་དང་། རྒྱང་འཕེན་
རང་གི་གཞུང་ལས་ཀྱང་། བློ་ནི་ལུས་ཀྱི་བདག་ཉིད་དང་། །ལུས་འབྲས་ལུས་ཀྱི་ཡོན་ཏན་
དང༌། །དེ་ལྟར་ལུགས་གསུམ་ལ་བརྟེན་ནས། །གོམས་པས་གྲུབ་པ་མེད་ཅེ་ན་ཞེས་པ་འདི་
བྱུང་། གཉིས་པ་ལན་འཆད་པ་ལ། མདོར་བསྟན་པ་དང༌། རྒྱས་པར་བཤད་པ་གཉིས།
དང་པོ་སྐྱེས་བུའི་ལུས་ཆོས་ཅན། ཁྱོད་སྐྱེས་བུའི་རྣམ་པར་ཤེས་པ་ལ་བརྟེན་པ་མིན་ཏེ།
ཁྱོད་དང་སྐྱེས་བུའི་ལུས་གཉིས་རྒྱུ་འབྲས་མིན་པ་གང་ཞིག །རྒྱུ་འབྲས་མིན་པའི་རྟེན་དང་
བརྟེན་པ་ལུང་དང་རིག་པས་བཀག་ཟིན་པའི་ཕྱིར། ཞེས་འཆད་པ་ལ། མ་ཡིན་དེ་ནི་བཀག་
ཕྱིར་རོ། །ཞེས་པ་འདི་བྱུང་། །
གཉིས་པ་རྒྱས་པར་བཤད་པ་ལ། ཤེས་བྱ་ཆོས་ཅན། སྐྱེ་བ་སྔ་མ་ཡོད་དེ། ཚེ་འདི་
ཉིད་ཀྱི་ལས་ཉོན་གྱི་སྐྱེ་བ་བླངས་མ་ཐག་པའི་རྟེན་གང་ཟག་གི་རྒྱུད་ཀྱི་དབུགས་འབྱུང་རྔུབ་
དེ་ཁོ་རང་གི་རྒྱུར་གྱུར་པའི་ཚེ་སྔ་མའི་དབུགས་འབྱུང་རྔུབ་ལ་བརྟེན་ནས་སྐྱེ་བ་ཡིན་པའི་
ཕྱིར་ཏེ། དེ་ཁོ་རང་གི་རྒྱུད་ཀྱི་དབང་པོ་གཟུགས་ཅན་པ་དེ། ཁོའི་རྒྱུར་གྱུར་པའི་ཚེ་སྔ་མའི་
དབང་པོ་གཟུགས་ཅན་པ་ལ་བརྟེན་པ་ཡིན་སྟེ། ཁོ་རང་གི་རྒྱུར་གྱུར་པའི་དབང་པོ་
གཟུགས་ཅན་པ་ལ་མ་ལྟོས་པར་ཚེ་འདིའི་ལུས་འབའ་ཞིག་ལ་བརྟེན་པ་མིན་པའི་ཕྱིར་ཏེ།
དེ་ཡིན་ན་ཧ་ཅང་ཐལ་བའི་སྐྱོན་ཡོད་པའི་ཕྱིར། གཞན་ཡང་ཤེས་བྱ་ཆོས་ཅན། སྐྱེ་བ་སྔ་མ་
36



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཡོད་དེ། ཚེ་འདིའི་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་གི་རྒྱུད་ཀྱི་རྣམ་པར་ཤེས་
པ་དེ། ཁོ་རང་གི་རྒྱུར་གྱུར་པའི་ཚེ་སྔ་མའི་རྣམ་པར་ཤེས་པ་ལ་བརྟེན་ནས་སྐྱེས་པ་ཡིན་པའི་
ཕྱིར་ཏེ། དེ་ཁོ་རང་གི་རྒྱུར་གྱུར་པའི་ཚེ་སྔ་མའི་རྣམ་པར་ཤེས་པ་ལ་བརྟེན་ནས་སྐྱེས་པ་
ཡིན་གྱི། ཚེ་འདིའི་ལུས་འབའ་ཞིག་ལ་བརྟེན་པ་མ་ཡིན་ཏེ། ཡིན་ན་ཧ་ཅང་ཐལ་བའི་སྐྱོན་
ཡོད་པའི་ཕྱིར། ཞེས་འཆད་པར་བྱེད་པ་ལ། སྐྱེ་བ་ཡོངས་སུ་ལེན་པ་ན། །འབྱུང་རྔུབ་དབང་
པོ་བློ་བདག་ནི། །རང་གི་རིགས་ལ་ལྟོས་མེད་ཅན། །ལུས་ཉིད་འབའ་ཞིག་ལས་སྐྱེས་མིན། །
ཧ་ཅང་ཐལ་ཕྱིར་ཞེས་པ་འདི་བྱུང་བའི་རིགས་པ་དེ་གང་ཡིན་ཞེ་ན། དེ་སྟོན་པར་བྱེད་པ་ལ།
ས་རྡོ་རི་རབ་སྐྱེ་ཤིང་ནགས་ཚལ་རྣམས་ཆོས་ཅན། ཁྱོད་ཀྱི་ཁྱོད་རང་གི་འབྲས་བུ་སེམས་
ཅན་གྱི་ཉེར་ལེན་བྱས་པ་ལ་བརྟེན་ནས་འབྲས་བུ་སེམས་ཅན་རྒྱུན་མ་ཆད་པ་ལ་ཁོ་ནར་
འབྱུང་བ་ཡིན་པར་ཐལ། འབྲས་བུ་སེམས་ཅན་སྐྱེ་བ་ལ་ཉེར་ལེན་རིག་པ་སྔ་མ་སྔོན་དུ་
འགྲོ་མི་དགོས་པ་གང་ཞིག །སེམས་ཅན་སྐྱེ་བའི་གནས་དྲོད་གཤེར་ལ་སོགས་པ་མ་ཚང་
བའི། ས་རྡོ་རི་རབ་གང་ཡང་མེད་པའི་ཕྱིར་ཞེས་འཆད་པ་ལ། མཚམས་སྦྱོར་ནུས་ལྡན་
མཐོང་བ་གང་། །དེ་ལ་ཅི་ཞིག་ཡོད་གྱུར་གང་། །གང་གི་ཕྱིར་ན་འཚེ་སྦྱོར་མེད། །གང་དུ་
དྲོད་གཤེར་ལ་སོགས་པ། །སྐྱེ་བོ་སྐྱེ་བར་མི་འགྱུར་བའི། །ས་སོགས་ཆ་དེ་འགའ་ཡང་མེད། །
དེ་ཕྱིར་ཐམས་ཅད་ས་བོན་བདག །ཞེས་པ་འདི་བྱུང་། །
གཉིས་པ་ལུགས་ལྡོག་གི་སྒོ་ནས་ཐུབ་དབང་ཚད་མའི་སྐྱེས་བུར་སྒྲུབ་ཚུལ་འཆད་
པ་ལ། བདེན་བཞིའི་རྟགས་ལས་མཛད་པ་ཕུན་ཚོགས་སྐྱོབ་པ་སྔོན་དུ་སོང་བ་སྒྲུབ་པ།
སྐྱོབ་པའི་རྟགས་ལས་རྟོགས་པ་ཁྱད་པར་གསུམ་ལྡན་བདེ་གཤེགས་སྔོན་དུ་སོང་བ་སྒྲུབ་པ།
བདེ་བར་གཤེགས་པའི་རྟགས་ལས། སྦྱོར་བ་ཕུན་ཚོགས་སྟོན་པ་སྔོན་དུ་སོང་བ་སྒྲུབ་པ།
སྟོན་པའི་རྟགས་ལས་བསམ་པ་ཕུན་ཚོགས་ཕན་བཞེད་པ་སྔོན་དུ་སོང་བ་སྒྲུབ་པ། སྒྲུབ་
བྱེད་ཕུན་ཚོགས་བཞིའི་རྟགས་ལས་ཐུབ་དབང་ཚད་མའི་སྐྱེས་བུར་སྒྲུབ་ཚུལ་བཤད་པ་དང་



་་ གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལྔ་ཡོད། དང་པོ་ལ། མཛད་པ་ཕུན་ཚོགས་སྐྱོབ་པ་བཤད་པ་དང་། བསྟན་བྱ་བདེན་བཞིའི་
རྣམ་བཞག་བཤད་པ་གཉིས། དང་པོ་འཆད་པ་ལ་ཡང་། ཡང་ན་སྐྱོབ། བདེན་པ་བཞི་ནི་
སྟོན་མཛད་པའོ། །ཞེས་པ་འདི་བྱུང་། དེ་ཡང་འབྲས་བུ་དང་སྦྱར་ན། སྟོན་པ་ཐུབ་པའི་
དབང་པོ་ཆོས་ཅན། ཁྱོད་ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་
སྐྱོབ་ལ་ཕྱག་འཚལ་ནས། །ཞེས་པའི་ཚིག་ཟུར་གྱི་སྐྱོབ་ལ་ཞེས་པའི་སྐབས་ཀྱི་སྐྱོབ་པ་
མཚན་ཉིད་པ་ཡིན་ཏེ། ཁྱོད་བདེན་བཞིའི་རྣམ་བཞག་ཕྱིན་ཅི་མ་ལོག་པར་སྟོན་པར་མཛད་ .
པའི་སྟོན་པ་ཡིན་པའི་ཕྱིར། ཞེས་འཆད་པར་བྱེད་པ་ལ། ཡང་ན་སྐྱོབ། བདེན་པ་བཞི་ནི་
སྟོན་མཛད་པའོ། །ཞེས་པ་འདི་བྱུང་།
གཉིས་པ་བསྟན་བྱ་བདེན་བཞིའི་རྣམ་བཞག་འཆད་པ་ལ། སྡུག་བསྔལ། ཀུན་
འབྱུང་། འགོག་པ། ལམ་གྱི་བདེན་པ་བཤད་པ་དང་བཞིའོ། །དང་པོ། ཟག་བཅས་ཉེར་
ལེན་གྱི་ཕུང་པོ་ཆོས་ཅན། ཁྱོད་སྡུག་བསྔལ་གྱི་བདེན་པ་ཡིན་ཏེ། ཁྱོད་ཁམས་གསུམ་དུ་
ཡང་དང་ཡང་དུ་འཁོར་བའི་འཁོར་བ་དེ་ཡིན་པའི་ཕྱིར། ཞེས་འཆད་པར་བྱེད་པ་ལ། སྡུག་
བསྔལ་འཁོར་བ་ཅན་ཕུང་པོ། །སྒོམ་ལས་འདོད་ཆགས་ཞེས་སོགས་བྱུང་། །གཉིས་པ་ཀུན་
འབྱུང་བདེན་པ་འཆད་པ་ལ། སྡུག་བསྔལ་གྱི་བདེན་པ་འདི་ཆོས་ཅན། ཁྱོད་རང་གི་རྒྱུ་ཀུན་
འབྱུང་གི་བདེན་པ་སྔོན་དུ་སོང་སྟེ། ཁྱོད་ཟག་བཅས་ཀྱི་ཉོན་མོངས་པ་ལ་བརྟེན་ཏེ་རེ་
འགའ་སྐྱེ་བ་ཉིད་ཡིན་པའི་ཕྱིར། ཞེས་འཆད་པར་བྱེད་པ་ལ། རེ་འགའ་བ་ཉིད་ཡིན་
པས་ན། །སྡུག་བསྔལ་འདི་རྒྱུ་བཅས་ཉིད་གྲུབ། །ཞེས་པ་འདི་བྱུང་། གསུམ་པ་འགོག་པའི་
བདེན་པ་འཆད་པ་ལ། དེ་ནི་བརྟན་ཏུ་ཞེས་སོགས་བྱུང་། དེ་ཡང་འབྲུ་དང་སྦྱར་ན། སྡུག་
བསྔལ་གྱི་བདེན་པ་ཆོས་ཅན། ཁྱོད་བརྟན་དུ་བ་མ་ཡིན་ཏེ། ཁྱོད་ཀྱི་རྒྱུ་ཟག་བཅས་ཉོན་
མོངས་པ་ལ་གནོད་པ་བྱེད་པའི་སྒོ་ནས་སྤོང་བྱེད་ཀྱི་གཉེན་པོ་ཡོད་པའི་ཕྱིར་ཏེ། སྙིང་པོ་
དྲིལ་ན། སྤོང་བྱེད་ཀྱི་གཉེན་པོ་ལ་བརྟན་ནས་ཐོབ་པའི་ཟག་མེད་ཀྱི་འགོག་པ་ཆོས་ཅན།
༥
38



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
འགོག་བདེན་གྱི་ངོ་བོ་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པར་བྱེད་པ་ལ།
དེ་ནི་བརྟན་ཏུ་མ་ཡིན་ཏེ། །རྒྱུ་ལ་གེགས་སོགས་སྲིད་ཕྱིར་རོ། །ཞེས་པ་འདི་བྱུང་། བཞི་པ་
ལམ་གྱི་བདེན་པ་འཆད་པ་ལ། ཟག་མེད་ཀྱི་མཁྱེན་པ་ཆོས་ཅན། གོང་དུ་བཤད་པའི་ལམ་
བདེན་གྱི་ངོ་བོ་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ། བཤད་ཟིན་
ལམ་དེ་གོམས་པ་ལས། །གནས་འགྱུར་གལ་ཏེ་གནས་གྱུར་ཀྱང་ཞེས་པ་འདི་བྱུང་།
གཉིས་པ་སྐྱོབ་པའི་རྟགས་ལས་རྟོགས་པ་ཁྱད་པར་གསུམ་ལྡན་སྔོན་དུ་སོང་བ་སྒྲུབ་
པ་ལ། སངས་རྒྱས་ནས་ཆོས་འཁོར་བསྐོར་བཞིན་པའི་སྟོན་པ་ཐུབ་པའི་དབང་པོ་ཆོས་ཅན།
ཁྱོད་རང་རྒྱུ་ཁྱད་ཆོས་གསུམ་དང་ལྡན་པའི་རྟོགས་པ་བདེ་གཤེགས་སྔོན་དུ་སོང་བའི་གང་
ཟག་ཡིན་ཏེ། ཁྱོད་བདེན་བཞིའི་གནས་ལུགས་ཕྱིན་ཅི་མ་ལོག་པར་རྟོགས་པའི་སྒོ་ནས་
མཛད་པ་འཕྲིན་ལས་ཀྱིས་སྡུག་བསྔལ་ལས་སྐྱོབ་པའི་སྐྱེས་བུ་མཐར་ཐུག་ཡིན་པའི་ཕྱིར།
ཞེས་འཆད་པ་ལ། སྐྱོབ་ལས་དེ་ཉིད་དང་ལྡན་དང་། །མ་ལུས་ཁྱད་པར་མཁྱེན་པ་གྲུབ་ཅེས་
པ་འདི་བྱུང་། དེ་ལ་ཁོ་ན་རེ། དེའི་ཁྱད་ཆོས་གསུམ་ལྡན་གྱི་རྟོགས་པ་བདེ་གཤེགས་དེ་གང་
ལ་བྱེད་ཟེར་ན། དེའི་འཇོག་ཚུལ་ཡོད་དེ། ལེགས་པར་རྟོགས་པའི་རྟོགས་པ། ཕྱིར་མི་
ཟློག་པར་རྟོགས་པའི་རྟོགས་པ། མ་ལུས་པར་རྟོགས་པའི་རྟོགས་པ་དང་གསུམ་པོ་དེ་ལ་
འཇོག་པ་ཡིན་པའི་ཕྱིར་རོ་བྱས་པ་ལ་ཁོ་ན་རེ། འོ་ན་དེའི་རྟོགས་པ་གསུམ་པོ་དེ་དེའི་རྒྱུད་
ལ་ལྡན་ཚུལ་ཇི་ལྟར་བྱེད་ཟེར་ན། སྟོན་པ་ཐུབ་པའི་དབང་པོ་ཆོས་ཅན། ཁྱོད་ལེགས་པར་
རྟོགས་པའི་རྟོགས་པ་དང་ལྡན་པའི་གང་ཟག་ཡིན་ཏེ། ཁྱོད་བདེན་བཞིའི་གནས་ལུགས་
མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཞེས་འཆད་པ་ལ། དེ་ཞེས་པ་འདི་བྱུང་།
ཡང་དེ་ཆོས་ཅན། ཁྱོད་ཕྱིར་མི་ལྡོག་པར་རྟོགས་པའི་རྟོགས་པ་དང་ལྡན་པའི་གང་ཟག་
ཡིན་ཏེ། ཁྱོད་སླར་འཁོར་བར་ལས་ཉོན་གྱི་སྐྱེ་བ་མི་ལེན་པར་ངེས་པའི་དགྲ་བཅོམ་པ་ཡིན་
པའི་ཕྱིར། ཞེས་འཆད་པ་ལ། དད་ལྡན་དང་ཞེས་པའི་གཞུང་འདི་བྱུང་། ཡང་དེ་ཆོས་ཅན།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཁྱོད་མ་ལུས་པར་རྟོགས་པའི་རྟོགས་པ་དང་ལྡན་པ་ཡིན་ཏེ། ཁྱོད་ཤེས་བྱ་ཇི་ལྟ་བ་དང་ཇི་
སྙེད་པ་མ་ལུས་པར་རྟོགས་པའི་སངས་རྒྱས་འཕགས་པ་ཡིན་པའི་ཕྱིར། ཞེས་འཆད་པ་ལ།
སྐྱོབ་ལས་དེ་ཉིད་དང་ལྡན་དང་། །མ་ལུས་ཁྱད་པར་མཁྱེན་པ་གྲུབ་ཞེས་པ་འདི་བྱུང་། དེ་
ལ་ཁོ་ན་རེ། སྟོན་པ་ཐུབ་པའི་དབང་པོ་དེ་རྟོགས་པ་ཁྱད་པར་གསུམ་ལྡན་དེའི་སྒོ་ནས་ཁྱད་
པར་དུ་འཕགས་ཚུལ་ཇི་ལྟར་ཡིན་ཞེ་ན། དེ་དེའི་སྒོ་ནས་ཁྱད་པར་དུ་འཕགས་ཚུལ་ཡོད་དེ།
དེའི་རྒྱུད་ཀྱི་ལེགས་པར་རྟོགས་པའི་རྟོགས་པ་དེ་ཕྱི་རོལ་པ་རྣམས་ལས་ཁྱད་པར་འཕགས།
ཕྱིར་མི་ཟློག་པར་རྟོགས་པའི་རྟོགས་པ་དེ་ཉན་རང་སློབ་པ་རྣམས་ལས་ཁྱད་པར་དུ་
འཕགས། མ་ལུས་པར་རྟོགས་རྟོགས་པ་དེ་ཉན་རང་མི་སློབ་པ་རྣམས་ལས་ཁྱད་པར་དུ་
འཕགས་པའི་ཕྱིར་རོ། །དང་པོ་གྲུབ་སྟེ། ཁྱོད་ཀྱིས་བདེན་བཞིའི་གནས་ལུགས་ཕྱིན་ཅི་མ་
ལོག་པར་མངོན་སུམ་དུ་རྟོགས། ཕྱི་རོལ་པ་རྣམས་ཀྱིས་དེའི་གནས་ལུགས་མངོན་སུམ་དུ་
མ་རྟོགས་པ་ཡིན་པའི་ཕྱིར། གཉིས་པ་གྲུབ་སྟེ་ཉན་རང་སློབ་པ་རྣམས་ནི་སླར་འཁོར་བར་
ལས་ཉོན་གྱི་སྐྱེ་བ་ལེན་པ་སྲིད་ཀྱི། ཁྱོད་སླར་འཁོར་བར་སྐྱེ་བ་མི་ལེན་པར་ངེས་པའི་རྒྱལ་
པ་ཡིན་པའི་ཕྱིར། གསུམ་པ་གྲུབ་སྟེ། ཉན་རང་མི་སློབ་པ་རྣམས་ཀྱིས་ཤེས་བྱ་ཇི་ལྟ་བ་
བདེན་བཞིའི་གནས་ལུགས་ཙམ་རྟོགས་ཀྱང་། ཤེས་བྱ་ཇི་སྙེད་པ་མ་རྟོགས་ལ། ཁྱོད་དེ་
གཉིས་ཀ་མ་ལུས་པར་རྟོགས་པའི་རྒྱལ་བ་ཡིན་པའི་ཕྱིར། ཞེས་འཆད་པ་ལ། གཤེགས་པ་
རྟོགས་པའི་དོན་ཕྱིར་དང་། དེ་ཕྱིར་ཕྱི་རོལ་པ་དང་སློབ། །མི་སློབ་ལས་ལྷག་ཞེས་པ་འདི་
བྱུང་། གསུམ་པ་བདེ་བར་གཤེགས་པའི་རྟགས་ལས་སྦྱོར་བ་ཕུན་ཚོགས་སྟོན་པ་སྔོན་དུ་
སོང་བར་སྒྲུབ་པ་ལ། སྟོན་པ་ཐུབ་པའི་དབང་པོ་ཆོས་ཅན། ཁྱོད་རང་རྒྱུ་སྦྱོར་བ་ཕུན་
ཚོགས་སྟོན་པའི་མིང་ཅན། བདག་མེད་རྟོགས་པའི་ཤེས་རབ་ཁྱད་པར་ཅན་སྔོན་དུ་སོང་
བའི་གང་ཟག་ཡིན་ཏེ། ཁྱོད་འབྲས་བུ་གཞན་དོན་ཕུན་ཚོགས་སྐྱོབ་པ་དང་། རང་དོན་ཕུན་
ཚོགས་ཁྱད་ཆོས་གསུམ་ལྡན་གྱི་རྟོགས་པ་བདེ་གཤེགས་བརྙེས་པའི་རྒྱལ་བ་ཡིན་པའི་ཕྱིར།
)



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཞེས་འཆད་པ་ལ། གཞན་དོན་མཁྱེན་སྦྱོར་དེ་སྟོན་པ་ཞེས་པ་འདི་བྱུང་། བཞི་པ་རྟོགས་པའི་
རྟགས་ལས་བསམ་པ་ཕུན་ཚོགས་ཕན་བཞེད་པ་སྔོན་དུ་སོང་བ་སྒྲུབ་པ་ལ། སྟོན་པ་ཐུབ་
པའི་དབང་པོ་ཆོས་ཅན། ཁྱོད་རང་རྒྱུ་བསམ་པ་ཕུན་ཚོགས་ཕན་བཞེད་པ་བརྩེ་བ་སྙིང་རྗེ་
ཆེན་པོ་སྔོན་དུ་སོང་བའི་གང་ཟག་ཡིན་ཏེ། ཁྱོད་རྒྱུ་སྦྱོར་བ་ཕུན་ཚོགས་བདག་མེད་རྟོགས་
པའི་རྟོགས་པ་སྔོན་དུ་སོང་བ་སྟེ། རང་དོན་ཕུན་ཚོགས་བདེ་གཤེགས་ཁྱད་པར་གསུམ་
ལྡན་བརྙེས་པའི་སྐྱེས་བུ་ཡིན་པའི་ཕྱིར་རོ། །ཁྱད་པར་གསུམ་ལྡན་ཞེས་འཆད་པར་བྱེད་
པ་ལ། དེ་ལས་བརྩེ་ཡིན་གཞན་དོན་ངོར། །དོན་གྲུབ་མཛད་པའི་མི་འདོར་ཕྱིར་ཞེས་པ་
འདི་བྱུང་། ལྔ་པ་སྒྲུབ་བྱེད་ཕུན་ཚོགས་བཞིའི་རྟགས་ལས་ཐུབ་དབང་ཚད་མའི་སྐྱེས་བུར་
སྒྲུབ་ཚུལ་བཤད་པ་ནི། ཐུབ་པའི་དབང་པོ་ཆོས་ཅན། ཁྱོད་མཐར་ཐུག་གི་ཚད་མའི་སྐྱེས་བུ་
དངོས་ཡིན་ཏེ། ཁྱོད་བསམ་པ་ཕུན་ཚོགས་ཕན་བཞེད་པའི་མིང་ཅན་བརྩེ་བ་སྙིང་རྗེ་ཆེན་པོ་
དང༌། སྦྱོར་བ་ཕུན་ཚོགས་སྟོན་པའི་མིང་ཅན་བདག་མེད་རྟོགས་པའི་ཤེས་རབ་ཁྱད་པར་
ཅན་སྔོན་དུ་སོང་ཞིང་། རང་དོན་ཕུན་ཚོགས་རྟོགས་པ་ཁྱད་པར་གསུམ་ལྡན་བདེར་
གཤེགས་དང༌། གཞན་དོན་ཕུན་ཚོགས་སྐྱོབ་པ་བརྙེས་པའི་རྒྱལ་བ་ཡིན་པའི་ཕྱིར་ཞེས་
འཆད་པ་ལ། བརྩེ་བས་ལེགས་དང་ཡེ་ཤེས་ལས། །བདེན་པ་སྲུང་མཛད་སྒྲུབ་བྱེད་བཅས། །
དེ་གསུང་བར་ཡང་སྔོན་སྦྱོར་ལྡན། །གང་ཕྱིར་དེས་ན་ཚད་མ་ཉིད། །ཞེས་པ་འདི་བྱུང་།
གསུམ་པ་ཚད་མའི་སྐྱེས་བུར་དངོས་སྟོན་བསྟོད་པའི་དགོས་པ་འཆད་པ་ལ། དེ་ལྟ་བའི་
དངོས་སྟོན་བསྟོད་པ་ནི། ཞེས་པ་ནས། བསྟན་ཕྱིར་དེ་ཡང་གསལ་བར་བཤད། །ཞེས་པའི་
བར་བྱུང་། དེ་ཡང་འབྲུ་དང་སྦྱར་ན། དཔལ་ལྡན་ཕྱོགས་གླང་ཡབ་སྲས་ཆོས་ཅན། ཁྱོད་
ཀྱིས་སྟོན་པ་ཐུབ་དབང་ལ་སྒྲུབ་བྱེད་ཕུན་ཚོགས་བཞི་ལས་བསྒྲུབ་བྱ་ཚད་མའི་སྐྱེས་བུར་
སྒྲུབ་ཚུལ་གྱིས་བསྟོད་པ་མཛད་པ་ལ་དགོས་པ་ཡོད་དེ། སྟོན་པ་འདིའི་བསྟན་པ་ལ་ཚད་མ་
མངོན་རྗེས་གཉིས་ཀྱི་རྣམ་གཞག་ལེགས་པར་གྲུབ་བོ་ཞེས་ཤེས་པར་བྱ་བའི་ཆེད་ཡིན་པའི་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱིར། ཞེས་འཆད་པར་བྱེད་པ་ལ། དེ་ལྟའི་དངོས་བསྟན་བསྟོད་པ་ནི་ཞེས་སོགས་བྱུང་།
གཉིས་པ་ངག་དོན་གྱི་སྦྱོར་བ་ནི། ཚད་མ་ཆོས་ཅན། བསླུ་བ་མེད་པ་ཅན་གྱི་ཤེས་པ་ཡིན་ཏེ།
རང་ཡུལ་ཕྱིན་ཅི་མ་ལོག་པར་གསར་དུ་རྟོགས་པའི་རིག་པ་ཡིན་པའི་ཕྱིར་རོ། ། །
གསུམ་པ་མཐའ་དཔྱད་པ་ལ། བསྒྲུབ་བྱ་ཚད་མའི་སྐྱེས་བུ་བཤད་པ། སྒྲུབ་བྱེད་ཕུན་
ཚོགས་བཞིའི་རྣམ་གཞག་བཤད་པ། སྐབས་སུ་བབ་པ་འདྲ་ཡུལ་ཚད་མའི་རྣམ་གཞག་
བཤད་པ་དང་གསུམ་ཡོད། དང་པོ་ལ། ཚད་མའི་སྐྱེས་བུ་ལ་གསུམ་གྱི་དང་པོ་མཚན་ཉིད་ནི།
གང་ཟག་གི་རྟགས་ཀྱི་བདག་མེད་རྟོགས་པའི་སྒོ་ནས་བདེན་བཞིའི་གནས་ལུགས་ཕྱིན་ཅི་
མ་ལོག་པར་ཤེས་པའི་གང་ཟག་དེ་དེའི་ངོ་བོ་ཡིན། གཉིས་པ་ནི་མཚན་མཚོན་གཉིས། གང་
ཟག་གི་བདག་མེད་རྟོགས་པའི་གང་ཟག་རྣམས་དོན་གཅིག །གསུམ་པ་ལ། ངོ་བོ། ཡུལ།
སྒྲའི་བརྗོད་རིགས་ཀྱི་སྒོ་ནས་དབྱེ་བ་དང་གསུམ། གནས་སྐབས་ཀྱི་ཚད་མའི་སྐྱེ་བུ་དང་།
མཐར་ཐུག་གི་ཚད་མའི་སྐྱེས་བུ་གཉིས། དང་པོ་ལ་གསུམ་གྱིས་དང་པོ་ནི། གང་ཟག་གི་
བདག་མེད་རྟོགས་པའི་སྒོ་ནས་བདེན་བཞིའི་གནས་ལུགས་ཕྱིན་ཅི་མ་ལོག་པར་ཤེས་པའི་
གནས་སྐབས་གྱི་གང་ཟག་དེ་དེའི་ངོ་བོ་ཡིན། གཉིས་པ་ལ་མཚན་མཚོན་གཉིས་དོན་
གཅིག །གསུམ་པ་ལ་ལམ་མ་ཞུགས་ཀྱི་གནས་སྐབས་ཀྱི་ཚད་མའི་སྐྱེས་བུ་དང་། ལམ་
ཞུགས་ཀྱི་གནས་སྐབས་ཀྱི་ཚད་མའི་སྐྱེས་བུ་གཉིས། གཉིས་པ་ལའང་། ཉན་ཐོས་ཀྱི་དེ།
རང་རྒྱལ་གྱི་དེ། བྱང་སེམས་ཀྱི་དེ་དང་གསུམ་ཡོད། དང་པོ་དང་ཉན་ཐོས་དོན་གཅིག །
གཉིས་པ་དང་རང་རྒྱལ་དོན་གཅིག །གསུམ་པ་དང་བྱང་སེམས་དོན་གཅིག །ཉན་ཐོས་ལ་
དབྱེ་ན། ཉན་ཐོས་ཚོགས་ལམ་པ་སོགས་ལྔ་ཡོད། དང་པོ་གཉིས་ལ་སོ་སྐྱེས་ཡིན་པས་ཁྱབ།
ཕྱི་མ་གསུམ་ལ་འཕགས་པ་ཡིན་པས་ཁྱབ། གཉིས་པ་རང་རྒྱལ་ལ་ཡང་དེས་ཤེས་སོ། །
དེས་ན་ཉན་ཐོས་ཀྱི་མི་སློབ་ལམ་དང་། རང་རྒྱལ་གྱི་མི་སློབ་ལམ་གཉིས་མཐར་ཐུག་གི་
ཐེག་པ་ཡིན་ཏེ། མཐར་ཐུག་ཐེག་པ་གསུམ་དུ་གྲུབ་པའི་ཕྱིར། གསུམ་པ་དང་བྱང་སེམས་
. 42



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
དོན་གཅིག །དེ་ལ་དབྱེ་ན། བྱང་སེམས་ཚོགས་ལམ་པ་དང་། སྦྱོར་ལམ་པ། མཐོང་
ལམ་པ། སྒོམ་ལམ་པ་དང་བཞི་ཡོད། གཉིས་པ་མཐར་ཐུག་གི་ཚད་མའི་སྐྱེས་བུ་ལ་གསུམ་
གྱི་དང་པོ་ནི། སྤངས་པ་ཁྱད་པར་གསུམ་ལྡན་བརྙེས་པའི་གང་ཟག་དེ་དེའི་མཚན་ཉིད།
གཉིས་པ་ནི་མཚན་མཚོན་གཉིས་དང༌། རྟོགས་པ་ཁྱད་པར་གསུམ་ལྡན་བརྙེས་པའི་གང་
ཟག །དེ་བཞིན་གཤེགས་པ། བདེ་བར་གཤེགས་པར་གྱུར་པའི་གང་ཟག །ཐམས་ཅད་
མཁྱེན་པའི་གང་ཟག །སངས་རྒྱས་པའི་གང་ཟག །སངས་རྒྱས་འཕགས་པ་རྣམས་དོན་
གཅིག །གསུམ་པ་དབྱེ་ན། སྤྲུལ་སྐུ་དང་། ལོངས་སྐུ་གཉིས་ཡོད། དང་པོ་ནི། འཛམ་བུའི་
གླིང་དུ་ཆོས་འཁོར་བསྐོར་བའི་སྟོན་པ་ཤཱཀྱ་ཐུབ་པ་ལྟ་བུ་ལ་བྱེད། གཉིས་པ་ནི། སྟོན་པ་
ཤཱཀྱ་ཐུབ་པ་དང་རྒྱུད་གཅིག་པའི་འོག་མིན་ན་བཞུགས་པའི་སངས་རྒྱས་འཕགས་པ་ལྟ་བུ་
ལ་བྱེད། གཉིས་པ་ཡུལ་གྱི་སྒོ་ནས་དབྱེ་ན། གང་ཟག་གི་བདག་མེད་དོན་སྤྱིའི་ཚུལ་གྱི་
རྟོགས་པའི་ཚད་མའི་སྐྱེས་བུ་དང་། དེ་མངོན་སུམ་དུ་རྟོགས་པའི་ཚད་མའི་སྐྱེས་བུ་གཉིས་
ཡོད། དང་པོ་དང་སོ་སོའི་སྐྱེ་བོར་གྱུར་པའི་ཚད་མའི་སྐྱེས་བུ་དོན་གཅིག །གཉིས་པ་དང་
འཕགས་པ་དོན་གཅིག །གསུམ་པ་སྒྲའི་བརྗོད་རིགས་ལ། ནང་པ་སངས་རྒྱས་པའི་ཚད་
མའི་སྐྱེས་བུ་དང་། ཕྱི་རོལ་པའི་གཉིས་ཡོད། དང་པོ་ནི། གོང་དུ་བཤད་ཟིན། གཉིས་པ་ནི་
མུ་སྟེགས་པས་ལྷ་དབང་ཕྱུག་དང༌། ཁྱབ་འཇུག་ལ་སོགས་པ་རྣམས་ལ་འཇོག །དེ་ལ་
དངོས་བཏགས་དཔྱད་ན། མུ་སྟེགས་ཀྱི་ཚད་མའི་སྐྱེས་བུ་ཡིན་ན། ཚད་མའི་སྐྱེས་བུ་མ་ཡིན་
པས་ཁྱབ་ཏེ། མུ་སྟེགས་པ་ཡིན་ན། གང་ཟག་གི་བདག་མེད་རྟོགས་པའི་གང་ཟག་མ་ཡིན་
དགོས་པའི་ཕྱིར་ཏེ། ཚད་མའི་སྐྱེས་བུ་ཡིན་ན། གང་ཟག་གི་བདག་མེད་རྟོགས་པའི་གང་
ཟག་ཡིན་དགོས་པའི་ཕྱིར། །
གཉིས་པ་སྒྲུབ་བྱེད་ཕུན་ཚོགས་བཞིའི་རྣམ་གཞག་འཆད་པར་བྱེད་པ་ལ། བསམ་པ་
ཕུན་ཚོགས་ཕན་བཞེད་པ། །སྦྱོར་བ་ཕུན་ཚོགས་སྟོན་པ་དང་། རང་དོན་ཕུན་ཚོགས་བདེ་
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བར་གཤེགས་པ་དང་། །གཞན་དོན་ཕུན་ཚོགས་སྐྱོབ་པ་བཤད་པ་དང་བཞི། དང་པོ་ལ་
མཚན་ཉིད། ཁྱབ་མཉམ། དབྱེ་བ། ས་མཚམས་དང་བཞི་ཡོད། སྐབས་འདིར་བསྟན་གྱི་
བསམ་སྦྱོར་ཕུན་ཚོགས་གཉིས་པོ་གང་རུང་གང་ཞིག །རང་གི་ཐོབ་བྱ་རང་དོན་ཕུན་ཚོགས་
བདེ་གཤེགས་ཐོབ་བྱེད་ཀྱི་ཐབས་སུ་གྱུར་པའི་སྙིང་རྗེ་ཆེན་པོ་དེ། སྐབས་འདིར་བསྟན་གྱི་
བསམ་པ་ཕུན་ཚོགས་ཕན་བཞེད་པའི་མཚན་ཉིད་ཡིན། གཉིས་པ་དེ་དང་། བྱང་སེམས་ཀྱི་
ལམ་དུ་གྱུར་བའི་སྙིང་རྗེ་ཆེན་པོ། དེར་གྱུར་པའི་ཐུགས་རྗེ་ཆེན་པོ། དེར་གྱུར་པའི་སྙིང་རྗེ་
ཚད་མེད་རྣམས་དོན་གཅིག །གསུམ་པ་དབྱེ་ན། སེམས་ཅན་ལ་དམིགས་པའི་སྙིང་རྗེ་ཚད་
མེད། ཆོས་ལ་དམིགས་པའི་སྙིང་རྗེ། དམིགས་མེད་ལ་དམིགས་པའི་སྙིང་རྗེ་ཚད་མེད་དང་
གསུམ་ཡོད། བཞི་པ་ནི་ཐེག་ཆེན་གྱི་ཚོགས་ལམ་ཆུང་ངུ་ནས་རྒྱུན་མཐའི་བར་ན་ཡོད།
གཉིས་པ་སྦྱོར་བ་ཕུན་ཚོགས་སྟོན་པ་ལའང་། མཚན་ཉིད་སོགས་བཞི། དང་པོ་ནི། སྐབས་
འདིར་བསྟན་གྱི་བསམ་སྦྱོར་ཕུན་ཚོགས་གཉིས་པོ་གང་རུང་གང་ཞིག །གང་ཟག་གི་བདག་
མེད་རྟོགས་པའི་ཤེས་རབ་ཁྱད་པར་ཅན་གྱིས་ཟིན་པའི་ཉོན་མོངས་སྤོང་པའི་ཐབས་སུ་
གྱུར་པའི་བྱང་སེམས་རྣལ་འབྱོར་མངོན་སུམ་དེ་དེའི་མཚན་ཉིད་ཡིན། གཉིས་པ་ནི་དེ་དང་།
བདག་མེད་རྟོགས་པའི་བྱང་སེམས་ཀྱི་ལམ། བྱང་སེམས་ཀྱི་ལམ་རྣམས་དོན་གཅིག །
གསུམ་པ་དབྱེ་ན། ཐེག་ཆེན་གྱི་ཚོགས་ལམ། སྦྱོར་ལམ། མཐོང་ལམ། སྒོམ་ལམ་དང་བཞི་
ཡོད། བཞི་པ་ས་མཚམས་ནི། ཐེག་ཆེན་གྱི་ཚོགས་ལམ་ཆུང་ངུ་ནས་རྒྱུན་མཐའི་བར་ན་
ཡོད། ཡང་ན། སྦྱོར་བ་ཕུན་ཚོགས་བདག་མེད་རྟོགས་པའི་སྟོན་པ། བདག་མེད་རྟོགས་
པའི་ཤེས་རབ་མཚུངས་ལྡན་དང་བཅས་པས་ཁྱབ་ཏེ། དེ་ལ་ཚོགས་སྦྱོར་གྱི་སྐབས་ཀྱི་
བསམ་པ་ཕུན་ཚོགས་ཕན་བཞེད་པ་སྔོན་དུ་འགྲོ་བའི་ཕྱིར་ཞེས་བཤད་པ་ལེགས་སོ། །
གསུམ་པ་རང་དོན་ཕུན་ཚོགས་བདེ་གཤེགས་ལ་གསུམ་གྱི། དང་པོ་ནི། སྐབས་འདིར་
བསྟན་གྱི་སྤངས་པ་ཁྱད་པར་གསུམ་ལྡན་དང་། རྟོགས་པ་ཁྱད་པར་གསུམ་ལྡན་གང་རུང་
44



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
གིས་བསྡུས་པའི་སངས་རྒྱས་དེ་དེའི་ངོ་བོ་ཡིན། གཉིས་པ་ལ་དེ་དང་། རང་བཞིན་གྱི་སྐུ།
ཆོས་སྐུ། སྤངས་པ་ཆོས་སྐུ་དང་རྟོགས་པ་ཆོས་སྐུ་གང་རུང་དུ་གྱུར་པའི་ཆོས་སྐུ་རྣམས་དོན་
གཅིག །གསུམ་པ་དབྱེ་ན། སྤངས་པ་བདེ་གཤེགས་དང་། རྟོགས་པ་བདེ་གཤེགས་གཉིས་
ཡོད། དང་པོ་ལ་ངོ་བོ་དང་། རྣམ་གྲངས་གཉིས། དང་པོ་ནི། རྟོགས་པ་ཆོས་སྐུ་མ་ཡིན་པར་
གྱུར་པའི་ཆོས་སྐུ་འམ། ཡང་ན་སྤངས་རྟོགས་གང་རུང་གིས་བསྡུས་པའི་སྤངས་པ་ཕུན་
ཚོགས་དེ་དེའི་ངོ་བོ་ཡིན། གཉིས་པ་ནི་དེ་དང་། སྤངས་པ་ཆོས་སྐུ། སངས་རྒྱས་འཕགས་
པའི་རྒྱུད་ཀྱི་འགོག་བདེན། དེའི་རྒྱུད་ཀྱི་སྤངས་པ་ཆོས་སྐུ། དེའི་རྒྱུད་ཀྱི་ལེགས་པར་སྤངས་
པའི་སྤངས་པ། དེའི་རྒྱུད་ཀྱི་ཕྱིར་མི་ཟློག་པར་སྤངས་པའི་སྤངས་པ། དེའི་རྒྱུད་ཀྱི་མ་ལུས་
པར་སྤངས་པའི་སྤངས་པ། སྤངས་པ་ཁྱད་པར་གསུམ་ལྡན། ངོ་བོ་ཉིད་སྐུ། སྤངས་པ་
བདེ་གཤེགས་དང་བཅས་པ་རྣམས་དོན་གཅིག །གཉིས་པ་རྟོགས་པ་བདེ་གཤེགས་ལ་
མཚན་ཉིད་དང་། རྣམ་གྲངས་གཉིས་ཀྱི། དང་པོ་ནི། སྤངས་པ་ཆོས་སྐུ་མིན་པར་གྱུར་པའི་
ཆོས་སྐུ་དང་། རྟོགས་པ་བདེ་གཤེགས་གང་རུང་གིས་བསྡུས་པའི་རྟོགས་པ་ཕུན་ཚོགས་དེ་
དེའི་ངོ་བོ་ཡིན། གཉིས་པ་ནི་དེ་དང་རྟོགས་པ་ཆོས་སྐུ། རྟོགས་ཡེ་ཆོས་སྐུ། རྣམ་མཁྱེན།
ཐེག་ཆེན་གྱི་མཐར་ཐུག་གི་ཐེག་པ། སངས་འཕགས་ཀྱི་རྒྱུད་ཀྱི་ལེགས་པར་རྟོགས་པའི་
རྟོགས་པ། དེའི་རྒྱུད་ཀྱི་ཕྱིར་མི་ཟློག་པར་རྟོགས་པའི་རྟོགས་པ། དེའི་རྒྱུད་ཀྱི་བློ། དེའི་རྒྱུད་
ཀྱི་དགེ་བ། དེའི་རྒྱུད་ཀྱི་ཤེས་པ། རྟོགས་པ་ཁྱད་པར་གསུམ་ལྡན། མ་ལུས་པར་རྟོགས་
པའི་རྟོགས་པ་རྣམས་དོན་གཅིག །དེ་ལ་ཁྱབ་མཐའ་བསྡུ་ན། བདེ་བར་གཤེགས་པ་ཡིན་ན།
གང་ཟག་ཡིན་པས་ཁྱབ་ཏེ། དེ་ཡིན་ན་སངས་འཕགས་ཡིན་པའི་ཕྱིར། སྐབས་འདིར་
བསྟན་གྱི་བདེ་བར་གཤེགས་པ་ཡིན་ན། གང་ཟག་མིན་པས་ཁྱབ་ཏེ། དེ་ཡིན་ན་ཤེས་པ་
དང༌། འགོག་བདེན་གང་རུང་ཡིན་པས་ཁྱབ་པའི་ཕྱིར། དེས་ན་ལེགས་པར་སྤངས་པའི་
སྤངས་པ་དང་། འགོག་བདེན་དོན་གཅིག །དེ་ཕྱི་རོལ་པ་ལ་མེད། ཕྱིར་མི་ཟློག་པར་སྤངས་
42



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་སྤངས་པ་དང་། དགྲ་བཅོམ་པའི་འགོག་བདེན་དོན་གཅིག ། དེ་སློབ་པ་ལ་མེད། བྱང་
འཕགས་ཀྱི་འགོག་བདེན་ལ་དོན་ཚང་ཡང་ཐ་སྙད་མ་ཐོབ། མ་ལུས་པར་སྤངས་པའི་སྤངས་
པ་དང་། སངས་འཕགས་ཀྱི་རྒྱུད་ཀྱི་འགོག་བདེན་དོན་གཅིག ། དེ་བྱང་སེམས་ལ་མེད་དོ། །
དེ་བཞིན་དུ་མ་ལུས་པར་རྟོགས་པའི་རྟོགས་པ་དང་། རྣམ་མཁྱེན་དོན་གཅིག་ཅེས་ཁོ་བོ་
སྨྲའོ། །བཞི་པ་གཞན་དོན་ཕུན་ཚོགས་སྐྱོབ་པ་ལ་གསུམ་གྱི་དང་པོ་ནི། རང་དོན་ཕུན་
ཚོགས་བདེ་གཤེགས་བརྙེས་པའི་སྒོ་ནས་འགྲོ་བ་རྣམས་སྡུག་བསྔལ་ལས་སྐྱོབ་པར་མཛད་
པའི་གཞན་དོན་གྱི་སྐུ་དེ། དེའི་ངོ་བོ་ཡིན། གཉིས་པ་ནི། དེ་དང་གཞན་དོན་གྱི་སྐུ།
གཟུགས་སྐུ་རྣམས་དོན་གཅིག །གསུམ་པ་དབྱེ་ན། སྤྲུལ་སྐུ་དང་། ལོངས་སྐུ་གཉིས་ཡོད་
བྱས་པ་ལ། ཉན་ཐོས་དགྲ་བཅོམ་པ་ཆོས་ཅན། ཁྱོད་སངས་འཕགས་སུ་ཐལ། ཁྱོད་མཐར་
ཐུག་གི་ཚད་མའི་སྐྱེས་བུ་ཡིན་པའི་ཕྱིར་ཏེ། ཉན་ཐོས་ཀྱི་མི་སློབ་ལམ་དེ་མཐར་ཐུག་གི་
ཐེག་པ་ཡིན་པའི་ཕྱིར་ཟེར་ན་མ་ཁྱབ་བོ། །མ་གྲུབ་ན་དེར་ཐལ། མཐར་ཐུག་ཐེག་པ་
གསུམ་དུ་གྲུབ་པའི་ཕྱིར། མ་ཁྱབ་བྱས་པ་ལ། ཉན་ཐོས་ཀྱི་མི་སློབ་ལམ་ཆོས་ཅན། ཁྱོད་
མཐར་ཐུག་གི་ཚད་མར་ཐལ། ཁྱོད་མཐར་ཐུག་གི་ཤེས་པ་གང་ཞིག །མ་ཁྱབ་པ་དེའི་ཕྱིར་
ཟེར་ན་མ་ཁྱབ་བོ། །འདོད་ན། ཉན་ཐོས་དགྲ་བཅོམ་པ་དེ་མཐར་ཐུག་གི་ཚད་མའི་སྐྱེས་
བུར་ཐལ། འདོད་པའི་ཕྱིར། འདོད་ན། སངས་འཕགས་སུ་ཐལ་ལོ། །གཞན་ཡང་ཉན་
ཐོས་དགྲ་བཅོམ་པ་ཆོས་ཅན། ཁྱོད་མཐར་ཐུག་གི་ཚད་མའི་སྐྱེས་བུར་ཐལ། ཁྱོད་རྟོགས་བྱ་
མཐར་ཐུག་རྟོགས་པའི་ཚད་མའི་སྐྱེས་བུ་ཡིན་པའི་ཕྱིར། མ་གྲུབ་ན་དེར་ཐལ། ཁྱོད་སྤང་བྱ་
མཐའ་དག་སྤངས། རྟོགས་བྱ་མཐའ་དག་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན་
དེར་ཐལ། ཁྱོད་སྤང་བྱ་མཐའ་དག་སྤངས་བའི་གང་ཟག་གང་ཞིག །ཁྱོད་རྟོགས་བྱ་མཐའ་
དག་རྟོགས་པའི་གང་ཟག་ཡིན་པའི་ཕྱིར། དང་པོ་མ་གྲུབ་ན། དེར་ཐལ། ཁྱོད་ཉན་ཐོས་ཀྱི་
སྤང་བྱ་མཐའ་དག་སྤངས་པའི་གང་ཟག་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ།
46



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཁྱོད་ཉན་ཐོས་དགྲ་བཅོམ་པ་ཡིན་པའི་ཕྱིར། རྟགས་གཉིས་པའང་དེས་མཚོན། ཡང་དེ་
ཆོས་ཅན། ཁྱོད་སྤངས་རྟོགས་མཐར་ཐུག་པའི་ཚད་མའི་སྐྱེས་བུར་ཐལ། མ་ཁྱབ་ཟེར་
བའམ། ཡང་ན། སྤང་བྱ་མཐའ་དག་སྤངས། རྟོགས་བྱ་མཐའ་དག་རྟོགས་པའི་གང་ཟག་
ཡིན་པའི་ཕྱིར་ལ་མ་ཁྱབ་ན། དེ་ཆོས་ཅན། སྤང་བྱ་མཐའ་དག་སྤངས་པའི་གང་ཟག་ཏུ་
ཐལ་ལོ། །འདོད་ན། ཁྱོད་སྤང་བྱ་མ་ལུས་པར་སྤངས་པའི་གང་ཟག་ཏུ་ཐལ་ལོ། །འདོད་
པའི་ཕྱིར། འདོད་ན་ཁྱོད་ཀྱི་རྒྱུད་ཀྱི་སྤངས་པ་དེ་མ་ལུས་པར་སྤངས་པའི་སྤངས་པར་
ཐལ་ལོ། །འདོད་པའི་ཕྱིར། འདོད་མི་ནུས་ཏེ། ཁྱོད་ཉན་ཐོས་ཡིན་པའི་ཕྱིར། ཡང་དེའི་
རྒྱུད་ཀྱི་སྤངས་པ་དེ་མ་ལུས་པར་སྤངས་པའི་སྤངས་པ་ཡིན་པར་ཐལ་བ་ལ། མ་ཁྱབ་ན།
ཉན་ཐོས་གྱི་མི་སློབ་ལམ་དེ། རྟོགས་བྱ་མཐའ་དག་རྟོགས་པའི་ཐེག་པར་ཐལ། མ་ཁྱབ་པ་
དེའི་ཕྱིར། འདོད་ན། དེ་རྟོགས་དགོས་མཐའ་དག་རྟོགས་པའི་ཐེག་པར་ཐལ། འདོད་པའི་
ཕྱིར། འདོད་ན་དེ་ཆོས་ཅན། ཁྱོད་ཤེས་བྱ་ཇི་སྙེད་པ་རྟོགས་པའི་ཐེག་པར་ཐལ། འདོད་
པའི་ཕྱིར། འདོད་ན་ཉན་ཐོས་དགྲ་བཅོམ་པ་དེ། ཤེས་བྱ་ཇི་སྙེད་པ་རྟོགས་པའི་གང་ཟག་ཏུ་
ཐལ། འདོད་པའི་ཕྱིར། འདོད་ན། ལམ་བཤད་མི་གསལ་ཉིད་ལུས་ཡིན་ཞེས་པའི་གཞུང་
དོན་གྲུབ་པའི་ཕྱིར། འོ་ན་འདིར་སྐུ་གསུམ་ཁས་མི་ལེན་ནམ་སྙམ་ན། དེ་ལེན་རིགས་ཏེ།
རྟོག་པའི་དྲ་བ་རྣམས་བསལ་ཞིང་ཞེས་པའི་གཞུང་དེས་དེ་གསུམ་བསྟན་པ་གང་ཞིག །དེ་
མདོ་སྡེ་པས་འཐད་ལྡན་དུ་ཁས་ལེན་རིགས་པའི་ཕྱིར། མ་གྲུབ་ན་དེར་ཐལ། དེ་མདོ་
སེམས་ཐུན་མོང་དུ་ཁས་ལེན་པའི་མཆོད་བརྗོད་ཀྱི་གཞུང་ཡིན་པའི་ཕྱིར་ཏེ། དེ་རྣམ་འགྲེལ་
གྱི་མཆོད་བརྗོད་ཀྱི་གཞུང་གང་ཞིག །རྣམ་འགྲེལ་དེ་མདོ་སེམས་ཐུན་མོང་དུ་ཁས་ལེན་
པའི་གཞུང་ཡིན་པའི་ཕྱིར་རོ། །ཡང་ཁས་ལེན་རིགས་འགྲེའོ། །སྤངས་པ་བདེ་གཤེགས་ངོ་
བོ་ཉིད་སྐུ་ཡིན་པའི་ཕྱིར་ཏེ། དེ་ཆོས་སྐུ་གང་ཞིག །རྟོགས་པ་ཆོས་སྐུ་མ་ཡིན་པའི་ཕྱིར།
དང་པོ་གྲུབ་སྟེ། སངས་རྒྱས་ཀྱི་སྐུ་གང་ཞིག །གཟུགས་སྐུ་མ་ཡིན་པའི་ཕྱིར། དང་པོ་གྲུབ་སྟེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སངས་རྒྱས་ཡིན་པའི་ཕྱིར། མ་གྲུབ་ན། དེར་ཐལ། བདག་མེད་ཡིན་པའི་ཕྱིར། རྟགས་
གཉིས་པ་མིན་པར་ཐལ། འདུས་མ་བྱས་ཡིན་པའི་ཕྱིར། སྟོན་པ་ཐུབ་པའི་དབང་པོ་ཆོས་
ཅན། ཁྱོད་ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་
འཚལ་ནས། །ཞེས་པའི་ཚིག་ཟུར་གྱི་སྟོན་པ་ཞེས་པའི་སྐབས་ནས་དངོས་སུ་བསྟན་པའི་
སྟོན་པ་ཡིན་པར་ཐལ་ལོ། །ཁྱོད། དེ་དོན་ཕྱིར་ན་ཐབས་སྒོམས་པ། དེ་ཉིད་སྟོན་པ་ཡིན་
པར་འདོད་ཞེས་པའི་སྐབས་ནས་དངོས་སུ་བསྟན་པའི་སྟོན་པ་ཡིན་པའི་ཕྱིར། མ་གྲུབ་ན་
དེར་ཐལ། དེའི་སྐབས་ནས་དངོས་སུ་བསྟན་པའི་སྟོན་པ་གཅིག་ཡོད། ཉན་ཐོས་འཕགས་
པ་དེ་ཡང་དེ་མིན་རང་རྒྱལ་འཕགས་པ་དེ་ཡང་དེ་མ་ཡིན། བྱང་སེམས་འཕགས་པ་དེ་ཡང་
དེ་མ་ཡིན། དེ་ལས་གཞན་པ་མེད་པའི་ཕྱིར། རང་རེ་རྟགས་ཕྱི་མ་མ་གྲུབ་ཟེར་བ་ལས་འོས་
མེད། གང་ཡིན་ནའང་། བྱང་སེམས་ཀྱི་རྒྱུད་ཀྱི་སྦྱོར་བ་ཕུན་ཚོགས་སྟོན་པའི་མིང་ཅན་གྱི་
བདག་མེད་རྟོགས་པའི་ཤེས་རབ་ཁྱད་པར་ཅན་དེ་ཡིན་ནོ། །རྟགས་གསུམ་པ་མ་གྲུབ་ནི།
དེར་ཐལ། དེ་རྣམས་ཤེས་པ་མ་ཡིན་པའི་ཕྱིར་རོ། །རྩ་བར་འདོད་ན། ཁྱོད་སྦྱོར་བ་ཕུན་
ཚོགས་སྟོན་པར་ཐལ་ལོ། །གཞན་ཡང་། སྟོན་པ་ཐུབ་པའི་དབང་པོ་ཆོས་ཅན། ཁྱོད་ཚད་
མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ནས། །
ཞེས་པའི་སྐབས་ནས་དངོས་སུ་བསྟན་པ་མ་ཡིན་པར་ཐལ། ཁྱོད་གཞུང་དེའི་ཚིག་ཟུར་གྱི་
བདེ་གཤེགས་ཞེས་པའི་སྐབས་ནས་དངོས་སུ་བསྟན་པའི་བདེ་གཤེགས་ཀྱང་མིན། ཁྱོད་
དེའི་ཚིག་ཟུར་གྱི་ཕན་བཞེད་པ་ཞེས་པའི་སྐབས་ནས་དངོས་སུ་བསྟན་པ་ཡང་མིན། དེའི་
ཚིག་ཟུར་གྱི་སྟོན་པ་ཞེས་པའི་སྐབས་ནས་དངོས་སུ་སྟོན་པ་ཡང་མ་ཡིན། སྐྱོབ་པ་ཞེས་པའི་
སྐབས་ནས་དངོས་སུ་བསྟན་པའི་སྐྱོབ་པ་ཡང་མིན་པའི་ཕྱིར། དང་པོ་མ་གྲུབ་ན། དེ་ཆོས་
ཅན། ཁྱོད་སྤངས་རྟོགས་གང་རུང་དུ་ཐལ་ལོ། །གཉིས་པ་མ་གྲུབ་ན། ཁྱད་བྱང་སེམས་ཀྱི་
སྙིང་རྗེ་མཚུངས་ལྡན་དང་བཅས་པར་ཐལ་ལོ། །གསུམ་པ་མ་གྲུབ་ན། ཁྱོད་བདག་མེད་



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
རྟོགས་པའི་ཤེས་རབ་མཚུངས་ལྡན་དང་བཅས་པར་ཐལ་ལོ། །རྟགས་བཞི་པ་མ་གྲུབ་ན།
སྟོན་པ་ཐུབ་པའི་དབང་པོ་ཆོས་ཅན། ཁྱོད་གཞན་དོན་གྱི་སྐུ་ཡིན་པར་ཐལ། མ་གྲུབ་པ་
དེའི་ཕྱིར། འདོད་ན། ཁྱོད་ལོངས་སྤྱོད་རྫོགས་སྐུར་ཐལ། ཁྱོད་གཞན་དོན་གྱི་སྐུ་གང་ཞིག །
དེ་ཡིན་ན་ལོངས་སྐུ་ཡིན་དགོས་པའི་ཕྱིར་ཟེར་ན། རྟགས་མ་གྲུབ་བོ། རྩ་བར་འདོད་ན། དེ་
ཆོས་ཅན། ཁྱོད་གཞུང་དེའི་སྐབས་ནས་དངོས་སུ་བསྟན་པར་ཐལ། ཁྱོད་ཚད་མའི་སྐྱེས་བུ་
མཐར་ཐུག་ཡིན་པའི་ཕྱིར་རོ། །གཞན་ཡང་། བདེ་བར་གཤེགས་པ་ཡིན་ན། སྟོན་པ་བདེ་
གཤེགས་སྐྱོབ་ལ་ཕྱག་འཚལ་ནས་ཞེས་པའི་ཚིག་ཟུར་གྱི་བདེར་གཤེགས་ཞེས་པའི་སྐབས་
ནས་དངོས་སུ་བསྟན་པའི་བདེ་གཤེགས་ཡིན་དགོས་པར་ཐལ། དེའི་ཚིག་ཟུར་གྱི་སྐྱོབ་ལ་
ཞེས་པའི་སྐབས་ནས་དངོས་བསྟན་གྱི་སྐྱོབ་པ་ཡིན་པའི་ཕྱིར་རོ་ཟེར་ན་མ་ཁྱབ་བོ། འདོད་ན།
སངས་རྒྱས་འཕགས་པ་ཆོས་ཅན། དེར་ཐལ་དེའི་ཕྱིར། མ་གྲུབ་ན་དེར་ཐལ། ཆོས་ཅན་
ཡིན་པའི་ཕྱིར། འདོད་ན། ཁྱོད་ཆོས་སྐུར་ཐལ་ལོ། །འདོད་པའི་ཕྱིར། འདོད་ན་ཁྱོད་རང་
དོན་གྱི་སྐུར་ཐལ་ལོ། །འདོད་པའི་ཕྱིར། འདོད་ན། ཁྱོད་རྣམ་མཁྱེན་དང་འགོག་བདེན་
གང་རུང་ཡིན་པར་ཐལ་ལོ། །འདོད་པའི་ཕྱིར། འདོད་ན། ཁྱོད་འགོག་བདེན་དུ་ཐལ་ལོ། །
འདོད་པ་གང་ཞིག་རྣམ་མཁྱེན་མ་ཡིན་པའི་ཕྱིར། དང་པོ་དངོས། འདོད་ན་རྟག་པ་ཡིན་
པར་ཐལ་ལོ། །རྟགས་གཉིས་པ་མ་གྲུབ་ན་མ་ཡིན་པར་ཐལ། གང་ཟག་ཡིན་པའི་ཕྱིར།།
གཞན་ཡང་། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ། ཕྱིར་མི་ལྡོག་པར་
རྟོགས་པའི་རྟོགས་པར་ཐལ་ལོ། །དེ་ལ་གནས་པའི་ཉན་ཐོས་དེ་འཁོར་བར་ཕྱིར་མི་ལྡོག་
པའི་གང་ཟག་ཡིན་པ་གང་ཞིག །དེ་ཁོ་རང་གྱི་སྤངས་རྟོགས་ལས་མ་ཉམས་པའི་གང་ཟག་
ཡིན་པའི་ཕྱིར་ན་མ་ཁྱབ། འདོད་ན། སྟོན་ཤཱཀ་དེ་ཕྱིར་མི་ཟློག་པར་རྟོགས་པའི་ཆ་ནས་
ཐེག་དམན་སློབ་པ་ལས་ཁྱད་པར་དུ་འཕགས་པ་མིན་པར་ཐལ་ལོ། །རྟོགས་པ་དེ་དང་ལྡན་
པའི་ཐེག་དམན་སློབ་པ་ཡོད་པའི་ཕྱིར། གཞན་ཡང་། ཉན་ཐོས་དགྲ་བཅོམ་པའི་རྒྱུད་ཀྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འགོག་བདེན་ཆོས་ཅན། ཁྱོད་བདག་ལྟའི་ས་བོན་སྤངས་པའི་ཕྱིར། སླར་མི་གཤེགས་པ་
ཉིད་ཡིན་ནོ། །ཞེས་པའི་སྐབས་ནས་དངོས་སུ་བསྟན་པའི་སྤངས་པར་ཐལ་ལོ། །ཁྱོད་ཕྱིར་
མི་ལྡོག་པར་སྤངས་པའི་སྤངས་པ་ཡིན་པའི་ཕྱིར་ན། མ་ཁྱབ་བོ། འདོད་ན། ཁྱོད་སྤངས་པ་
བདེ་གཤེགས་སུ་ཐལ་ལོ། །ཡང་ན། མཐོང་ལམ་ཆོས་ཅན། ཁྱོད་ལེགས་པར་རྟོགས་པའི་
རྟོགས་པ་ཡིན་པར་ཐལ། ཁྱོད་འཕགས་ལམ་ཡིན་པའི་ཕྱིར། འདོད་ན། ཁྱོད་སྡུག་བསྔལ་
རྟེན་མིན་ཕྱིར་ལེགས་ཡིན་ཞེས་པའི་སྐབས་ནས་དངོས་སུ་བསྟན་པའི་སྤངས་པ་ཡིན་པར་
ཐལ་ལོ་ཟེར་ན། མ་ཁྱབ་བོ། འདོད་ན། ཁྱོད་རྟོགས་པ་བདེ་གཤེགས་སུ་ཐལ་ལོ། །གཞན་
ཡང་། ལེགས་པར་སྤངས་པའི་སྤངས་པ་ཡིན་ན། སྡུག་བསྔལ་རྟེན་མིན་ཕྱིར། །ལེགས་
ཡིན་ཞེས་པའི་སྐབས་ནས་དངོས་སུ་བསྟན་པའི་སྤངས་པ་ཡིན་དགོས་པར་ཐལ་ལོ། །ཕྱིར་
མི་ཟློག་པར་སྤངས་པའི་སྤངས་པ་ཡིན་ན། བདག་ལྟའི་ས་བོན་སྤངས་པའི་ཕྱིར། སླར་མི་
གཤེགས་པ་ཉིད་ཡིན་ནོ་ཞེས་པའི་དངོས་བསྟན་གྱི་སྤངས་པ་ཡིན་དགོས་པའི་ཕྱིར་ཏེ། མ་
ལུས་པར་སྤངས་པའི་སྤངས་པ་ཡིན་ན། སྒོམ་ཕྱིར་མ་ལུས་སྤངས་པ་ཉིད་ཅེས་དངོས་
བསྟན་གྱི་སྤངས་པ་ཡིན་པའི་ཕྱིར་ན་མ་ཁྱབ་བོ། །རྟགས་འབུད། རྩ་བར་འདོད་ན།
འཕགས་པ་འོག་མ་གསུམ་གྱི་འགོག་བདེན་ཆོས་ཅན་གྱིས་གཤོག །རྟགས་མ་གྲུབ་ན་དེར་
ཐལ། འགོག་བདེན་ཡིན་པའི་ཕྱིར་རོ། །འདོད་ན། སྤངས་པ་བདེ་གཤེགས་སུ་ཐལ་ལོ། །
རྩ་བར་མ་ཁྱབ་ན། ཉན་རང་དགྲ་བཅོམ་པའི་འགོག་བདེན་ཆོས་ཅན་གྱིས་གཤོག །མ་
གྲུབ་ན་དེར་ཐལ། དགྲ་བཅོམ་པའི་རྒྱུད་ཀྱི་འགོག་བདེན་ཡིན་པའི་ཕྱིར་རོ། །འདོད་ན་
སྤངས་པ་བདེ་གཤེགས་སུ་ཐལ་ལོ། །
གསུམ་པ་སྐབས་སུ་བབ་པ་འདྲ་ཡུལ་ཚད་མའི་རྣམ་གཞག་ལ། ཚད་མའི་མཚན་
ཉིད་གཞུང་ལས་བསྟན་ཚུལ་དང་། དེ་ལ་དོགས་པ་དཔྱད་པ་གཉིས། དང་པོ་ལ། མཁས་པ་
སྔ་རབས་པའི་བཤད་སྲོལ་དང་། རང་ལུགས་འཐད་ཕྱོགས་ངོས་བཟུང་བ་གཉིས་ཡོད།
50



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
དང་པོ་ལ། ཁ་ཅིག །ཚད་མ་བསླུ་མེད་ཅན་ཤེས་པ་ཞེས་པ་དེས། མི་བསླུ་བའི་རིག་པ་ཚད་
མའི་ངོ་བོ་ཡོངས་རྫོ་གས་སུ་དངོས་སུ་བསྟན་ཟེར་བ་དང་། མ་ཤེས་དོན་གྱི་གསལ་བྱེད་ཀྱང་
ཞེས་པ་དེས། མ་ཤེས་དོན་གསལ་གྱི་རིག་པ་ཚད་མའི་མཚན་ཉིད་ཡོངས་རྫོགས་སུ་དངོས་
སུ་བསྟན་ཟེར་བ་ལ་སོགས་པ་མང་པོ་ཞིག་འདུག །དེ་ལྟར་མི་འཐད་དེ། དང་པོ་དེ་ལྟར་
འཐད་ན་བཅད་ཤེས་ཆོས་ཅན། ཚད་མ་ཡིན་པར་ཐལ། མི་བསླུ་བའི་རིག་པ་ཡིན་པའི་ཕྱིར།
ཁྱབ་པ་མཚན་ཉིད་ཀྱི་སྟེང་དུ་ཁས། མ་གྲུབ་ན་དེར་ཐལ། ཁྱོད་རང་ཡུལ་རྟོགས་པའི་རིག་
པ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། རང་ཡུལ་རྟོགས་པའི་རིགས་པ་ཡིན་པའི་
ཕྱིར་ན། མ་ཁྱབ་ན། རང་ཡུལ་ངེས་ཟིན་པའི་རིག་པ་ཡིན་ན། རང་ཡུལ་ངེས་པའི་རིག་པ་
ཡིན་དགོས་པར་ཐལ། མ་ཁྱབ་བྱས་པ་ལ་འགྲེལ་ཅུང་ཟད་ཙམ་ཞིག་འདུག་པའི་ཕྱིར།
འདོད་ན་བཅད་ཤེས་ཆོས་ཅན་གྱིས་བཤག་གོ །རང་ལུགས་ལ་གསར་དུ་མི་བསླུ་བའི་རིག་
པ་དེ་དེའི་མཚན་ཉིད། མ་ཤེས་དོན་གསལ་གྱི་ངོ་བོ་དེ་ཡང་དེའི་མཚན་ཉིད་ཡིན་ཏེ། ཚད་མ་
བསླུ་མེད་ཅན་ཤེས་པ་ཞེས་པ་དེས་ཚད་མའི་ངོ་བོ་དངོས་སུ་བསྟན་ཡང་། དེའི་ངོ་བོ་ཡོངས་
རྫོགས་མ་བསྟན། མ་ཤེས་དོན་གྱི་གསལ་བྱེད་ཀྱང་ཞེས་པ་དེས་ཚད་མའི་མཚན་ཉིད་
དངོས་སུ་བསྟན་ཡང་། དེའི་ངོ་བོ་ཡོངས་རྫོགས་མ་བསྟན། དེས་ན་གཞུང་དེ་གཉིས་
བསྡོམས་ནས་ཚད་མའི་མཚན་ཉིད་ཡོངས་སུ་རྫོགས་བསྟན་པ་ཡིན་ནོ་བྱས་པ་ལ། ཁོ་ན་རེ།
ཚད་མ་བསླུ་མེད་ཅན་ཤེས་པ་ཞེས་པའི་གཞུང་དེས་ཚད་མའི་མཚན་ཉིད་ཡོངས་རྫོགས་
བསྟན་པར་ཐལ། དེས་ཚད་མའི་མཚན་ཉིད་ཡོངས་རྫོགས་སུ་གྱུར་པའི་གསར་དུ་མི་བསླུ་
བའི་རིག་པ་དངོས་སུ་བསྟན་པའི་ཕྱིར་ཟེར་ན་མ་ཁྱབ་བོ། །མ་གྲུབ་ན་དེར་ཐལ། དེ་འདྲའི་
གསར་དུ་མི་བསླུ་བའི་རིག་པ་དེ་གཞུང་དེས་དངོས་སུ་བསྟན་པའི་ཕྱིར་ཏེ། དེའི་སྐབས་
ནས་དངོས་སུ་བསྟན་པའི་ཚད་མ་ཡིན་པའི་ཕྱིར་ཏེ། ཚད་མ་ཡིན་པའི་ཕྱིར་ཟེར་ན། འོ་ན་
གཞུང་དེས་རྗེས་དཔག་གི་མཚན་ཉིད་དངོས་སུ་བསྟན་པར་ཐལ། དེས་རྗེས་དཔག་གི་
51 །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚན་ཉིད་དུ་གྱུར་པའི་གསར་དུ་མི་བསླུ་བའི་ཞེན་རིག་དངོས་སུ་བསྟན་པའི་ཕྱིར་ཟེར་ན་
མ་ཁྱབ་བོ། །འདོད་ན། དེ་མིན་པར་ཐལ། དེས་མངོན་སུམ་གྱི་མཚན་ཉིད་ཡོངས་རྫོགས་
བསྟན་པའི་ཕྱིར། མ་གྲུབ་ན། དེར་ཐལ། དེས་མངོན་སུམ་གྱི་མཚན་ཉིད་ཡོངས་རྫོགས་སུ་
གྱུར་པའི་རྟོག་པ་དང་བྲལ་ཞིང་མ་འཁྲུལ་བའི་རིག་པ་དངོས་སུ་བསྟན་པའི་ཕྱིར་ཟེར་ན།
རྟགས་སྔ་མ་བཞིན་ཤེས་སོ། ། །
གཞན་ཡང་། ཁོ་ན་རེ། ཚད་མ་བསླུ་མེད་ཅན་ཤེས་པ་ཞེས་པའི་གཞུང་དེས་ཚད་མའི་
ངོ་བོ་ཡོངས་རྫོགས་དངོས་སུ་བསྟན་པར་ཐལ། དེས་གསར་དུ་མི་བསླུ་བའི་རིག་པ་ཚད་
མའི་མཚན་ཉིད་ཡོངས་རྫོགས་སུ་བསྟན་པའི་ཕྱིར། མ་གྲུབ་ན། དེར་ཐལ། གཞུང་དེས་
ཚད་མའི་མཚན་ཉིད་དངོས་སུ་བསྟན་པའི་གང་ཞིག །ཚད་མའི་ངོ་བོ་ཡིན་ན་ཚད་མའི་
མཚན་ཉིད་ཡོངས་རྫོགས་ཡིན་དགོས་པའི་ཕྱིར་ན། མ་ཁྱབ་བོ། རྟགས་ཕྱི་མ་མ་གྲུབ་ན་
འབུད་དོ། །དང་པོ་མ་གྲུབ་ན་དེར་ཐལ། གཞུང་དེས་ཚད་མའི་ངོ་བོ་བསྟན་པ་ལ་མ་ཁྱབ།
ཁྱབ་ཆེས། མི་སྲིད་གསུམ་གྱི་སྐྱོན་སྤོང་བྱེད་ཀྱི་གཞུང་ཚིག་རྣམ་དག་ཡོད་པའི་ཕྱིར་རོ། །མ་
གྲུབ་ན་དེར་ཐལ། གོང་གི་བཤད་པའི་དོན་ལས་ཤེས་སོ། །གོང་དུ་མ་ཁྱབ་བྱས་པ་ལ། ཁོ་
ན་རེ། གཞུང་དེས་ཚད་མའི་མཚན་ཉིད་ཡོངས་རྫོགས་དངོས་སུ་བསྟན་པར་ཐལ། གཞུང་
དེས་གསར་དུ་མི་བསླུ་བའི་རིག་པ་ཚད་མའི་མཚན་ཉིད་དུ་བསྟན་པ་གང་ཞིག །དེས་
གསར་དུ་མི་བསླུ་བའི་རིག་པ་ཚད་མའི་མཚན་ཉིད་ཀྱི་ཟུར་དུ་དངོས་སུ་མ་བསྟན་པའི་ཕྱིར་
ན་མ་ཁྱབ་བོ། དང་པོ་སྔར་ལས་ཤེས་སོ། །ཕྱི་མ་མ་གྲུབ་ན། གསར་དུ་མི་བསླུ་བའི་རིག་པ་
དེས་ཚད་མའི་མཚན་ཉིད་ཀྱི་ཟུར་ཏུ་ཐལ། མ་གྲུབ་པ་དེའི་ཕྱིར། འདོད་ན་མིན་པར་
ཐལ་ལོ། །དེ་ཚད་མའི་ངོ་བོ་ཡོངས་རྫོགས་ཡིན་པའི་ཕྱིར། མ་གྲུབ་ན་དེར་ཐལ། དེ་ཚད་
མའི་མཚན་ཉིད་ཡིན་པའི་ཕྱིར། གཞན་ཡང་གཞུང་དེས་ཚད་མའི་ངོ་བོ་ཡོངས་རྫོགས་
དངོས་སུ་བསྟན་པར་ཐལ་ལོ། །དེས་ཚད་མའི་མཚན་ཉིད་ཡོངས་རྫོགས་སུ་བསྟན་པ་ལ།
5



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
མ་ཁྱབ་ཁྱབ་ཆེས་མི་སྲིད་གསུམ་གྱི་སྐྱོན་སྤོང་བ་ཡིན་པའི་ཕྱིར་ཏེ། དེས་དེའི་མཚན་ཉིད་
ཡོངས་རྫོགས་དངོས་སུ་བསྟན་པ་ལ། མ་ཁྱབ་ཁྱབ་ཆེས་མི་སྲིད་གསུམ་གྱི་སྐྱོན་སྤོང་བྱེད་
ཀྱི་གཞུང་ཚིག་ཡོད་པའི་ཕྱིར་ཏེ། སྒྲ་ལས་བྱུང་བ་ཡང་ཞེས་པའི་གཞུང་དེ། དེས་ཚད་མའི་
མཚན་ཉིད་ཡོངས་རྫོགས་དངོས་སུ་བསྟན་པ་ལ་མ་ཁྱབ་པའི་སྐྱོན་སྤོང་བྱེད་ཀྱི་གཞུང་ཡིན།
བཟུང་བ་འཛིན་ཕྱིར་ཀུན་རྫོབ་ནི། །མི་འདོད་ཞེས་པའི་གཞུང་དེ། དེས་ཚད་མའི་མཚན་
ཉིད་དངོས་སུ་བསྟན་པ་ལ་ཁྱབ་ཆེས་པའི་སྐྱོན་སྤོང་བྱེད་ཀྱི་གཞུང་ཡིན་པ་སོགས་ཀྱི་
ཕྱིར་རོ། །དང་པོ་མ་གྲུབ་ན། སྒྲ་ལས་བྱུང་བ་ཡང་ཞེས་སོགས་ཀྱི་གཞུང་དེ། དེས་ཚད་མའི་
མཚན་ཉིད་ཡོངས་རྫོགས་དངོས་སུ་བསྟན་པ་ལ་མ་ཁྱབ་པའི་སྐྱོན་སྤོང་བྱེད་ཀྱི་གཞུང་དུ་
ཐལ། དེ་དེའི་མཚན་ཉིད་དུ་བསྟན་པ་ལ་མ་ཁྱབ་པའི་སྐྱོན་སྤོང་བྱེད་ཀྱི་གཞུང་ཚིག་རྣམ་
དག་ཡིན་པ་གང་ཞིག །དེ་དེས་མཚན་ཉིད་ཀྱི་ཟུར་དངོས་སུ་བསྟན་པ་ལ་མ་ཁྱབ་པའི་སྐྱོན་
སྤོང་བྱེད་ཀྱི་གཞུང་ཚིག་རྣམ་དག་མ་ཡིན་པའི་ཕྱིར་ན་མ་ཁྱབ། དང་པོ་དེར་ཐལ། དེ་
གསར་དུ་མི་བསླུ་བའི་རིག་པ་ཚད་མའི་མཚན་ཉིད་དུ་དངོས་སུ་བསྟན་པ་ལ་མ་ཁྱབ་པའི་
སྐྱོན་སྤོང་བྱེད་ཀྱི་གཞུང་ཚིག་རྣམ་དག་ཡིན་པའི་ཕྱིར། མ་གྲུབ་ན་དེར་ཐལ། གསར་དུ་མི་
བསླུ་བའི་རིག་པ་ཚད་མའི་མཚན་ཉིད་དུ་བཞག་པ་ལ་མ་ཁྱབ་པའི་སྐྱོན་སྤོང་བྱེད་ཀྱི་རྣམ་
འགྲེལ་གྱི་རང་གཞུང་རྣམ་དག་གཅིག་ཡོད་པའི་ཕྱིར། རྟགས་གཉིས་པ་མ་གྲུབ་ན། སྒྲ་
ལས་བྱུང་བ་ཡང་ཞེས་པའི་གཞུང་དེ། ཚད་མ་བསླུ་མེད་ཅན་ཤེས་པ་ཞེས་པའི་གཞུང་དེས་
མི་བསླུ་བའི་རིག་པ་ཚད་མའི་མཚན་ཉིད་ཀྱི་ཟུར་དུ་དངོས་སུ་བསྟན་པ་ལ་མ་ཁྱབ་པའི་སྐྱོན་
སྤོང་བྱེད་ཀྱི་གཞུང་ཚིག་རྣམ་དག་དུ་ཐལ་ལོ། །མ་གྲུབ་པ་གང་ཞིག །དེ་དེས་གསར་ཤེས་
ཚད་མའི་མཚན་ཉིད་ཀྱི་ཟུར་དུ་དངོས་སུ་བསྟན་པ་ལ་མ་ཁྱབ་པའི་སྐྱོན་སྤོང་བྱེད་ཀྱི་གཞུང་
ཚིག་རྣམ་དག་མ་ཡིན་པའི་ཕྱིར། དང་པོ་ཁས། གཉིས་པ་མ་གྲུབ་ན་སླའོ། །འདོད་ན། མི་
བསླུ་བའི་རིག་པ་ཚད་མའི་མཚན་ཉིད་ཀྱི་ཟུར་དུ་བསྟན་པ་ལ། མ་ཁྱབ་པའི་སྐྱོན་སྤོང་བྱེད་



4
-t
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཀྱི་གཞུང་ཚིག་རྣམ་དག་ཡོད་པར་ཐལ། འདོད་པའི་ཕྱིར། འདོད་ན། མི་བསླུ་བའི་རིག་པ་
ཚད་མའི་མཚན་ཉིད་ཀྱི་ཟུར་དུ་བཞག་པ་ལ། མ་ཁྱབ་པའི་སྐྱོན་མེད་པར་ཐལ། འདོད་པའི་
ཕྱིར། དེ་དེར་བཞག་པ་ལ་ཁྱབ་ཆེས་པའི་སྐྱོན་ཡང་མེད་པར་ཐལ། དེ་དེར་བཞག་པ་ལ་
ཁྱབ་ཆེས་པའི་སྐྱོན་སྤོང་བྱེད་ཀྱི་གཞུང་ཚིག་རྣམ་དག་ཡོད་པའི་ཕྱིར། མ་གྲུབ་ན་དེར་ཐལ།
བཟུང་བ་འཛིན་ཕྱིར་ཀུན་རྫོབ་ནི། །མི་འདོད་ཞེས་པའི་གཞུང་དེ་དེ་ཡིན་པའི་ཕྱིར། འདོད་
ན་མི་བསླུ་བའི་རིག་པས་ཚད་མ་ལ་ཁྱབ་ཆེས་པའི་སྐྱོན་ཡོད་པར་ཐལ། མི་བསླུ་བའི་རིག་
པ་ཡིན་ན་ཚད་མ་ཡིན་པས་མ་ཁྱབ་པའི་ཕྱིར། མ་གྲུབ་ན་བཅད་ཤེས་ཆོས་ཅན་གྱིས་
བཤགས་ནས་འཁོར་གསུམ་བྱེད། །
གཞན་ཡང་། ཚད་མ་ཆོས་ཅན། ཁྱོད་མཚོན་བྱ་ཐ་དད་པ་གཉིས་སུ་ཐལ། ཁྱོད་ལ་
མཚན་ཉིད་ཐ་དད་པ་གཉིས་ཡོད་པའི་ཕྱིར་ན་མ་ཁྱབ། མ་གྲུབ་ན། དེ་ཆོས་ཅན། ཁྱོད་ལ་
མཚན་ཉིད་ཐ་དད་པ་གཉིས་ཡོད་པར་ཐལ། གསར་དུ་མི་བསླུ་བའི་རིག་པ་དེ་ཡང་ཁྱོད་ཀྱི་
མཚན་ཉིད་ཡིན། མ་ཤེས་དོན་གསལ་གྱི་རིག་པ་དེ་ཡང་ཁྱོད་ཀྱི་མཚན་ཉིད་ཡིན། དེ་
གཉིས་ཐ་དད་ཡིན་པའི་ཕྱིར། དང་པོ་གཉིས་དངོས། ཕྱི་མ་དེར་ཐལ། དེ་གཉིས་ལྡོག་པ་ཐ་
དད་ཡིན་པའི་ཕྱིར། གོང་གི་མ་ཁྱབ་མཚམས་ལ། ཁོ་ན་རེ། རྗེ་བཙུན་ས་པཎ་གྱི་ཞལ་ནས།
མཚན་ཉིད་གཉིས་ཀྱིས་འཇོག་ན་ནི། །མཚོན་བྱ་དེ་ཡང་གཉིས་སུ་འགྱུར་ཞེས་གསུངས་པ་
དེ་མི་འཐད་པར་ཐལ། མ་ཁྱབ་པའི་ཕྱིར་ན་མ་ཁྱབ་བོ། །འོ་ན། དེའི་དོན་གང་ཡིན་ཞེ་ན།
ཚད་མ་ལ་མཚན་ཉིད་དོན་ཐ་དད་པ་གཉིས་ཡོད་ཟེར་ན། གཞུང་དེ་འདྲེན་པ་ཡིན་མོད། དེ་
གཉིས་ལྡོག་པ་ཐ་དད་ཡིན་ཡང་དེ་གཉིས་དོན་གཅིག་མིན་པས་སྐྱོན་མེད་དོ། །གཞན་ཡང་།
ཁོ་ན་རེ། རིགས་གཏེར་ལས་ཀྱང་། མཚན་མཚོན་གྲངས་མཉམ་ངོ་བོ་གཅིག །རྫས་ཡོད་
བཏགས་ཡོད་ཉིད་དུ་འདོད། །ཞེས་བཤད་པ་དེ་མི་འཐད་པར་ཐལ་ལོ། །མཚན་མཚོན་
གཉིས་གྲངས་མི་མཉམ་པའི་ཕྱིར། མ་གྲུབ་ན་དེར་ཐལ། ཚད་མ་ལ་མཚན་ཉིད་ཐ་དད་པ་
54



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
གཉིས་ཡོད་པའི་ཕྱིར་ན་མ་ཁྱབ་བོ། །མ་གྲུབ་ན་གོང་ལས་ཤེས་སོ། །མ་ཁྱབ་མཚམས་ལ།
མཚན་ཉིད་ཡིན་ན་རྫས་ཡོད་ཡིན་པས་ཁྱབ་པ་དང་། མཚོན་བྱ་ཡིན་ན་བཏགས་ཡོད་ཡིན་
པས་ཁྱབ་པ་ཁས་ལེན་རིགས་པར་ཐལ། གཞུང་དེའི་བསྟན་དོན་གྲུབ་པའི་ཕྱིར་ན་མ་
ཁྱབ་བོ། །འདོད་ན། བློ་ཡུལ་བྱ་རུང་ཆོས་ཅན། ཁྱོད་རྫས་ཡོད་དུ་ཐལ། ཁྱོད་མཚན་ཉིད་
ཡིན་པའི་ཕྱིར། རྟགས་སླའོ། །ཡང་བུམ་པ་ཆོས་ཅན། ཁྱོད་བཏགས་ཡོད་དུ་ཐལ། ཁྱོད་
མཚོན་བྱ་ཡིན་པའི་ཕྱིར་རོ། །གཞན་ཡང་། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་ཚད་མ་
ཡིན་པར་ཐལ། ཁྱོད་ཚད་མར་གྱུར་པ་འགྲོ་ལ་ཕན་བཞེད་པ་ལ་སོགས་ཀྱི་གཞུང་ཡོངས་
རྫོགས་དེའི་སྐབས་ནས་དངོས་བསྟན་གྱི་ཚད་མ་ཡིན་པའི་ཕྱིར། མ་གྲུབ་ན་དེར་ཐལ། དེའི་
ཚིག་ཟུར་གྱི་ཚད་མར་གྱུར་པ་ཞེས་པའི་སྐབས་ནས་དངོས་བསྟན་གྱི་ཚད་མ་ཡིན་པའི་
ཕྱིར་ན། རྐང་ལ་མ་ཁྱབ་བོ། །རྟགས་དེར་ཐལ། དེའི་དངོས་བསྟན་གྱི་ཚད་མ་ཡོད། རྣམ་
མཁྱེན་དེ་ཡང་མིན། མངོན་སུམ་དེ་ཡང་མིན། རྗེས་དཔག་དེ་ཡང་མིན། དེ་ལས་གཞན་པ་
མེད་པའི་ཕྱིར། ཕྱི་མ་རྣམས་མ་གྲུབ་ན། དེ་རྣམས་ཚད་མའི་སྐྱེས་བུར་ཐལ་ལོ། །མ་ཁྱབ་
མཚམས་ལ། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་དེའི་དངོས་བསྟན་ཚད་མ་ཡིན་པར་ཐལ།
ཁྱོད་དེའི་དངོས་བསྟན་གྱི་སྐྱེས་བུ་ཡིན་པའི་ཕྱིར་ན་མ་ཁྱབ་བོ། །ཡང་དེ་དེའི་དངོས་བསྟན་
གྱི་ཤེས་པ་ཡིན་པར་ཐལ། དེའི་དངོས་བསྟན་གྱི་ཚད་མ་ཡིན་པའི་ཕྱིར་ཟེར་ན་མ་ཁྱབ་བོ། །
ཡང་ཆོས་དེའི་མཚན་ཉིད་ཀྱི་ཟུར་ཡིན་ན། ཆོས་དེའི་ངོ་བོ་ཡོངས་རྫོགས་མ་ཡིན་དགོས་
པར་ཐལ། ཚད་མ་ལ་དེའི་ཕྱིར། འདོད་ན་མ་འཁྲུལ་བའི་རིག་པ་ཆོས་ཅན། ཁྱོད་མངོན་
སུམ་གྱི་མཚན་ཉིད་ཡོངས་རྫོགས་མིན་པར་ཐལ། ཁྱོད་དེའི་མཚན་ཉིད་ཀྱི་ཟུར་ཡིན་པའི་
ཕྱིར། མ་གྲུབ་ན་དེར་ཐལ། རྟོགས་པ་དང་བྲལ་ཞིང་མ་འཁྲུལ་བའི་རིག་པ་མངོན་སུམ་གྱི་
མཚན་ཉིད་ཡོངས་རྫོགས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་མངོན་སུམ་གྱི་
མཚན་ཉིད་ཡོངས་རྫོགས་སུ་ཐལ། ཁྱོད་མངོན་སུམ་གྱི་མཚན་ཉིད་ཡིན་པའི་ཕྱིར། རྩ་བར་
55



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མ་ཁྱབ་བྱས་པ་ལ། འོ་ན་གསར་རྟོགས་ཀྱི་རིག་པ་ཆོས་ཅན། ཁྱོད་ཚད་མའི་མཚན་ཉིད་
ཡོངས་རྫོགས་མ་ཡིན་པར་ཐལ། ཁྱོད་དེའི་མཚན་ཉིད་ཀྱི་ཟུར་ཡིན་པའི་ཕྱིར། མ་གྲུབ་ན་
དེར་ཐལ། མ་ཤེས་དོན་གྱི་གསལ་བྱེད་ཀྱང་ཞེས་པའི་གཞུང་དེས་དེ་དེའི་མཚན་ཉིད་ཀྱི་
ཟུར་དུ་བསྟན་པའི་ཕྱིར། མ་གྲུབ་ན་དེར་ཐལ། དེས་ཚད་མའི་མཚན་ཉིད་ཀྱི་ཟུར་བསྟན་པ་
གང་ཞིག །དེས་མ་ཤེས་དོན་གསལ་གྱི་རིག་པ་དེ་ཡང་དེར་མ་བསྟན། གསར་ཤེས་དེ་ཡང་
དེར་མ་བསྟན་པའི་ཕྱིར། མ་གྲུབ་ན། དེ་དེའི་མཚན་ཉིད་ཀྱི་ཟུར་དུ་ཐལ་ལོ། །མ་གྲུབ་པ་
དེའི་ཕྱིར། འདོད་ན་འཁོར་གསུམ་བྱེད། ཕྱི་མ་མ་གྲུབ་བྱས་པ་ལ། འོ་ན་གསར་ཤེས་དེའི་
མཚན་ཉིད་ཡོངས་རྫོགས་སུ་ཐལ་ལོ། །འདོད་ན། སྔོ་འཛིན་དབང་མངོན་གྱི་དྲངས་ནས་
སྐྱེས་པའི་སྔོན་པོ་དྲན་པའི་དྲན་ཤེས་ཆོས་ཅན་གྱིས་གཤོག །གཞན་ཡང་། མ་ཤེས་དོན་གྱི་
གསལ་བྱེད་ཀྱང་ཞེས་པ་དེས་ཚད་མའི་ངོ་བོ་ཡོངས་རྫོགས་དངོས་སུ་བསྟན་པར་ཐལ་ལོ། །
འདོད་ན། གཞུང་དེས་དེའི་མཚན་ཉིད་ཀྱི་ཟུར་གྱི་མི་བསླུ་བའི་རིག་པ་དེ་དངོས་སུ་བསྟན།
དེའི་ཟུར་གྱི་གསར་ཤེས་དེ་ཡང་དངོས་སུ་བསྟན་པའི་ཕྱིར་ཟེར་ན་མ་ཁྱབ་བོ། །དང་པོ་མ་
གྲུབ་ན་དེ་དེས་དངོས་སུ་བསྟན་པར་ཐལ། མི་བསླུ་བའི་རིག་པ་དེ་དེའི་སྐབས་ནས་དངོས་
སུ་བསྟན་པའི་ཤེས་པ་ཡིན་པའི་ཕྱིར། རྟགས་སླའོ། །
གཉིས་པ་མ་གྲུབ་ནའང་དེས་ཤེས་སོ། །གཞན་ཡང་གསར་དུ་མི་བསླུ་བའི་རིག་པ་
ཡིན་ན། ཚད་མ་ཡིན་དགོས་པར་ཐལ། ཚད་མ་བསླུ་མེད་ཅན་ཤེས་པ་ཞེས་པ་དེས་དེ་དེའི་
མཚན་ཉིད་དུ་དངོས་སུ་བསྟན་པའི་ཕྱིར། འདོད་ན། གསར་རྟོགས་ཀྱི་རིག་པ་ཡིན་ན་ཚད་
མ་ཡིན་དགོས་པར་ཐལ། འདོད་པའི་ཕྱིར། འདོད་ན། སྔོ་འཛིན་དབང་མངོན་གྱིས་དྲངས་
ནས་སྐྱེས་པའི་སྔོན་པོ་དྲན་པའི་དྲན་ཤེས་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་
ཐལ། ཁྱོད་སྔོན་པོའི་དོན་སྤྱི་ལ་གསར་ཤེས་ཀྱི་རིག་པ་ཡིན་པའི་ཕྱིར། མ་གྲུབ་ན་དེར་ཐལ།
ཁྱོད་སྔོན་པོའི་དོན་སྤྱི་ལ་གསར་ཤེས་ཡིན་པ་གང་ཞིག །ཁྱོད་སྔོན་པོའི་དོན་སྤྱི་རྟོགས་པའི་



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ། །
རིག་པ་ཡིན་པའི་ཕྱིར། ཕྱི་མ་སླ། དང་པོ་དེར་ཐལ། སྔོན་པོ་ཡོད་པ་གང་ཞིག །རང་གི་ངོ་
བོ་རྟོགས་འོག་ཏུ། །སྤྱིའི་རྣམ་པར་ཤེས་པ་ཐོབ་ཞེས་པའི་གཞུང་དོན་གྲུབ་པའི་ཕྱིར་རོ། །
དེའི་གོང་ལ་མ་ཁྱབ་བྱས་པ་ལ། དེ་ཆོས་ཅན་ཁྱོད་སྔོན་པོའི་དོན་སྤྱི་གསར་དུ་ཤེས་པའི་
གསར་ཤེས་ཡིན་པར་ཐལ། ཁྱོད་སྔོན་པོའི་དོན་སྤྱི་ལ་གསར་ཤེས་ཡིན་པའི་ཕྱིར། རང་རེ་
འདི་ལ་མ་ཁྱབ་ཟེར་དགོས། རྟགས་དངོས། འདོད་ན། དེ་ཆོས་ཅན། ཁྱོད་དེ་མིན་པར་
ཐལ། ཁྱོད་དེ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། མ་གྲུབ་ན་དེར་ཐལ། ཁྱོད་དེ་
ལ་བཅད་ཤེས་ཡིན་པའི་ཕྱིར། ཡང་མ་ཁྱབ་མཚམས་ལ། དེ་ཆོས་ཅན། ཁྱོད་སྔོན་པོའི་དོན་
སྤྱི་ལ་གསར་རྟོགས་ཀྱི་རིག་པ་ཡིན་པར་ཐལ། ཁྱོད་དེ་ལ་གསར་ཤེས་ཡིན་པའི་ཕྱིར།
འདོད་ན་མིན་པར་ཐལ། ཁྱོད་དེ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར་ནའང་མ་
ཁྱབ་བོ། མ་གྲུབ་ན་དེར་ཐལ། ཁྱོད་དེ་ལ་བཅད་ཤེས་ཡིན་པའི་ཕྱིར་རོ། །གཞན་ཡང་དེ་
ཆོས་ཅན། ཁྱོད་གསར་ཤེས་སུ་སོང་བའི་ཡུལ་ཡོད་པར་ཐལ། ཁྱོད་གསར་ཤེས་ཡིན་པའི་
ཕྱིར། རྟགས་དངོས། འདོད་ན། དེ་ཆོས་ཅན། ཁྱོད་རང་ཡུལ་ལ་གསར་དུ་ཤེས་པ་ཡིན་པར་
ཐལ། འདོད་པའི་ཕྱིར་ན་མ་ཁྱབ་བོ། །འདོད་ན། ཁྱོད་རང་ཡུལ་ལ་གསར་ཤེས་མ་ཡིན་
པར་ཐལ། ཁྱོད་རང་ཡུལ་ལ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། ཡང་། སྔོ་
འཛིན་དབང་མངོན་གྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་དེ། སྔོན་པོའི་
དོན་སྤྱི་ལ་བཅད་ཤེས་མིན་ཟེར་ན། དེ་ཆོས་ཅན། ཁྱོད་དེ་ལ་བཅད་ཤེས་ཡིན་པར་ཐལ།
ཁྱོད་དེ་ལ་ངེས་ཤེས་གང་ཞིག །ཁྱོད་དེ་ལ་རྗེས་དཔག་མ་ཡིན་པའི་ཕྱིར། དང་པོ་སླ། ཕྱི་མ་
མ་གྲུབ་ན། དེ་ཆོས་ཅན། ཁྱོད་དེ་ལ་རྗེས་དཔག་ཚད་མ་ཡིན་པར་ཐལ། འདོད་ན་དེ་ཆོས་
ཅན། ཁྱོད་དེ་ལ་ཚད་མ་ཡིན་པར་ཐལ་ལོ། །གོང་གི་རྟགས་དང་པོ་མ་གྲུབ་ན། དེ་ཆོས་ཅན།
ཁྱོད་དེ་ལ་ངེས་ཤེས་སུ་ཐལ། ཁྱོད་དེ་རྟོགས་པའི་ངེས་ཤེས་ཡིན་པའི་ཕྱིར། མ་གྲུབ་ན་དེར་
ཐལ། ཁྱོད་དེ་རྟོགས་ཟིན་རྟོགས་པའི་ངེས་ཤེས་ཡིན་པའི་ཕྱིར་ཏེ། ཁྱོད་དེ་ལ་དྲན་ཤེས་ཡིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་ཕྱིར། ཡང་། སྔོ་འཛིན་དབང་མངོན་གྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་
ཤེས་སྐྱེས་མ་ཐག་པའི་གང་ཟག་ཆོས་ཅན། ཁྱོད་སྔོན་པོ་ངེས་མ་ཐག་པའི་གང་ཟག་ཏུ་ཐལ།
ཁྱོད་དེ་ངེས་པའི་གང་ཟག་ཡིན། ཁྱོད་དེ་ངེས་ཟིན་ངེས་པའི་གང་ཟག་མིན་པའི་ཕྱིར།
འདོད་ན། བྱས་པའི་རྟགས་ཀྱི་སྔོན་པོ་མི་རྟག་པར་སྒྲུབ་པར་བྱེད་པའི་ཕྱི་རྒོལ་རྣམ་དག་གི་
རྒྱུད་ཀྱི་སྔོ་འཛིན་དབང་མངོན་གྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་སྐྱེ་ཁ་
མའི་གང་ཟག་དེ་ཡང་སྔོན་པོ་ངེས་མ་ཐག་པའི་གང་ཟག་ཏུ་ཐལ་ལོ། །འདོད་ན། དེ་འདྲ་
བའི་ཕྱི་རྒོལ་རྣམ་དག་དེ་སྔོན་པོ་ངེས་ཁ་མའི་གང་ཟག་ཏུ་ཐལ་ལོ། །ཕྱི་མ་མ་གྲུབ་ན། དེ་
འདྲའི་དྲན་ཤེས་དེ་སྔོན་པོའི་དོན་སྤྱི་ལ་གསར་ཤེས་མིན་པར་ཐལ་ལོ། །གཞན་ཡང་ཉོན་
ཅིག །དེ་འདྲའི་གང་ཟག་ཡིན་ན། སྔོན་པོ་ངེས་ཟིན་ངེས་པའི་གང་ཟག་ཡིན་དགོས་པར་
ཐལ། འདོད་ན། སྔོན་པོ་མ་ངེས་པའི་གང་ཟག་གི་རྒྱུད་ཀྱི་སྔོ་འཛིན་དབང་མངོན་གྱིས་
དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་སྐྱེས་མ་ཐག་པའི་གང་ཟག་ཆོས་ཅན་གྱིས་
གཤོག །
གཞན་ཡང་། མི་བསླུ་མཤེས་དོན་གསལ་གཉིས། །རང་མཚན་རྟོགས་པར་དོན་ལ་
མཐུན། །ཞེས་པའི་སྐབས་ནས་དངོས་སུ་བསྟན་པའི་ཤེས་པ་ཡིན་ན། ཚད་མ་ཡིན་དགོས་
པར་ཐལ། ཚད་མ་བསླུ་མེད་ཅན་ཤེས་པ་ཞེས་པའི་སྐབས་ནས་དངོས་སུ་བསྟན་པའི་ཤེས་
པ་ཡིན་ན། ཚད་མ་ཡིན་དགོས་པའི་ཕྱིར། མ་གྲུབ་ན་དེར་ཐལ། དེ་ཡང་ཡིན། ཚད་མ་ཡིན་
པ་ཡང་ཡིན་པའི་གཞི་མཐུན་པ་མེད་པའི་ཕྱིར། འདོད་ན། མི་བསླུ་ལས་དང་བྱེད་པོ་དང་། །
བྱ་བ་གསུམ་གྱི་བདག་ཉིད་ཅན་ཞེས་པའི་སྐབས་ནས་དངོས་སུ་བསྟན་པའི་ཤེས་པ་ཡིན་ན།
ཚད་མ་ཡིན་དགོས་པར་ཐལ། འདོད་པའི་ཕྱིར། འདོད་ན། དེའི་ཚིག་ཟུར་གྱི་མི་བསླུ་ལས་
དང་བྱེད་པོ་དང་ཞེས་པའི་སྐབས་ནས་དངོས་སུ་བསྟན་པའི་ཤེས་པ་ཡིན་ན། ཚད་མ་ཡིན་
དགོས་པར་ཐལ། འདོད་པའི་ཕྱིར་ཟེར་ན་མ་ཁྱབ་བོ། །འདོད་ན་བཅད་ཤེས་ཆོས་ཅན།



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
དེར་ཐལ་དེའི་ཕྱིར། འདོད་ན་སླ། མ་གྲུབ་ན། དེ་ཆོས་ཅན། ཁྱོད་དེར་ཐལ། ཁྱོད་ཁྱད་
ཆོས་གསུམ་དང་ལྡན་པའི་མི་བསླུ་བའི་རིག་པ་ཡིན་པའི་ཕྱིར་ཏེ། མི་བསླུ་བའི་རིག་པ་ཡིན་
པའི་ཕྱིར། མ་གྲུབ་ན་དེར་ཐལ། ཁྱོད་རང་ཡུལ་རྟོགས་པའི་རིག་པ་ཡིན་པའི་ཕྱིར་ཏེ། ཁྱོད་
ཤེས་པ་ཡིན་པའི་ཕྱིར། གཉིས་པ་མཚན་ཉིད་དེ་མཚན་གཞིའི་སྟེང་དུ་ངེས་ཚུལ་འཆད་པ་ལ།
རང་ངེས་ཚད་མ་དང་། གཞན་ངེས་ཚད་མའི་ངེས་ཚུལ་བཤད་པ་གཉིས། རྒྱས་པར་བཤད་
པ་ནི་གཞན་དུ་བལྟས་པས་ཆོག །འདིར་དེ་གཉིས་ཀྱི་ངོ་བོ་ངོས་འཛིན་ཙམ་བྱས་ན། རང་
ངེས་ཚད་མ་དང་། གཞན་ངེས་ཚད་མ་གཉིས། དང་པོ་ལ་མངོན་སུམ་དུ་གྱུར་པའི་རང་ངེས་
ཚད་མ་དང་། རྗེས་དཔག་ཏུ་གྱུར་པའི་རང་ངེས་ཚད་མ་གཉིས། ཕྱི་མ་དང་རྗེས་དཔག་དོན་
གཅིག །དང་པོ་ལ་དབང་མངོན་དུ་གྱུར་པའི་རང་ངེས་ཚད་མ། དོན་རིག་ཡིད་མངོན་དུ་
གྱུར་པའི་རང་ངེས་ཚད་མ། རང་རིག་ཏུ་གྱུར་པའི་རང་ངེས་ཚད་མ། རྣལ་འབྱོར་མངོན་
སུམ་དུ་གྱུར་པའི་རང་ངེས་ཚད་མ་དང་བཞི་ཡོད། དང་པོ་གཉིས་རིམ་བཞིན། སངས་རྒྱས་
འཕགས་པའི་རྒྱུད་ཀྱི་གཟུགས་འཛིན་དབང་མངོན་དང་། སངས་རྒྱས་འཕགས་པའི་རྒྱུད་
ཀྱི་གཟུགས་འཛིན་ཡིད་མངོན་ལྟ་བུ་ལ་འཇོག །གསུམ་པ་ནི། ཤེས་པ་ངེས་པའི་གང་ཟག་
གི་རྒྱུད་ཀྱི་ཤེས་པ་ཉམས་སུ་མྱོང་བའི་རང་རིག་མངོན་སུམ་ལྟ་བུ་ལ་འཇོག །བཞི་པ་དང་
རྣལ་འབྱོར་མངོན་སུམ་དོན་གཅིག །ཡང་དེ་ལ་དོན་བྱེད་སྣང་ཅན་གྱི་རང་ངེས་ཚད་མ།
གོམས་པ་ཅན་གྱི་རང་ངེས་ཚད་མ། རང་རིག་ཏུ་གྱུར་པའི་རང་ངེས་ཚད་མ། རྗེས་དཔག་ཏུ་
གྱུར་པའི་རང་ངེས་ཚད་མ་དང་བཞི་ཡོད་དེ། རིག་གཏེར་ལས། དོན་རིག་གཉིས་དང་རང་
རིག་དང་། །རྗེས་སུ་དཔག་རྣམས་རང་ལས་ངེས་ཞེས་གསུངས་པའི་ཕྱིར། དང་པོ་ནི། མེས་
བཙོ་བསྲེག་གི་དོན་བྱེད་ནུས་པར་སྣང་བའི་དབང་མངོན་ལྟ་བུ། གཉིས་པ་ནི་མེ་ལ་ཡུན་
རིང་དུ་གོམས་པའི་གང་ཟག་གི་རྒྱུད་ཀྱི་མེ་འཛིན་དབང་མངོན་ལྟ་བུའོ། །
གསུམ་པ་དང་། བཞི་པ་གཉིས་གོང་དུ་བཤད་ཟིན། གཉིས་པ་གཞན་ངེས་ཚད་མའི་
59



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དབྱེ་བ་ལ། སྣང་བ་རང་ལས་ངེས་ཞིང་བདེན་པ་གཞན་ལས་ངེས་ཀྱི་ཚད་མ། སྤྱི་རང་ལས་
ངེས་ཤིང་ཁྱད་པར་གཞན་ལས་ངེས་ཀྱི་ཚད་མ། སྣང་བ་ཉིད་ཀྱང་གཞན་ལས་ངེས་ཀྱི་ཚད་
མ་དང་གསུམ་ཡོད་དོ། །དང་པོ་ནི། དོན་ལ་མེའི་ཁ་དོག་ཡིན་ཞིང་རྟོག་པས་མེའི་ཁ་དོག་
ཡིན་མིན་ཐེ་ཚོམ་ཟ་དུས་རྒྱང་རིང་པོའི་མེའི་ཁ་དོག་དམར་ལམ་པ་འཛིན་པའི་དབང་མངོན་
ལྟ་བུའོ། །དེ་ལ་དེ་ལྟར་དུ་འཇོག་པའི་རྒྱུ་མཚན་ཡོད་དེ། དེ་སྣང་བ་ཁོ་རང་དམར་ལམ་པར་
ངེས་པའི་ཚད་མ་ཡིན་ཡང་། བདེན་པ་མེའི་ཁ་དོག་དམར་ལམ་པ་གཞན་ངེས་ཚད་མ་ཡིན་
པའི་རྒྱུ་མཚན་གྱིས་ན་དེ་ལྟར་དུ་བཞག་པ་ཡིན་པའི་ཕྱིར། གཉིས་པ་ནི་དོན་ལ་ཤ་པ་ཡིན་
ཞིང་། རྟོག་པས་ཤ་པ་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་པོའི་ཡལ་ག་ལོ་འདབ་དང་ལྡན་
པ་འཛིན་པའི་དབང་མངོན་ལྟ་བུ། དེ་ལ་དེར་འཇོག་པའི་རྒྱུ་མཚན་ཡོད་དེ། དེ་སྤྱིར་ཤིང་
ཙམ་ལ་རང་ངེས་ཚད་མ་དང་། ཁྱད་པར་ཤ་པ་ལ་གཞན་ངེས་ཚད་མ་ཡིན་པའི་རྒྱུ་མཚན་
གྱིས་དེ་ལྟར་དུ་བཞག་པའི་ཕྱིར། གསུམ་པ་ནི། ཚ་ཞིང་སྲེག་པ་མ་ངེས་པའི་གང་ཟག་གི་
རྒྱུད་ཀྱི་མེས་བཙོ་སྲེག་གི་བྱ་བ་བྱེད་པར་སྣང་བའི་དབང་མངོན་ལྟ་བུ་ལ་བྱེད། དེ་ལ་དེར་
འཇོག་པའི་རྒྱུ་མཚན་ཡོད་དེ། དེ་སྣང་བ་མེ་བཙོ་སྲེག་གི་བྱ་བ་བྱེད་པ་དེ་ལ་གཞན་ངེས་ཚད་
མ་ཡིན་པའི་རྒྱུ་མཚན་གྱིས་དེ་ལྟར་དུ་བཞག་པའི་ཕྱིར། ཡང་དེ་ལ་དང་པོ་པའི་མངོན་སུམ།
ཡིད་མ་གཏད་པའི་མངོན་སུམ། འཁྲུལ་རྒྱུ་ཅན་གྱི་མངོན་སུམ་གསུམ་ཡོད་དེ། རིགས་
གཏེར་ལས། དང་པོ་པ་དང་ཡིད་མ་གཏད། །འཁྲུལ་རྒྱུ་ཅན་རྣམས་གཞན་ལས་ངེས། །
ཞེས་གསུངས་པའི་ཕྱིར། དང་པོ་ནི། བ་མེན་མ་ངེས་པའི་གང་ཟག་གི་རྒྱུད་ཀྱི་བ་མེན་དང་
པོར་འཛིན་པའི་དབང་མངོན་ལྟ་བུའོ། །གཉིས་པ་ནི་ཡིད་སྒྲ་སྙན་ལ་ལྷག་པར་ཆགས་
བཞིན་པའི་གང་ཟག་གི་རྒྱུད་ཀྱི་གཟུགས་འཛིན་དབང་མངོན་ལྟ་བུ་ལ་བྱེད། འཁྲུལ་རྒྱུ་ཅན་
གྱི་མངོན་སུམ་ལ་དབྱེ་ན། ཐེ་ཚོམ་གྱི་འཁྲུལ་རྒྱུ་ཅན་གྱི་མངོན་སུམ་དང་། སྒྲོ་འདོགས་ཀྱི་
འཁྲུལ་རྒྱུ་ཅན་གྱི་དེ་གཉིས་ཡོད། དང་པོ་ནི། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
པར་བྱེད་པའི་ཕྱི་རྒོལ་རྣམ་དག་གི་རྒྱུད་ཀྱི་སྒྲ་འཛིན་དབང་མངོན་ལྟ་བུའོ། །གཉིས་པ་ནི།
གྲངས་ཅན་གྱི་རྒྱུད་ཀྱི་སྒྲ་མི་རྟག་པར་འཛིན་པའི་དབང་མངོན་ལྟ་བུའོ། །དེ་ལྟར་བྱས་པ་ལ།
རྣམ་མཁྱེན་ཆོས་ཅན། ཁྱོད་རང་ངེས་ཚད་མ་དང་གཞན་ངེས་ཚད་མ་གང་རུང་དུ་ཐལ། ཁྱོད་
ཚད་མ་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་རང་ངེས་ཚད་མར་ཐལ། གང་རུང་གང་
ཞིག །གཞན་ངེས་ཚད་མ་མིན་པའི་ཕྱིར་རོ། །འདོད་ན། ཁྱོད་རང་གི་གཞལ་བྱ་ལ་རང་ངེས་
ཚད་མ་ཡིན་པར་ཐལ་ལོ། །འདོད་ན། དེ་ཆོས་ཅན། ཁྱོད་རང་གི་གཞལ་བྱ་ལ་ངེས་པ་རང་
སྟོབས་ཀྱི་འདྲེན་ནུས་པའི་ཚད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ་བོ། །ཡང་
བསལ་བ་དེ་ཡིན་པར་ཐལ། ཁྱོད་རང་གི་གཞལ་བྱ་ལ་ངེས་པ་རང་སྟོབས་ཀྱིས་འདྲེན་ནུས་
ཀྱི་ཚད་མ་ཡིན་པའི་ཕྱིར་ནའང་མ་ཁྱབ་བོ། །གོང་གི་དེ་ལ་འདོད་ན། རྣམ་མཁྱེན་རྒྱུད་ལྡན་
གྱི་གང་ཟག་ལ་ངེས་ཤེས་སྐྱེ་བ་ཡོད་པར་ཐལ། རྣམ་མཁྱེན་དེ་རང་གི་གཞལ་བྱ་ལ་ངེས་
ཤེས་རང་སྟོབས་ཀྱིས་འདྲེན་ནུས་ཀྱི་ཚད་མ་ཡིན་པའི་ཕྱིར། གཞན་ཡང་། སངས་རྒྱས་
འཕགས་པའི་རྒྱུད་ཀྱི་གཟུགས་འཛིན་དབང་མངོན་ཆོས་ཅན། ཁྱོད་དེའམ་གཞན་གྱི་
སྟོབས་ཉིད་ལས། །ངེས་པའི་དབང་གིས་དགག་སྒྲུབ་བྱེད། །ཅེས་པའི་སྐབས་ནས་དངོས་
སུ་བསྟན་པའི་ཚད་མར་ཐལ། ཁྱོད་རང་ངེས་ཚད་མ་དང་། གཞན་ངེས་ཚད་མ་གང་རུང་
ཡིན་པའི་ཕྱིར་ཟེར་ན། མ་ཁྱབ་བོ། །འདོད་ན། དེ་ཆོས་ཅན། ཁྱོད་རང་གི་གཞལ་བྱ་ལ་
ངེས་པ་རང་སྟོབས་ཀྱིས་འདྲེན་ནུས་ཀྱི་ཚད་མ་དང་། རང་གི་གཞལ་བྱ་ལ་ངེས་པ་གཞན་
སྟོབས་ཀྱིས་འདྲེན་ནུས་ཀྱི་ཚད་མ་གང་རུང་དུ་ཐལ། འདོད་པའི་ཕྱིར། འདོད་ན་མ་ཡིན་
པར་ཐལ། རྣམ་མཁྱེན་ཡིན་པའི་ཕྱིར། གཞན་ཡང་། རང་ངེས་ཚད་མ་ཡིན་ན། རང་ཡུལ་
གྱི་གཙོ་བོ་ངེས་པའི་ཚད་མ་ཡིན་དགོས་པར་ཐལ། རང་ངེས་ཚད་མ་ཡིན་ན། རང་གི་
གཞལ་བྱ་ངེས་པའི་ཚད་མ་ཡིན་དགོས་པའི་ཕྱིར། མ་གྲུབ་ན་དེར་ཐལ། དེ་ཡིན་ན། རང་
གི་གཞལ་བྱ་ལ་རང་ངེས་ཚད་མ་ཡིན་དགོས་པའི་ཕྱིར། འདོད་ན། བྱས་པའི་རྟགས་ཀྱིས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་རྣམ་དག་གི་རྒྱུད་ཀྱི་སྒྲ་མི་རྟག་པར་འཛིན་པའི་
མངོན་སུམ་ཆོས་ཅན། དེར་ཐལ། དེའི་ཕྱིར། གཞན་ཡང་ཉོན་ཅིག །ཚད་མ་ཡིན་ན། རང་
ཡུལ་གྱི་གཙོ་བོ་ལ་སྒྲོ་འདོགས་ཆོད་པའི་ཚད་མ་ཡིན་དགོས་པར་ཐལ། དེ་ཡིན་ན། རང་གི་
གཞལ་བྱ་ལ་ཚད་མ་ཡིན་དགོས་པའི་ཕྱིར་ན་མ་ཁྱབ། འདོད་ན། བྱས་པའི་རྟགས་ཀྱིས་སྒྲ་
མི་རྟག་པར་སྒྲུབ་པར་བྱེད་པའི་ཕྱི་རྒོལ་རྣམ་དག་གི་རྒྱུད་ཀྱི་སྒྲ་མི་རྟག་པར་འཛིན་པའི་
མངོན་སུམ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། དེ་ཆོས་ཅན། ཁྱོད་སྒྲ་
རྟག་འཛིན་གྱི་སྒྲོ་འདོགས་ཆོད་པའི་ཚད་མར་ཐལ། འདོད་པ་གང་ཞིག །རྒྱུ་མཚན་མཚུངས་
པའི་ཕྱིར། འདོད་ན། དེ་འདྲའི་གང་ཟག་དེ་སྒྲ་རྟག་འཛིན་གྱི་སྒྲོ་འདོགས་ཆོད་པའི་གང་
ཟག་དུ་ཐལ་ལོ། །འདོད་པའི་ཕྱིར། དེ་འདྲའི་ཕྱི་རྒོལ་རྣམ་དག་ཆོས་ཅན། ཁྱོད་སྒྲ་མི་རྟག་
པར་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན་མིན་པར་ཐལ། ཆོས་
ཅན་ཡིན་པའི་ཕྱིར། གཞན་ཡང་། དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་སྒྲ་མི་རྟག་པར་
འཛིན་པའི་དབང་མངོན་ཆོས་ཅན། ཁྱོད་རང་ཡུལ་རྟོགས་པའི་ཚད་མ་ཡིན་པར་ཐལ། ཁྱོད་
ཚད་མ་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་རང་ཡུལ་ངེས་པའི་ཚད་མ་ཡིན་པར་
ཐལ། འདོད་པའི་ཕྱིར། མ་ཁྱབ་བྱས་པ་ལ། དེ་ལ་ཁྱབ་པ་ཡོད་པར་ཐལ། ཁྱད་པར་ཆ་
ཤས་རྣམ་སྤངས་པ། །མངོན་སུམ་གྱིས་ནི་བཟུང་བ་ལ། །ཁྱད་པར་གང་ལས་རྟོགས་པ་
ཡིས། །རྐྱེན་ཡོད་དེ་ནི་རྟོགས་པར་འགྱུར། །ཞེས་པའི་གཞུང་དོན་གྲུབ་པའི་ཕྱིར་ཟེར་ན་མ་
ཁྱབ་བོ། །གཞན་ཡང་ཉོན་ཅིག །མི་རྟག་པ་ལ་ཚད་མ་མ་ཡིན་པར་ཡང་ཡིན། ཚད་མ་ཡང་
ཡིན་པའི་གཞི་མཐུན་པར་གྱུར་པའི་ཚད་མ་ཆོས་ཅན། ཁྱོད་རང་ངེས་ཚད་མ་དང་། གཞན་
ངེས་ཚད་མ་གང་རུང་ཡིན་པར་ཐལ། ཁྱོད་ཚད་མ་ཡིན་པའི་ཕྱིར། མ་གྲུབ་ན་དེར་ཐལ། དེ་
ཡོད་པའི་ཕྱིར་ཏེ། མི་རྟག་པ་མ་ངེས་པའི་རྗེས་དཔག་དེ་དེ་ཡིན་པའི་ཕྱིར། མ་གྲུབ་ན་དེར་
ཐལ། དེ་མི་རྟག་པ་ལ་ཚད་མ་ཡིན་པ་གང་ཞིག །ཚད་མ་ཡིན་པའི་ཕྱིར། དང་པོ་མ་གྲུབ་ན་



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
དེ་ཆོས་ཅན། ཁྱོད་མི་རྟག་པ་ངེས་པའི་ཚད་མ་ཡིན་པར་ཐལ། ཁྱོད་མི་རྟག་པ་ལ་རྗེས་
དཔག་ཡིན་པའི་ཕྱིར་ཏེ། ཁྱོད་དེ་ལ་ཚད་མ་གང་ཞིག་རྗེས་དཔག་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། ཁྱོད་རང་ངེས་ཚད་མ་ཡིན་པར་ཐལ། འདོད་པ་གང་ཞིག །གཞན་
ངེས་ཚད་མ་མ་ཡིན་པའི་ཕྱིར། འདོད་ན། དེ་ཡིན་ན། རང་ངེས་ཚད་མ་ཡིན་དགོས་པར་
ཐལ། འདོད་ན་ཐལ་ཆེས་སོ། །བྱས་ཀྱང་འདོད་ལན་ཐེབས་སོ། །གཞན་ཡང་། མི་རྟག་པ་
ལ་རང་ངེས་ཚད་མ་ཡང་ཡིན། ཚད་མ་ཡིན་པའི་གཞི་མཐུན་པར་གྱུར་པའི་མངོན་སུམ་ཆོས་
ཅན། ཁྱོད་རང་ངེས་ཚད་མ་དང་། གཞན་ངེས་ཚད་མ་གང་རུང་ཡིན་པར་ཐལ། ཁྱོད་ཚད་
མ་ཡིན་པའི་ཕྱིར། རྟགས་སླའོ། །འདོད་ན། ཁྱོད་རང་ངེས་ཚད་མ་ཡིན་པར་ཐལ། འདོད་
པ་གང་ཞིག །གཞན་ངེས་ཚད་མ་མིན་པའི་ཕྱིར། འདོད་ན། དེ་ཆོས་ཅན། ཁྱོད་རང་ངེས་
ཚད་མ་མིན་པར་ཐལ། ཁྱོད་གཞན་ངེས་ཚད་མ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་
ཐལ། ཁྱོད་སྒྲ་མི་རྟག་པ་ལ་གཞན་ངེས་ཚད་མ་ཡིན་པའི་ཕྱིར། མ་ཁྱབ་མཚམས་ལ། དེ་
ཆོས་ཅན། ཁྱོད་རང་ངེས་ཚད་མ་དང་གཞན་ངེས་ཚད་མ་གང་རུང་དུ་སོང་བ་ཡོད་པར་ཐལ།
འདོད་པའི་ཕྱིར། དེ་ཆོས་ཅན། དེ་གཉིས་ཀྱི་གཞི་མཐུན་པར་སོང་བའི་ཡུལ་ཡོད་པར་ཐལ།
འདོད་པའི་ཕྱིར་ན་མ་ཁྱབ་བོ། །འདོད་ན་མེད་པར་ཐལ། ཆོས་དེ་ལ་རང་ངེས་ཚད་མ་
ཡིན་ན། དེ་ལ་གཞན་ངེས་ཚད་མ་མིན་དགོས་པའི་ཕྱིར། རྩ་བའི་རྟགས་ཕྱི་མ་མ་གྲུབ་ན།
དེ་ཆོས་ཅན། ཁྱོད་གཞན་ངེས་ཚད་མ་ཡིན་པར་ཐལ། ཁྱོད་རང་ངེས་ཚད་མ་ཡིན་པའི་ཕྱིར་
ན་མ་ཁྱབ། མ་གྲུབ་ན་དེར་ཐལ། ཁྱོད་སྒྲ་ལ་རང་ངེས་ཚད་མ་ཡིན་པའི་ཕྱིར་ཏེ། དེ་ཡང་
ཡིན་སྒྲ་ངེས་པའི་ཚད་མ་ཡང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན་དེར་ཐལ།
གྲངས་ཅན་གྱི་རྒྱུད་ཀྱི་སྒྲ་འཛིན་མངོན་སུམ་དེ་དེ་ཡིན་པའི་ཕྱིར། །
གཞན་ཡང་། རང་ངེས་ཚད་མ་དང་གཞན་ངེས་ཚད་མའི་གཞི་མཐུན་མེད་ཟེར་ན།
དེ་ཡོད་པར་ཐལ། དོན་ལ་མེའི་ཁ་དོག་ཡིན་ཞིང་། རྟོག་པས་མེ་ཡིན་མིན་ཐེ་ཚོམ་ཟ་དུས་
མ་
་
་
，
63



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
ཀྱི་རྒྱང་རིང་པོའི་ཁ་དོག་དམར་ལམ་པ་འཛིན་པའི་དབང་མངོན་དེ་དེ་ཡིན་པའི་ཕྱིར་ཏེ།
དང་པོ་གང་ཞིག་ཕྱི་མ་ཡིན་པའི་ཕྱིར། དང་པོ་མ་གྲུབ་ན། དེ་རང་ངེས་ཚད་མ་ཡིན་པར་
ཐལ། དེ་རང་ལས་ངེས་ཀྱིས་ཚད་མ་ཡིན་པའི་ཕྱིར་ཏེ། དེ་སྣང་བ་རང་ལས་ངེས་ཤིང་བདེན་
པ་གཞན་ལས་ངེས་ཀྱི་ཚད་མ་ཡིན་པའི་ཕྱིར། ཕྱི་མ་དེས་སྒྲུབ་ཤེས་སོ། །གཞན་ཡང་། དོན་
ལ་མེའི་ཁ་དོག་ཡིན་ཞིང་། རྟོག་པས་མེའི་ཁ་དོག་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་
པོའི་དམར་ལམ་པ་འཛིན་པའི་དབང་མངོན་གྱིས་དྲངས་ནས་སྐྱེས་པའི་མེ་དྲན་པའི་དྲན་
ཤེས་སྐྱེ་ཁ་མའི་གང་ཟག་ཡོད་པར་ཐལ། མེ་ཡོད་པ་གང་ཞིག །དོན་བྱེད་པ་དང་གོམས་པ་
ཅན། །རྗེས་སུ་དཔག་པས་ངེས་པར་བྱེད་ཅེས་པའི་གཞུང་དོན་གྲུབ་པའི་ཕྱིར། འདོད་ན་མེ་
མ་ངེས་པའི་གང་ཟག་གི་རྒྱུད་ཀྱི་མེ་འཛིན་དབང་མངོན་གྱི་དྲངས་ནས་སྐྱེས་པའི་མེ་དྲན་
པའི་དྲན་ཤེས་སྐྱེས་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། དེ་འདྲའི་
དྲན་ཤེས་སྐྱེས་པའི་གང་ཟག་ཆོས་ཅན། ཁྱོད་མེ་ངེས་ཟིན་ངེས་པའི་གང་ཟག་ཡིན་པར་
ཐལ། འདོད་པའི་ཕྱིར། འདོད་ན་མེ་མ་ངེས་པའི་གང་ཟག་གི་རྒྱུད་ཀྱི་མེ་འཛིན་དབང་
མངོན་གྱིས་དྲངས་ནས་སྐྱེས་པའི་མེ་དྲན་པའི་དྲན་ཤེས་སྐྱེ་ཁ་མའི་གང་ཟག་དེ། མེ་ངེས་
པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། མེ་མ་ངེས་པའི་གང་ཟག་དེ་མེ་
ངེས་པའི་གང་ཟག་ཡིན་པར་ཐལ་ལོ། ། །
གཞན་ཡང་ཉོན་ཅིག །འཁྲུལ་རྒྱུ་ཅན་གྱི་མངོན་སུམ་ཡང་ཡིན། འཁྲུལ་པ་དང་བྲལ་
བའི་མངོན་སུམ་ཡང་ཡིན་པའི་གཞི་མཐུན་ཡོད་པར་ཐལ། གྲངས་ཅན་གྱི་རྒྱུད་ཀྱི་སྒྲ་མི་
རྟག་པར་འཛིན་པའི་མངོན་སུམ་དེ་དེ་ཡིན་པའི་ཕྱིར། མ་གྲུབ་ན། དེར་ཐལ། དང་པོ་གང་
ཞིག་ཕྱི་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་འཁྲུལ་རྒྱུ་ཅན་གྱི་མངོན་
སུམ་ཡིན་པར་ཐལ། སྒྲོ་འདོགས་གྱི་འཁྲུལ་རྒྱུ་ཅན་གྱི་མངོན་སུམ་ཡིན་པའི་ཕྱིར་ཏེ། ཆོས་
ཅན་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཁྱོད་འཁྲུལ་པ་དང་བྲལ་བའི་
64



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
མངོན་སུམ་ཡིན་པར་ཐལ། ཁྱོད་མངོན་སུམ་ཡིན་པའི་ཕྱིར། མ་ཁྱབ་ན། ཁྱབ་ཏེ། མངོན་
སུམ་ཡིན་ན། རང་འཁྲུལ་པར་སྐྱེད་བྱེད་ཀྱི་རྒྱུས་འཁྲུལ་པར་མ་སྐྱེད་པའི་ཁྱབ་པའི་ཕྱིར་ཏེ།
མངོན་སུམ་ཡིན་ན། རང་འཁྲུལ་པར་སྐྱེད་བྱེད་ཀྱི་རྒྱུ་ལས་མ་སྐྱེས་པས་ཁྱབ་པའི་ཕྱིར།
ཡང་གོང་དུ་ཞེས་པ་དེ་ལ། དེ་ཆོས་ཅན། ཁྱོད་ཀྱི་འཁྲུལ་རྒྱུ་ཡོད་པར་ཐལ། མ་ཁྱབ་པ་དེའི་
ཕྱིར། འདོད་ན། དེ་ཆོས་ཅན། ཁྱོད་འཁྲུལ་བའི་རྒྱུ་ཡོད་པར་ཐལ་ལོ། །འདོད་ན། དེ་ཆོས་
ཅན། འཁྲུལ་པ་ཡོད་པར་ཐལ་ལོ། ། །
གཞན་ཡང་ཉོན་ཅིག །དོན་བྱེད་སྣང་ཅན་གྱི་མངོན་སུམ་དང་། དོན་གོམས་པ་ཅན་
གྱི་མངོན་སུམ་དང་། རང་རིག་དང་རྗེས་དཔག་བཞི་པོ་གང་རུང་ཡིན་ན། རང་ངེས་ཚད་མ་
ཡིན་དགོས་པར་ཐལ། དེ་བཞི་རེ་རེ་ནས་རིམ་བཞིན་ཡིན་དགོས་པའི་ཕྱིར། མ་གྲུབ་ན་
དེར་ཐལ། དོན་རིག་གཉིས་དང་རང་རིག་དང་། །རྗེས་སུ་དཔག་རྣམས་རང་ལས་ངེས་ཞེས་
པའི་གཞུང་དོན་གྲུབ་པའི་ཕྱིར། གོང་དུ་མ་ཁྱབ་ན། རེ་རེ་ལ་ཚ་ཞིང་བསྲེག་པ་མ་ངེས་པའི་
གང་ཟག་གི་རྒྱུད་གྱི་མེས་བཙོ་བསྲེག་གི་བྱ་བ་བྱེད་པར་སྣང་བའི་དབང་མངོན་ཆོས་ཅན།
ཁྱོད་རང་ངེས་ཚད་མ་ཡིན་པར་ཐལ། །ཁྱོད་དོན་བྱེད་སྣང་ཅན་གྱི་མངོན་སུམ་ཡིན་པའི་
ཕྱིར། རྟགས་ཆོས་ཅན་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་ཚ་ཞིང་བསྲེག་པ་ལ་
རང་ངེས་ཚད་མ་ཡིན་པར་ཐལ། འདོད་པའི་ཕྱིར། འདོད་ན་དེ་འདྲའི་གང་ཟག་དེ་ཚ་ཞིང་
བསྲེག་པ་ངེས་པའི་གང་ཟག་ཡིན་པར་ཐལ། །འདོད་པའི་ཕྱིར། འདོད་ན་སླའོ། །གཞན་
ཡང་། ཚ་ཞིང་བསྲེག་པ་ལ་མ་ངེས་ཀྱང་། ཚ་ཞིང་བསྲེག་པ་ལ་ཡུན་རིང་དུ་གོམས་པའི་གང་
ཟག་གི་རྒྱུད་ཀྱི་དབང་མངོན་ཆོས་ཅན། ཁྱོད་རང་ངེས་ཚད་མ་ཡིན་པར་ཐལ། ཁྱོད་དོན་
གོམས་པ་ཅན་གྱི་མངོན་སུམ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། འདོད་ན་གོང་
བཞིན་ནོ། །ཡང་གསལ་ཞིང་རིག་པ་མ་ངེས་པའི་གང་ཟག་གི་རྒྱུད་ཀྱི་གསལ་ཞིང་རིག་པ་
ཉམས་སུ་མྱོང་བའི་རང་རིག་མངོན་སུམ་ཆོས་ཅན། ཁྱོད་རང་ངེས་ཚད་མ་ཡིན་པར་ཐལ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རང་རིག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་གསལ་
ཞིང་རིག་པ་ལ་རང་ངེས་ཚད་མ་ཡིན་པར་ཐལ་ལོ། ། འདོད་ན། དེ་འདྲའི་གང་ཟག་དེ་དེ་
ངེས་པའི་གང་ཟག་ཡིན་པར་ཐལ། འདོད་ན་ཆོས་ཅན་སླ། རྗེས་དཔག་ལ་རང་ངེས་ཚད་
མ་ཡིན་པས་ཁྱབ་ཟེར་བ་དེ་ལ་དོགས་པ་ཅུང་ཟད་ཅིག་བཅད་ན། རྒྱང་འཕེན་པའི་རྒྱུད་ཀྱི་
རྗེས་དཔག་ཆོས་ཅན། ཁྱོད་རང་ངེས་ཚད་མ་ཡིན་པར་ཐལ། ཁྱོད་རྗེས་དཔག་ཡིན་པའི་
ཕྱིར། མ་གྲུབ་ན་དེར་ཐལ། ཆོས་ཅན་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་རང་གི་
གཞལ་བྱ་ངེས་པའི་ཚད་མ་ཡིན་པར་ཐལ། འདོད་པའི་ཕྱིར། འདོད་ན། རྗེས་དཔག་གི་
གཞལ་བྱ་ངེས་པའི་ཚད་མ་ཡིན་པར་ཐལ། དེ་དེའི་རྒྱུད་གྱི་རྗེས་དཔག་གི་གཞལ་བྱ་ངེས་
པའི་ཚད་མ་ཡིན་པའི་ཕྱིར་ན་མ་ཁྱབ་བོ། །འདིར་མ་ཁྱབ་མཚམས་དེ་ལ། ཁོ་ན་རེ། སྣང་བ་
ལས་ལམ་པ་ལ། རྒྱང་འཕེན་ཆོས་ཅན། །ཁྱོད་རྗེས་དཔག་ངེས་པའི་གང་ཟག་ཡིན་པར་
ཐལ། ཁྱོད་རྗེས་དཔག་གི་གཞལ་བྱ་ངེས་པའི་གང་ཟག་ཡིན་པའི་ཕྱིར། མ་གྲུབ་ན་དེར་
ཐལ། ཁྱོད་ཁྱོད་རང་གི་རྒྱུད་ཀྱི་རྗེས་དཔག་གི་གཞལ་བྱ་ངེས་པའི་གང་ཟག་ཡིན་པའི་ཕྱིར་
ན་ཡང་མ་ཁྱབ་བོ། །མ་གྲུབ་ན། དེར་ཐལ། དེའི་རྒྱུད་ཀྱི་རྗེས་དཔག་དེ་ཁོ་རང་གི་གཞལ་
བྱ་ངེས་པའི་ཚད་མ་ཡིན་པའི་ཕྱིར། མ་གྲུབ་ན་དེར་ཐལ། དེ་དེ་ལ་རང་ངེས་ཚད་མ་ཡིན་
པའི་ཕྱིར། རྩ་བར་འདོད་ན། དེ་འདྲའི་རྗེས་དཔག་དེ་རྗེས་དཔག་ངེས་པའི་ཚད་མ་ཡིན་
པར་ཐལ། འདོད་པའི་ཕྱིར། འདོད་ན། རྒྱང་འཕེན་པ་དེ་རྗེས་དཔག་ངེས་པའི་གང་ཟག་
ཡིན་པར་ཐལ་ལོ། །འདོད་ན། མ་ཡིན་པར་ཐལ། དེ་རྗེས་དཔག་མེད་པར་བདེན་ཞེན་དུ་
འདོད་པའི་གང་ཟག་ཡིན་པའི་ཕྱིར། མ་གྲུབ་ན་དེར་ཐལ། མེད་པ་གཞལ་བྱ་མ་ཡིན་ཕྱིར། །
གཅིག་ཉིད་ཅེ་ན་ཁོ་བོའང་འདོད། །ཞེས་པའི་གཞུང་དོན་གྲུབ་པའི་ཕྱིར་རོ། །
ཁ་ཅིག་གོང་གི་དེ་རུ་རྒྱང་འཕེན་ཆོས་ཅན། ཁྱོད་རྗེས་དཔག་ངེས་པའི་གང་ཟག་མིན་
པར་ཐལ། རྗེས་དཔག་མེད་པར་འདོད་པའི་གང་ཟག་ཡིན་པའི་ཕྱིར། མ་གྲུབ་ན། དེར་
66



ལེགས་བཤད་ཉི་མའི་འོད་ཟེར་ལས་ཚད་མ་གྲུབ་པའི་གཞུང་འགྲེལ་མཐའ་དཔྱོད་དོགས་དཔྱོད་དང་བཅས་པ།
ཐལ། ཁྱོད་རྗེས་དཔག་མེད་པར་བདེན་ཞེན་དུ་འདོད་པའི་གང་ཟག་ཡིན་པའི་ཕྱིར།
རྟགས་གྲུབ་ཀྱང་བར་ཁྱབ་འཆོར་ཏེ། ཚད་མས་དམིགས་པའི་རྟགས་ཀྱིས་རྗེས་དཔག་ཡོད་
པར་སྒྲུབ་པར་བྱེད་པའི་གཞན་དོན་ཚུལ་གསུམ་ངེས་ནས། རྗེས་དཔག་མེད་པར་བདེན་
ཞེན་དུ་འདོད་པའི་གང་ཟག་ཆོས་ཅན། དེར་ཐལ་དེའི་ཕྱིར། མ་གྲུབ་ན་དེར་ཐལ། དེ་འདྲ་
བ་ཡོད་པའི་ཕྱིར། མ་གྲུབ་ན་དེར་ཐལ། རྗེས་དཔག་ཡོད་པར་སྒྲུབ་པར་བྱེད་པའི་གཞན་
དོན་རྟགས་ཡང་དག་ཡོད་པ་གང་ཞིག །བྱས་པའི་རྟགས་ཀྱིས་སྒྲ་རྟག་པར་བདེན་ཞེན་གྱི་
འདོད་པའི་གང་ཟག་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་རྗེས་དཔག་ངེས་
པའི་གང་ཟག་ཡིན་པར་ཐལ། ཁྱོད་རྗེས་དཔག་ཡོད་པར་སྒྲུབ་བར་བྱེད་པའི་ཕྱོགས་ཆོས་
ངེས་པའི་གང་ཟག་ཡིན་པའི་ཕྱིར། གཞན་ཡང་སྒྲ་མི་རྟག་པ་ལ་གཞན་ངེས་ཚད་མ་ཡིན་
པར་ཐལ། སྒྲ་མི་རྟག་པ་ལ་ངེས་ཤེས་གཞན་སྟོབས་ཀྱིས་འདྲེན་ནུས་ཀྱི་ཚད་མ་ཡིན་པའི་
ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་སྒྲ་མི་རྟག་པ་ལ་རང་ངེས་
ཚད་མ་ཡིན་པར་ཐལ། ཁྱོད་སྒྲ་མི་རྟག་པ་ལ་ངེས་ཤེས་རང་སྟོབས་ཀྱིས་འདྲེན་ནུས་ཀྱི་ཚད་
མ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། འདོད་ན། བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་རྣམ་དག་བླུན་པོའི་རྒྱུད་ཀྱི་ཚུལ་
གསུམ་འཇལ་བའི་རྟགས་འཛིན་སེམས་སུ་གྱུར་པའི་རྗེས་དཔག་ཆོས་ཅན། དེར་ཐལ་དེའི་
ཕྱིར། མ་གྲུབ་ན་དེར་ཐལ། དེ་ཁོ་རང་གི་འབྲས་བུ་སྒྲ་མི་རྟག་རྟོགས་ཀྱི་རྗེས་དཔག་གི་རྒྱུར་
གྱུར་པའི་ཚད་མ་ཡིན་པའི་ཕྱིར། མ་གྲུབ་ན། དེ་སྐོར་གྱི་ཕྱི་རྒོལ་རྣམ་དག་བླུན་པོ་ཆོས་ཅན།
ཁྱོད་ཀྱི་རྒྱུད་ཀྱི་དེ་སྐོར་གྱི་ཚུལ་གསུམ་འཇལ་བའི་རྟགས་འཛིན་སེམས་སུ་གྱུར་པའི་རྗེས་
དཔག་དེ། ཁོ་རང་གི་འབྲས་བུ་སྒྲ་མི་རྟག་རྟོགས་ཀྱི་རྗེས་དཔག་གི་རྒྱུར་གྱུར་པའི་ཚད་མ་
ཡིན་པར་ཐལ། ཁྱོད་ཀྱི་རྒྱུ་ཡོད་པ་གང་ཞིག །ཁྱོད་རང་འབྲས་སྒྲ་མི་རྟག་རྟོགས་ཀྱི་རྟགས་
ཅན་རྗེས་དཔག་གི་བརྒྱུད་རྒྱུ་ལ་གནས་པའི་གང་ཟག་ཡིན་པའི་ཕྱིར། འདོད་ན། དེ་ཆོས་
67



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཅན། ཁྱོད་སྒྲ་མི་རྟག་པར་ངེས་པའི་ཚད་མ་ཡིན་པར་ཐལ། ཁྱོད་དེ་ལ་རྗེས་དཔག་ཡིན་
པའི་ཕྱིར། མ་གྲུབ་ན་དེར་ཐལ། སྒྲ་མི་རྟག་པ་ལ་གཞན་ངེས་ཚད་མ་གང་ཞིག །རྗེས་
དཔག་ཡིན་པའི་ཕྱིར། དང་པོ་དངོས། ཕྱི་མ་སླ། རྩ་བར་མ་ཁྱབ་ན། དེ་སྐོར་གྱི་ཕྱི་རྒོལ་
རྣམ་དག་ཤིན་ཏུ་མཁས་པའི་རྒྱུད་ཀྱི་སྒྲ་མི་རྟག་པར་འཛིན་པའི་མངོན་སུམ་ཆོས་ཅན། དེར་
ཐལ་དེའི་ཕྱིར། མ་གྲུབ་ན་དེར་ཐལ། ཁྱོད་རང་འབྲས་སྒྲ་མི་རྟག་རྟོགས་ཀྱི་རྟགས་ཅན་
རྗེས་དཔག་གི་དངོས་རྒྱུར་གྱུར་པའི་ཚད་མ་ཡིན་པའི་ཕྱིར། མ་གྲུབ་ན་དེར་ཐལ། དེ་འདྲའི་
ཕྱི་རྒོལ་རྣམ་དག་ཤིན་ཏུ་མཁས་པ་དེ། རང་འབྲས་སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་གི་དངོས་རྒྱུ་ཡིན་པའི་ཕྱིར། ཆོས་ཅན་ཁོ་རང་ཡིན་པའི་ཕྱིར་རོ། །བློ་གསལ་ཡོངས་
ལ་ཕན་པ་རྒྱ་ཆེན་པོར་གྱུར་ཅིག །དགེ་ཞིང་བཀྲ་ཤིས་པར་ཤོག །གཅིག་ཞུས་སོ། །



༄༅། །ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་
གཞུང་གསུམ་གསལ་བྱེད་བཞུགས་སོ། །
ཟླ་མེད་སྟོན་པའི་བསྟན་ལ་ཚད་མའི་ལམ། །སྟོན་མཁས་ཕྱོགས་གླང་ཆོས་གྲགས་
གངས་ཅན་འདིར། །ས་སྐྱ་པ་ཞེས་སྙན་པའི་རྔ་དབྱངས་འབུམ། །སྒྲོག་བྱེད་མཉན་ཡོད་བླ་
མ་རིམ་པར་རྒྱལ། །ཕྱོགས་གླང་གྲགས་པའི་གཞུང་གིས་ས་འཛིན་ལྗོངས། །འཇམ་
དབྱངས་འཁོན་གྱིས་རྣམ་པར་ཕྱེ་བའི་སྲོལ། །མཉན་ཡོད་མཁས་པའི་དེད་དཔོན་གྱིས་
དྲངས་པའི། །ངོ་མཚར་གཏམ་འདི་དཔྱོད་ལྡན་རྣ་བར་བསྒྲག །ཅེས་མཆོད་པར་བརྗོད་ཅིང་
རྩོམ་པར་དམ་བཅའ་སྔོན་དུ་བཏང་ནས། གཏན་ཚིགས་རབ་ཏུ་དབྱེ་བའི་དོན། །ཞེས་
སོགས་ཀྱི་སྐབས་སུ་གསུམ་ལས། །
དང་པོ་འཆད་པ་ལ། རང་གི་གཞུང་སྔ་མ་ལས་འཕྲོས་པའི་འབྲེལ། དཀྱུས་ཀྱི་ས་
དཔྱད་པའི་འབྲེལ། ཚིག་གི་འབྲུ་གཉེར་བའི་འགྲེལ། བཤད་བྱའི་གཞུང་གཞན་དང་སྦྱར་
བའི་འབྲེལ་དང་བཞི། དང་པོ་འཆད་པ་ལ། གཞུང་འདི་གང་ལས་འཕྲོས་ན། ངོ་བོ་ཚིག་
ཕྲད་བདག་ཉིད་འདོད། །ཅེས་སོགས་ལས་འཕྲོས། དེ་ཡང་སྒྲུབ་བརྗོད་རྟོགས་པའི་དོན་
ཅན་ཉིད། ཅེས་སོགས་ལས་འཕྲོས། དེ་ཡང་གང་ལས་འཕྲོས་ན། ཁྱབ་སྔོན་ཅན་ལ་དེ་མེད་
ཀྱང་། །སྒྲ་ནི་བྱས་ཡིན་འདི་འདྲ་ཀུན། །ཞེས་སོགས་ལས་འཕྲོས། དེ་ཡང་གང་ལས་
འཕྲོས་ན། ནང་གི་ཡན་ལག་ནུས་པ་ནི། །ཚུལ་གསུམ་དག་ལ་ཡང་དག་གནས། །ཞེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སོགས་ཚིག་རྐང་བཞི་ལས་འཕྲོས། དེ་ཡང་གང་ལས་འཕྲོས་ན། དོན་གྱི་དོན་རྟོགས་ཕྱིར་
དོན་ལ། །ཕྱོགས་དང་གཏན་ཚིགས་བརྗོད་ནུས་མེད། །ཅེས་པ་ལས་འཕྲོས། དེ་ཡང་གང་
ལས་འཕྲོས་ན། དོན་སྨོས་དེ་ནི་སྒྲ་དག་དང་། །ཞེས་སོགས་ལས་འཕྲོས། དེ་ཡང L དེ་སྤང་
ཕྱིར་བདག་མཐོང་བའི་ཚིག །ཅེས་པ་ལས་འཕྲོས། དེ་ཡང [ མཛད་མདོར། གཞན་དོན་
རྗེས་སུ་དཔག་པ་ནི། །རང་གི་མཐོང་དོན་རབ་གསལ་བྱེད། །ཅེས་པ་ལས་འཕྲོས་སོ། །
དང་པོ་དེ་ལྟར་འཕྲོས་པའི་རྒྱུ་མཚན་ཡོད་དེ། ངོ་བོ་ཚིག་ཕྲད་བདག་ཉིད་འདོད། །ཅེས་
སོགས་ཀྱི་སྐབས་སུ། ནུས་ཡུལ་བསྒྲུབ་བྱའི་མཚན་ཉིད་ཟུར་བཞི་ལྡན་ནམ། ལྔ་ལྡན་དུ་
བསྟན། འོ་ན་བསྒྲུབ་བྱ་སྒྲུབ་པའི་རྟགས་ཡང་དག་དེ་ལ་དུ་ཡོད་ཅེ་ན། དེ་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན། བསྒྲུབ་བྱ་སྒྲུབ་ནུས་པའི་རྟགས་ཡང་དག་དང་། དེ་སྒྲུབ་མི་ནུས་
པའི་རྟགས་ལྟར་སྣང་གཉིས་ཀྱི་རྣམ་དབྱེའམ། རབ་དབྱེ་བདེ་བླས་ཏུ་རྟོགས་པའི་དོན་དུ།
གཏན་ཚིགས་རབ་ཏུ་དབྱེ་བའི་དོན། །བདེ་བར་བཟུང་བ་བསྒྲུབ་བྱའི་ཕྱིར། །ཞེས་སོགས་
ཀྱི་གཞུང་འདི་བྱུང་བའམ་སྨོས་པ་ཡིན་པའི་ཕྱིར། ངོ་བོ་ཚིག་ཕྲད་ཅེས་སོགས་ཀྱི་གཞུང་
འདི་སྒྲུབ་བྱེད་རྟོགས་པའི་ཞེས་སོགས་ལས་འཕྲོས་པའི་རྒྱུ་མཚན་ཡོད་དེ། སྒྲུབ་བརྗོད་
ཅེས་སོགས་ཀྱི་སྐབས་སུ། གཞན་དོན་ཕྱོགས་ཡང་དག་གི་མཚན་ཉིད་ལ་རྨོངས་པ་སེལ་
བའི་ཕྱིར་དུ། གཞན་དོན་ཕྱོགས་ཡང་དག་གི་མཚན་ཉིད་མེད་པར་ཁས་བླངས་པ་དེ་ལ།
འཆད་ཚུལ་ཇི་ལྟ་བུ་བྱེད་ཅེ་ན། འཆད་ཚུལ་ཡོད་དེ། དེ་ཟུར་ལྔ་ལྡན་དུ་བཤད་པའི་སྒོ་ནས་
འཆད་དོ། །ཞེས་སྟོན་པ་ལ། ངོ་བོ་ཚིག་ཕྲད་བདག་ཉིད་འདོད། །ཅེས་སོགས་བྱུང་། སྒྲུབ་
བརྗོད་རྟོགས་པའི་དོན་ཅན་ཉིད། །ཅེས་པ་དེ་ཁྱབ་སྔོན་ཅན་ལ་དེ་མེད་ཀྱང་ཞེས་སོགས་
ལས་འཕྲོས་པའི་རྒྱུ་མཚན་ཡོད་དེ། ཁྱབ་སྔོན་ཅན་ལ་དེ་མེད་ཀྱང་ཞེས་སོགས་ཀྱི་སྐབས་སུ།
ཁྱབ་པ་སྔོན་འགྲོ་ཅན་གྱི་སྒྲུབ་ངག་ཡང་དག་དང་ཕྱོགས་ཆོས་སྔོན་འགྲོ་ཅན་གྱི་སྒྲུབ་རྟགས་
ཡང་དག་གཉིས་ཀྱི་ཡན་ལག་ཏུ། བསྒྲུབ་བྱ་ཚིག་ཟིན་ལ་བརྗོད་པ་མེད་ཀྱང༌། དེ་འདྲའི་
7)



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
སྒྲུབ་རྟགས་ཡང་དག་གཉིས་བཀོད་པ་ལ་བརྟེན་ནས། སྐབས་ཀྱི་བསྒྲུབ་བྱ་རྟོགས་པའི་
རྗེས་དཔག་སྐྱེ་བར་ཁས་བླངས་པ་ལ། ཁོ་ན་རེ། གཞན་དོན་སྒྲུབ་ངག་ཡང་དག་བཤད་
པའི་འོག་ཏུ་གཞན་དོན་ཕྱོགས་ཡང་དག་བཤད་པ་ལ་དགོས་པ་མེད་པར་ཐལ། དེ་འདྲའི་
སྒྲུབ་ངག་ཡང་དག་བཀོད་པ་ལ་བརྟེན་ནས། སྒྲུབ་བྱེད་རྟོགས་པའི་རྗེས་དཔག་སྐྱེ་བ་ཡིན་
པའི་ཕྱིར། ཞེས་པའི་ལན་འཆད་པ་ལ། སྒྲུབ་བརྗོད་རྟོགས་པའི་ཞེས་སོགས་བྱུང་བ་ཡིན་
པའི་ཕྱིར། ཁྱབ་སྔོན་ཅན་ལ་དེ་མེད་ཀྱང་ཞེས་སོགས་ཀྱི་གཞུང་འདི། ནང་གི་ཡན་ལག་
ཅེས་སོགས་ལས་འཕྲོས་པའི་རྒྱུ་མཚན་ཡོད་དེ། ནང་གི་ཞེས་སོགས་ཀྱི་སྐབས་སུ། གཞན་
དོན་སྒྲུབ་ངག་ལ། གཞན་དོན་བསྒྲུབ་བྱ་ཡང་དག་དངོས་སུ་སྒྲུབ་པའི་ནུས་པ་མེད་ཀྱང་། དེ་
ལ་དེ་བརྒྱུད་ནས་སྒྲུབ་པའི་ནུས་པ་ཡོད་པར་ཁས་བླངས་པ་ལ། ཁོ་ན་རེ། དེ་ལ་དེ་བརྒྱུད་
ནས་སྒྲུབ་པའི་ནུས་པ་ཡང་མེད་པར་ཐལ། སྒྲུབ་ངག་ཀྱི་ཡན་ལག་ཏུ་བསྒྲུབ་བྱ་ཚིག་ཟིན་ལ་
བརྗོད་པ་མེད་པའི་ཕྱིར། ཞེས་པ་དེའི་ལན་འཆད་པ་ལ། ཁྱབ་སྔོན་ཅན་ལ་དེ་མེད་ཀྱང་།
ཞེས་སོགས་བྱུང་བ་ཡིན་པའི་ཕྱིར། ནང་གི་ཡན་ལག་ནུས་པ་ནི་ཞེས་སོགས་ཀྱང་། དོན་གྱི་
དོན་རྟོགས། །ཞེས་སོགས་ལས་འཕྲོས་པའི་རྒྱུ་མཚན་ཡོད་དེ། དོན་གྱི་དོན་རྟོགས་ཞེས་
སོགས་ཀྱི་སྐབས་སུ། ཕྱོགས་ཚིག་ཡང་དག་དང་། རྟགས་ཚིག་གཉིས་ལས་སྒྲུབ་བྱ་དངོས་
སུ་སྒྲུབ་པའི་ནུས་པ་མེད་པར་ཁས་བླངས་པ་ལ། ཁོ་ན་རེ། སྒྲུབ་ངག་ཡང་དག་བཀོད་པ་ལ་
དགོས་པ་མེད་པར་ཐལ། གཏན་ཚིག་ཡང་དག་ལ་བསྒྲུབ་བྱ་དངོས་སུ་སྒྲུབ་པའི་ནུས་པ་
མེད་པའི་ཕྱིར། ཞེས་པ་དེའི་ལན་འཆད་པ་ལ། ནང་གི་ཡན་ལག་ཅེས་སོགས་བྱུང་། དོན་
གྱི་དོན་རྟོགས། ཞེས་སོགས་ཀྱི་གཞུང་དེ་ཡང་། དོན་སྨོས་དེ་ནི་ཞེས་སོགས་ལས་འཕྲོས་
པའི་རྒྱུ་མཚན་ཡོད་དེ། དོན་སྨོས་དེ་ནི་ཞེས་སོགས་ཀྱི་སྐབས་སུ། སྒྲུབ་ངག་ཡང་དག་ཏུ་
འགྲོ་བ་ལ་སྐྱོན་དང་བྲལ་བ་ཙམ་ཞིག་དགོས་པར་བསྟན་ནས། འོ་ན། སྒྲུབ་ངག་ཡང་དག་
ཏུ་འགྲོ་བ་ལ། དོན་སྐྱོན་དང་བྲལ་བ་ཙམ་གྱིས་ཆོག་གམ་ཞེ་ན། མི་ཆོག་སྟེ། དེའི་སྟེང་དུ་
71



E
གངས་ཅན་རིག་བཅུད་ལས།། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཡང་། སྒྲ་སྐྱོན་དང་བྲལ་བ་གཅིག་དགོས་པའི་ཕྱིར། ཞེས་སྟོན་པར་བྱེད་པ་ལ། དོན་གྱི་
དོན་རྟོགས་ཕྱིར་དོན་ལ་ཞེས་སོགས་བྱུང་། དོན་སྨོས་དེ་ནི་སྒྲ་དག་དང་། །ཞེས་སོགས་ཀྱི་
གཞུང་དེ་ཡང་། དེ་སྤངས་ཕྱིར་བདག་མཐོང་བའི་ཚིག །ཅེས་སོགས་ལས་འཕྲོས་པའི་རྒྱུ་
མཚན་ཡོད་དེ། དེ་སྤང་ཕྱིར་བདག་མཐོང་བའི་ཚིག །ཅེས་པའི་སྐབས་སུ། སྒྲུབ་ངག་ཡང་
དག་ཏུ་འགྲོ་བ་ལ། བློ་སྐྱོན་དང་བྲལ་བ་གཅིག་དགོས་པར་བསྟན་ནས། འོ་ན། དེ་ལ་དེ་
ཙམ་གྱིས་ཆོག་གམ་ཞེ་ན། མི་ཆོག་སྟེ། དེའི་སྟེང་དུ་ཡང་དོན་སྐྱོན་དང་བྲལ་བ་གཅིག་
དགོས་པའི་ཕྱིར་རོ། །ཞེས་སྟོན་པ་ལ། དོན་སྨོས་དེ་ནི་ཞེས་སོགས་བྱུང་། །
གཉིས་པ་དཀྱུས་ཀྱི་ས་བཅད་པའི་འབྲེལ་དང་། ཚིག་གིས་ཉེ་འབྲེལ་གཉིས་
བསྡོམས་ནས་འཆད་པ་ལ། གདུལ་བྱ་གཞན་རྗེས་སུ་འཛིན་པའི་ཐབས་གཞན་དོན་རྗེས་
དཔག་གི་ལེའུ་འཆད་པ་ལ། གཞན་དོན་རྗེས་དཔག་གི་མཚན་ཉིད་གསུངས་པའི་དགོས་པ་
བཤད་པ། ནུས་ཡུལ་བསྒྲུབ་བྱའི U བསྟན་བྱ་རྟགས་ཀྱི་དབྱེ་བ་བཤད་པའི་དགོས་པ་
བཤད་པ་དང་གསུམ་ཡོད་པའི་ནང་ནས། གསུམ་པ་དེ་འཆད་པ་ལ་མདོར་བསྟན་པ་དང་།
རྒྱས་པར་བཤད་པ་གཉིས། དང་པོ་འཆད་པ་ལ། དགོས་པ་དངོས་དང་། རྩོད་པ་སྤོང་པ་
གཉིས། དང་པོ་འཆད་པ་ལ། གཏན་ཚིགས་རབ་ཏུ་དབྱེ་བའི་དོན། །ཞེས་སོགས་བྱུང་། དེ་
ཡང་འབྲུ་དང་སྦྱར་ན། སློབ་དཔོན་ཕྱོགས་ཀྱི་གླང་པོས་ཚད་མ་མདོར་ཕྱོགས་ཆོས་ཅན་གྱི་
གཏན་ཚིགས་དགུ་མདོར་བསྡུས་གསུངས་པ་ཆོས་ཅན། དགོས་པ་ཡོད་དེ། ཕྱོགས་ཆོས་
ཅན་གྱི་གཏན་ཚིགས་ཀྱི་ཕྱོགས་གཉིས་ལ་འཇུག་ཚུལ་གྱི་རབ་དབྱེ་བདེ་བླག་ཏུ་རྟོགས་པར་
བྱ་བའི་ཆེད་ཡིན་པའི་ཕྱིར། ཞེས་སྟོན་པ་ལ། གཏན་ཚིགས་རབ་ཏུ་ཞེས་སོགས་བྱུང་།
གཉིས་པ་རྩོད་སྤོང་འཆད་པ་ལ། རྩོད་པ་དང་། ལན་གཉིས་ལས། དང་པོ་འཆད་
པ་ལ། གང་ལ་རྩོད་པ་དང་། གང་གིས་རྩོད་པ། ཚུལ་ཇི་ལྟར་རྩོད་པ་དང་གསུམ། དང་པོ་
འཆད་པ་ལ། ཚད་མ་འཆད་པ་ལ། ཚད་མ་མདོ་ལས། གང་ཕྱིར་གཏན་ཚིགས་དག་དང་ནི། །
72



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
དེར་སྣང་ཕལ་ཆེར་ཕྱོགས་ཆོས་ཉིད། །དེས་ན་གཏན་ཚིགས་སོགས་དོན་གྱི། །སྔོན་དུ་དེ་
དབྱེ་བསྟན་པར་བྱ། །ཞེས་པའི་སྐབས་སུ། ཕྱོགས་ཆོས་ཅན་གྱི་གཏན་ཚིགས་ཀྱི་དབྱེ་བ་
གསུངས་པ་དེ་ལ་རྩོད། གཉིས་པ་ནི། ཕྱི་ནང་གི་པཎྜི་ཏ་ཁ་ཅིག་གིས་རྩོད། གསུམ་པ་ཚུལ་
ཇི་ལྟར་དུ་རྩོད་པ་ནི། བྱས་པ་ཆོས་ཅན། མཐུན་དཔེ་བུམ་པ་ལ་རྗེས་སུ་མི་འགྲོ་བར་ཐལ།
ཆོས་ཅན་སྒྲའི་ཁྱད་པར་དུ་བྱས་པའི་ཆོས་ཡིན་པའི་ཕྱིར། བྱས་རྟགས་ཀྱིས་སྒྲ་མི་རྟག་པར་
སྒྲུབ་པ་དེའི་ཕྱོགས་ཆོས་ཡིན་པའི་ཕྱིར། ཞེས་པའི་ཚུལ་གྱིས་རྩོད་པ་ཡིན་ཏེ། རྣམ་ངེས་
ལས། གལ་ཏེ་ཕྱོགས་ཀྱི་ཆོས་ཉིད་ཡིན་ན། དེའི་ཁྱད་པར་གཞན་ལ་མི་འཇུག་པའི་ཕྱིར།
ཐུན་མོང་མ་ཡིན་པ་ཉིད་ཡིན་ནོ་ཞེ་ན། ཞེས་གསུངས་པའི་ཕྱིར། །
གཉིས་པ་དེའི་དངོས་ལན་འཆད་པ་ལ། རྣམ་གཅོད་གསུམ་གྱི་རྣམ་གཞག་སྤྱིར་
བསྟན་པ་དང་། སྐབས་སུ་བབ་པའི་རྩོད་ལན་བྱེ་བྲག་ཏུ་བཤད་པ་གཉིས། དང་པོ་འཆད་
པ་ལ། གཞུང་འདི་ཉིད་དང་སྦྱར་ཏེ་བཤད་པ་དང་། རིགས་གཏེར་དང་སྦྱར་ཏེ་བཤད་པ་
གཉིས། དང་པོ་འཆད་པ་ལ། ངེས་བཟུང་དངོས་སུ་སྦྱར་བའི་རྣམ་གཅོད་གསུམ་བཤད་པ་
དང༌། དེ་དངོས་སུ་མ་སྦྱར་བའི་རྣམ་གཅོད་གསུམ་བཤད་པ་གཉིས། དང་པོ་འཆད་པ་ལ།
ཆོས་ཀྱི་ཚིག་ཕྲད་ཐ་དད་པར། །བྱེད་པས་མི་ལྡན་གཞན་ལྡན་དང་། །ཞེས་སོགས་ཚིག་རྐང་
ལྔ་བྱུང་བ་ཡིན། དེ་ཡང་འབྲུ་དང་སྦྱར་ན། ཆོས་ཀྱི་ཚིག་ཕྲད་དེ། ངེས་བཟུང་དངོས་སུ་སྦྱར་
བའི་རྣམ་གཅོད་ཀྱི་ཚིག་ཆོས་ཅན། ཁྱོད་ལ་སྦྱར་ས་ཐ་དད་པའི་དབྱེ་བས་རྣམ་པ་གསུམ་དུ་
ཡོད་དེ། སྒྲ་བྱས་པ་ཁོ་ན་ཡིན་ཞེས་པ་ལྟ་བུ། ཁྱད་པར་དང་ངེས་བཟུང་ལྷན་ཅིག་ཏུ་སྦྱར་བ་
མི་ལྡན་རྣམ་གཅོད་ཀྱི་ཚིག །སྒྲ་ཁོ་ན་མཉན་བྱ་ཡིན་ཞེས་པ་ལྟ་བུ། ཁྱད་གཞི་དང་ངེས་
བཟུང་དངོས་སུ་སྦྱར་བ་གཞན་ལྡན་རྣམ་གཅོད་ཀྱི་ཚིག །མཚོ་སྐྱེ་ལ་སྔོན་པོ་སྲིད་པ་ཁོ་ན་
ཡིན། ཞེས་པ་ལྟ་བུ། བྱ་བ་སྲིད་པ་དང་ངེས་བཟུང་ལྷན་ཅིག་ཏུ་སྦྱར་བ་མི་སྲིད་རྣམ་གཅོད་
ཀྱི་ཚིག་སྟེ་གསུམ་ཡོད་པའི་ཕྱིར། ཞེས་སྟོན་པ་ལ། ཆོས་ཀྱི་ཚིག་ཕྲད་ཐ་དད་པར། །ཞེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སོགས་བྱུང་། དེ་ཡང་སོ་སོར་ཕྲལ་ཏེ་བཤད་ན། སྒྲ་བྱས་པ་ཁོ་ན་ཡིན་ཞེས་པའི་ཚིག་ཆོས་
ཅན། ཁྱོད་ངེས་བཟུང་དངོས་སུ་སྦྱར་བའི་མི་ལྡན་རྣམ་གཅོད་ཀྱི་ཚིག་ཡིན་ཏེ། ངེས་བཟུང་
དངོས་སུ་སྦྱར་བའི་ཚིག་ཡིན་པ་གང་ཞིག །ཁྱད་གཞི་སྒྲ་ལ་ཁྱད་ཆོས་བྱས་པ་མི་ལྡན་པ་
རྣམ་པར་བཅད་ནས། ལྡན་པ་ཁོ་ནར་སྟོན་པའི་ཚིག་ཡིན་པའི་ཕྱིར་ཏེ། སྒྲ་ཡིན་ན་བྱས་པ་
ཡིན་པས་ཁྱབ་པ་སྟོན་པའི་ཚིག་ཡིན་པའི་ཕྱིར། ཚིག་དེ་ལ་བརྟེན་ནས། སྒྲ་ཡིན་ན་བྱས་པ་
ཡིན་པས་ཁྱབ་པ་སྟོན་ནུས་པའི་རྒྱུ་མཚན་ཡོད་དེ། ཚིག་དེ་ལ་བརྟེན་ནས་ཁྱད་གཞི་སྒྲ་དེ་
ཡིན་ན། ཁོའི་སྟེང་དུ་ཁྱད་ཆོས་བྱས་པ་གཅིག་ངེས་པར་ཚང་དགོས་སོ་ཞེས་ཤེས་པར་བྱེད་
པ་ཡིན་པའི་ཕྱིར་རོ། །ཞེས་སྟོན་པར་བྱེད་པ་ལ། ཆོས་ཀྱི་ཚིག་ཕྲད་ཐ་དད་པར། །ཁྱད་ཆོས་
དང་ནི་ལྷན་ཅིག་བརྗོད། །ཤིན་ཏུ་མི་ལྡན་རྣམ་གཅོད་བྱེད། །ཅེས་པ་འདི་བྱུང་། ཡང་སྒྲ་ཁོ་
ན་མཉན་བྱ་ཡིན་ཞེས་པའི་ཚིག་དེ་ཆོས་ཅན། ཁྱོད་ངེས་བཟུང་དངོས་སུ་སྦྱར་བའི་གཞན་
ལྡན་རྣམ་གཅོད་ཀྱི་ཚིག་ཡིན་ཏེ། དེ་དངོས་སུ་སྦྱར་བའི་ཚིག་ཡིན་པ་གང་ཞིག །ཁྱད་ཆོས་
མཉན་བྱ་དེ། ཁྱད་གཞི་སྒྲ་མ་ཡིན་པ་གཞན་དང་ལྡན་པ་རྣམ་པར་བཅད་ནས། སྒྲ་ཁོ་ན་ལ་
ལྡན་པར་སྟོན་པར་བྱེད་པ་ཡིན་པའི་ཕྱིར་ཏེ། མཉན་བྱ་ཡིན་ན་སྒྲ་ཡིན་པས་ཁྱབ་པ་སྟོན་
པའི་ཚིག་ཡིན་པའི་ཕྱིར། འོ་ན་ཚིག་དེ་ལ་བརྟེན་ནས། མཉན་བྱ་ཡིན་ན། སྒྲ་ཡིན་པས་
ཁྱབ་པ་སྟོན་ནུས་པའི་རྒྱུ་མཚན་ཅི་ཡིན་ཟེར་ན། དེའི་རྒྱུ་མཚན་ཡོད་དེ། སྒྲ་ཁོ་ན་མཉན་བྱ་
ཡིན་ཞེས་བརྗོད་པས། ཁྱད་ཆོས་མཉན་བྱ་ཡིན་ན། ཁྱད་གཞི་སྒྲའི་སྟེང་དུ་ངེས་པར་གྱིས་
གྲུབ་པ་གཅིག་དགོས་སོ་ཞེས་ཤེས་པར་བྱེད་པ་ཡིན་པའི་ཕྱིར། ཞེས་སྟོན་པར་བྱེད་པ་ལ།
ཆོས་ཀྱི་ཚིག་ཕྲད་ཐ་དད་པར། །ཁྱད་པར་ཅན་དང་ལྷན་ཅིག་བརྗོད། །ཤིན་ཏུ་གཞན་ལྡན་
རྣམ་གཅོད་བྱེད། །ཅེས་པ་འདི་བྱུང་། གཞན་ཡང་། མཚོ་སྐྱེས་པདྨོ་ལ་སྔོན་པོ་སྲིད་པ་ཁོ་ན་
ཞེས་པའི་ཚིག་དེ་ཆོས་ཅན། ངེས་བཟུང་དངོས་སུ་སྦྱར་བའི་མི་སྲིད་རྣམ་གཅོད་ཀྱི་ཚིག་
ཡིན་ཏེ། དེ་དངོས་སུ་སྦྱར་བའི་ཚིག་ཡིན་པ་གང་ཞིག །ཁྱད་ཆོས་སྔོན་པོ་དེ་ཁྱད་གཞི་མཚོ་
74



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
སྐྱེས་ལ་མི་སྲིད་པ་རྣམ་པར་བཅད་ནས། སྲིད་པ་ཙམ་དུ་སྟོན་པའི་ཚིག་ཡིན་པའི་ཕྱིར།
ཞེས་སྟོན་པ་ལ། ཆོས་ཀྱི་ཚིག་ཕྲད་ཐ་དད་པར། །བྱ་བ་དང་ནི་ལྷན་ཅིག་བརྗོད། །ཤིན་ཏུ་
མི་སྲིད་རྣམ་གཅོད་བྱེད། །ཅེས་པ་འདི་བྱུང་། གཉིས་པ་ངེས་བཟུང་དངོས་སུ་མ་སྦྱར་བའི་
རྣམ་གཅོད་གསུམ་འཆད་པ་ལ། མཚན་ཉིད་ཀྱི་སྒོ་ནས་མདོར་བསྟན། དབྱེ་བའི་སྒོ་ནས་
རྒྱས་པར་བཤད། མཚན་གཞིའི་སྟེང་དུ་གཏན་ལ་ཕབ། སྒྲུབ་བྱེད་ཀྱི་སྒོ་ནས་དོན་བསྡུ་བ་
དང་བཞི། དང་པོ་འཆད་པ་ལ། དེ་སྦྱར་མེད་ཀྱང་བརྗོད་འདོད་ལས། །དེ་དོན་ཉིད་ནི་
རྟོགས་པར་འགྱུར། །གང་ཕྱིར་ངག་འབྲས་རྣམ་གཅོད་ཕྱིར། །ཞེས་པ་འདི་བྱུང་། དེ་འབྲུ་
དང་སྦྱར་ན། རྣམ་གཅོད་གསུམ་གྱི་དོན་སོ་སོར་གོ་བར་བྱེད་པ་དེ་ལ། ངེས་བཟུང་དངོས་སུ་
སྦྱར་བ་གཅིག་དགོས་སམ་ཞེ་ན། མི་དགོས་ཏེ། ངེས་བཟུང་དངོས་སུ་སྦྱར་བ་མེད་ཀྱང་།
བརྗོད་འདོད་ཀྱི་དབང་ལས། རྣམ་གཅོད་གསུམ་གྱི་དོན་སོ་སོར་རྟོགས་པར་འགྱུར་བ་དེ་
འདྲ་ཡོད་པའི་ཕྱིར། དེ་ཡང་རྒྱུ་མཚན་གང་གི་ཕྱིར་ན། ངག་རྣམ་ནི་རྣམ་གཅོད་གསུམ་གང་
རུང་གི་འབྲས་བུ་ཅན་ཏེ་རྒྱུ་ཡིན་པའི་ཕྱིར་རོ། །དེས་ན་ཁོ་ན་བ་དངོས་སུ་མ་སྦྱར་བའི་རྣམ་
གཅོད་ཀྱི་ཚིག་ཆོས་ཅན། ངེས་བཟུང་དངོས་སུ་མ་སྦྱར་བའི་རྣམ་གཅོད་ཀྱི་ཚིག་གི་མཚན་
ཉིད་ཡིན་དེ། དེའི་འཇོག་བྱེད་ཡིན་པའི་ཕྱིར། ཞེས་སྟོན་པ་ལ། དེ་སྦྱར་མེད་ཀྱང་བརྗོད་
འདོད་ལས། །ཞེས་པ་འདི་བྱུང་།
གཉིས་པ་དབྱེ་བའི་སྒོ་ནས་རྒྱས་པར་བཤད་པ་ལ། ངེས་བཟུང་དངོས་སུ་མ་སྦྱར་
བའི་རྣམ་གཅོད་ཀྱི་ཚིག་ཆོས་ཅན། ཁྱོད་ལ་དབྱེ་ན་གསུམ་ཡོད་དེ། ནག་པ་འཕོངས་སྐྱེན་
ཞེས་པ་ལྟ་བུ། ངེས་བཟུང་དངོས་སུ་མ་སྦྱར་བ་མི་ལྡན་རྣམ་གཅོད་ཀྱི་ཚིག །ནག་པ་དང་
སྲིད་སྒྲུབ་གཉིས་ཀྱི་ནང་ནས་སྲིད་སྒྲུབ་འཕོངས་སྐྱེན་ཞེས་པ་ལྟ་བུ་གཞན་ལྡན་རྣམ་གཅོད་
ཀྱི་ཚིག །མཚོ་སྐྱེས་ལ་སྔོན་པོ་སྲིད་མི་སྲིད་དྲིས་པ་ན་སྲིད་ཅེས་པ་ལྟ་བུ། མི་སྲིད་རྣམ་གཅོད་
ཀྱི་ཚིག་སྟེ་གསུམ་ཡོད་པའི་ཕྱིར། ཞེས་སྟོན་པ་ལ། དཔེར་ན་ནག་པ་འཕོངས་སྐྱེན་པའམ། །
་་75
75



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྲིད་སྒྲུབ་འཕོངས་སྐྱེན་ཞེས་པའམ། །སྔོན་པོ་མཚོ་སྐྱེས་འགྱུར་ཞེས་བཞིན། །ཞེས་པ་འདི་
བྱུང༌། །
གསུམ་པ་མཚན་གཞིའི་སྟེང་དུ་གཏན་ལ་ཕབ་པ་ལ། ནག་པ་འཕོངས་སྐྱེན་མི་སྐྱེན་
དྲིས་པའི་ཚེ། ནག་པ་འཕོངས་སྐྱེན་ཞེས་པའི་ཚིག་ཆོས་ཅན། ངེས་བཟུང་དངོས་སུ་མ་སྦྱར་
བའི་མི་ལྡན་རྣམ་གཅོད་ཀྱི་ཚིག་ཡིན་ཏེ། ངེས་བཟུང་དངོས་སུ་མ་སྦྱར་བའི་ཚིག་གང་ཞིག །
ཁྱད་ཆོས་འཕོངས་སྐྱེན་པ་དེ། ཁྱད་གཞི་ནག་པ་ལ་མི་ལྡན་པ་རྣམ་པར་བཅད་ནས། དེ་ལ་
ལྡན་པ་ཁོ་ནར་སྟོན་པའི་ཚིག་ཡིན་ཏེ། ནག་པ་ཡིན་ན་འཕོངས་སྐྱེན་པ་ཡིན་པས་ཁྱབ་པ་
སྟོན་པའི་ཚིག་ཡིན་པའི་ཕྱིར། ཞེས་སྟོན་པ་ལ། དེ་སྦྱར་མེད་ཀྱང་བརྗོད་འདོད་ལས། །དེ་
དོན་ཉིད་ནི་རྟོགས་པར་འགྱུར། །དཔེར་ན་ནག་པ་འཕོངས་སྐྱེན་བཞིན། །ཞེས་པ་འདི་བྱུང་།
གཞན་ཡང་། ནག་པ་དང་སྲིད་སྒྲུབ་གཉིས་ཀྱི་ནང་ནས། སྲིད་སྒྲུབ་འཕོངས་སྐྱེན་ཞེས་པའི་
ཚིག་ཆོས་ཅན། ངེས་བཟུང་དངོས་སུ་མ་སྦྱར་བའི་གཞན་ལྡན་རྣམ་གཅོད་ཀྱི་ཚིག་ཡིན་པའི་
ཕྱིར་ཏེ། དེ་དངོས་སུ་མ་སྦྱར་བའི་ཚིག་གང་ཞིག །ཁྱད་ཆོས་འཕོངས་སྐྱེན་པ་དེས། ཁྱད་
གཞི་ནག་པ་དང༌། སྲིད་སྒྲུབ་གཉིས་ཀྱི་ནང་ནས་ནག་པ་ལ་ལྡན་པ་རྣམ་པར་བཅད་ནས།
སྲིད་སྒྲུབ་ཁོ་ན་ལ་ལྡན་པར་སྟོན་པའི་ཚིག་ཡིན་ཏེ། དེ་གཉིས་ཀྱི་ནང་ནས་འཕོངས་སྐྱེན་པ་
དེ་ཡིན་ན། སྲིད་སྒྲུབ་ཡིན་པས་ཁྱབ་པ་སྟོན་པའི་ཚིག་ཡིན་པའི་ཕྱིར། ཞེས་སྟོན་པ་ལ། དེ་
སྦྱར་མེད་ཀྱང་བརྗོད་འདོད་ལས། །དེ་དོན་ཉིད་ནི་རྟོགས་པར་འགྱུར། །དཔེར་ན་སྲིད་སྒྲུབ་
འཕོངས་སྐྱེན་བཞིན། །ཞེས་པ་འདི་བྱུང་། གསུམ་པ་མཚོ་སྐྱེས་ལ་སྔོན་པོ་སྲིད་མི་སྲིད་དྲིས་
པའི་ཚེ། མཚོ་སྐྱེས་ལ་སྔོན་པོ་སྲིད་ཅེས་ཚིག་ཆོས་ཅན། ངེས་བཟུང་དངོས་སུ་མ་སྦྱར་བའི་
མི་སྲིད་རྣམ་གཅོད་ཀྱི་ཚིག་ཡིན་ཏེ། དེ་གང་ཞིག །ཁྱད་ཆོས་སྔོན་པོ་དེ་ཁྱད་གཞི་མཚོ་སྐྱེས་
ལ་མི་སྲིད་པ་རྣམ་པར་བཅད་ནས་སྲིད་པ་ཙམ་སྟོན་པའི་ཚིག་ཡིན་ཏེ། མཚོ་སྐྱེས་ཡིན་ན་
སྔོན་པོ་ཡིན་པས་མ་ཁྱབ་ཀྱང་། མཚོ་སྐྱེས་འགའ་ཞིག་སྔོན་པོར་སྟོན་པའི་ཚིག་ཡིན་པའི་
76
་ ་



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
ཕྱིར། ཞེས་སྟོན་པ་ལ། དེ་སྦྱར དེ་དོན་ཉིད [ མཚོ་སྐྱེས་སྔོན་པོར་འགྱུར་ཞེས་བཞིན། །
ཞེས་པ་འདི་བྱུང་། བཞི་པ་སྒྲུབ་བྱེད་ཀྱི་སྒོ་ནས་དོན་བསྡུ་བ་ལ། ནག་པ་འཕོངས་སྐྱེན་པའི་
ཚིག་ཆོས་ཅན། ནག་པ་འཕོངས་སྐྱེན་པའི་འགལ་ཟླ། འཕོངས་མི་སྐྱེན་པ་རྣམ་པར་བཅད་
ནས། ནག་པ་འཕོངས་སྐྱེན་ཞེས་པའི་དོན་ལ་རྟོགས་པ་སྐྱེ་བའི་ཚིག་ཡིན་པའི་ཕྱིར་ཏེ། ནག་
པ་འཕོངས་སྐྱེན་ཞེས་པའི་ཚིག་ཡིན་པ་གང་ཞིག །ནག་པ་འཕོངས་སྐྱེན་པ་དེ་ལྟར་འཇིག་
རྟེན་ན་གྲགས་པ་ཡིན་པའི་ཕྱིར་དང་། ནག་པ་འཕོངས་སྐྱེན་མི་སྐྱེན་དྲིས་པའི་སྐབས་ཐོབ་
ཀྱི་ནུས་པ་ལས་ཤེས་པ་ཡིན་པའི་ཕྱིར་དང་། ནག་པ་འཕོངས་སྐྱེན་ཞེས་པ་ཙམ་ཞིག་བརྗོད་
པར་འདོད་པའི་བརྗོད་འདོད་ཀྱི་རྗེས་སུ་འབྲང་བའི་ཚིག་ཡིན་པའི་ཕྱིར། ཞེས་སྟོན་པ་ལ།
ནག་པ་འཕོངས་སྐྱེན་ཞེས་པའམ། །དེར་ཡང་ཟླ་བོ་རྣམ་གཅོད་པ། །ཞེས་པ་ནས། སྒྲ་ནི་
བརྗོད་འདོད་རྗེས་འབྲང་ཕྱིར། །ཞེས་པའི་བར་འདི་བྱུང་། གཉིས་པ་ནག་པ་དང་སྲིད་སྒྲུབ་
གཉིས་ཀྱི་ནང་ནས། སྲིད་སྒྲུབ་འཕོངས་སྐྱེན་ཞེས་པའི་ཚིག་དེ་ཆོས་ཅན། སྲིད་སྒྲུབ་ཀྱི་
འགལ་ཟླ་ནག་པ་འཕོངས་སྐྱེན་པ་རྣམ་པར་བཅད་ནས། སྲིད་སྒྲུབ་འཕོངས་སྐྱེན་པའི་དོན་
ལ་རྟོགས་པ་སྐྱེ་བའི་ཚིག་ཡིན་པའི་ཕྱིར་ཏེ། སྲིད་སྒྲུབ་འཕོངས་སྐྱེན་ཞེས་པའི་ཚིག་ཡིན་པ་
གང་ཞིག །དེ་གཉིས་ཀྱི་ནང་ནས་སྲིད་སྒྲུབ་འཕོངས་སྐྱེན་པ་འཇིག་རྟེན་ན་གྲགས་པའི་ཕྱིར་
དང༌
། དེ་གཉིས་ཀྱི་ནང་ནས་སྲིད་སྒྲུབ་འཕོངས་སྐྱེན་མི་སྐྱེན་དྲིས་པའི་སྐབས་ཐོབ་ཀྱི་ནུས་
པ་ལས་ཤེས་པ་ཡིན་པའི་ཕྱིར་ད་ང་། དེ་གཉིས་ཀྱི་ནང་ནས་སྲིད་སྒྲུབ་འཕོངས་སྐྱེན་ཞེས་པ་
ཙམ་ཞིག་བརྗོད་པར་འདོད་པའི་བརྗོད་འདོད་ཀྱི་རྗེས་སུ་འབྲང་བའི་ཚིག་ཡིན་པའི་ཕྱིར།
ཞེས་སྟོན་པ་ལ། སྲིད་སྒྲུབ་འཕོངས་རྐྱེན་ཞེས་པའམ། །དེར་ཡང་ཟླའོ [ ཞེས་པ་ནས་
བཟུང་སྟེ། སྒྲ་ནི་བརྗོད་འདོད་རྗེས་འབྲང་ཕྱིར། །ཞེས་པའི་བར་འདི་རྣམས་བྱུང་། གསུམ་
པ་མཚོ་སྐྱེས་ལ་སྔོན་པོ་སྲིད་ཅེས་པའི་ཚིག་ཆོས་ཅན། མཚོ་སྐྱེས་ལ་སྔོན་པོ་སྲིད་པའི་འགལ་
ཟླ་མི་སྲིད་པ་རྣམ་པར་བཅད་ནས་སྲིད་པའི་དོན་ལ་རྟོགས་པ་བསྐྱེད་པའི་ཚིག་ཡིན་ཏེ།
7



སྨག་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚོ་སྐྱེས་ལ་སྔོན་པོ་སྲིད་པ་ཞེས་པའི་ཚིག་ཡིན་པ་གང་ཞིག །མཚོ་སྐྱེས་ལ་སྔོན་པོ་སྲིད་པ་
ཙམ་ཞིག་འཇིག་རྟེན་ན་གྲགས་པའི་ཕྱིར་དང་། མཚོ་སྐྱེས་ལ་སྔོན་པོ་སྲིད་མི་སྲིད་པའི་
སྐབས་ཐོབ་ཀྱི་ནུས་པ་ལས་ཤེས་པའི་ཕྱིར་དང་། མཚོ་སྐྱེས་ལ་སྔོན་པོ་སྲིད་པ་ཙམ་ཞིག་
བརྗོད་པར་འདོད་པའི་བརྗོད་འདོད་ཀྱི་རྗེས་སུ་འབྲང་བའི་ཚིག་ཡིན་པའི་ཕྱིར། ཞེས་སྟོན་
པ་ལ། སྔོན་པོ་མཚོ་སྐྱེས་འགྱུར་ཞེས་པའམ། དེར་ཡང [ ཞེས་སོགས་གོང་གི་གཞུང་དེ་
རྣམས་བྱུང་། འོ་ན་སྐབས་འདིར། ནག་པ་དང་། སྲིད་སྒྲུབ་ཅེས་གྲགས་པ་དེ་གང་ལ་ངོས་
འཛིན་སྙམ་ན། ནག་པ་ཞེས་པ་ནི། ཚངས་པ། དབང་ཕྱུག །ཁྱབ་འཇུག་གསུམ་གྱི་ཟླས་ཕྱེ་
བའི་ལྷ་ཁྱབ་འཇུག་ཆེན་པོ་དང་། སྲིད་སྒྲུབ་ནི། དོན་ལ་ལྷ་དབང་བརྒྱ་བྱིན་གྱི་བུ་ཡིན་ཀྱང་།
འཇིག་རྟེན་ཐ་སྙད་དུ་སྐྱ་སེང་བུ་ལྔ་ཞེས་གྲགས་པའི་ནང་ཚན། སྲིད་སྒྲུབ་ལ་ངོས་འཛིན་
དགོས་པ་ཡིན་ཏེ། ཁྱབ་འཇུག་གིས་སྲིད་སྒྲུབ་ཀྱི་ཁ་ལོ་པ་བྱས་ཏེ། སྒྲ་ངན་དཔུང་ཚོགས་
བཅུ་གཉིས་བཅོམ་ཞིང་། དེའི་ཚེ། དེ་གཉིས་འཕོངས་སྐྱེན་པར་གྲགས་པའི་ཕྱིར་དང་།
གཉིས་ལྡན་གྱི་དུས། ལྷ་དང་ལྷ་མ་ཡིན་གྱིས་རྒྱ་ཚོ་བསྲུབས་པའི་ཚེ་བདུད་རྩི་བུམ་པ་གང་
དང་། དུག་བུམ་པ་གང་སོགས་མདུན་དུ་བྱུང་བའི་དུག་གི་ནུས་པས། ཁྱབ་འཇུག་གི་ལྤགས་
པ་ནག་པོར་སོང་བ་ལ་བརྟེན་ནས། ཁྱབ་འཇུག་གི་མངོན་བརྗོད་དུ། ནག་པོའམ། ནག་པ་
ཞེས་གྲགས་པ་དང༌། དུག་དེ་དབང་ཕྱུག་གི་མགྲིན་པར་བཞག་པས། མགྲིན་པ་བེཟླུརྒྱའི་
མདོག་ལྟར་སྔོ་བས་དབང་ཕྱུག་ལ་མགྲིན་སྔོན་ཅན་ཞེས་རིག་བྱེད་ཀྱི་གཏམ་རྒྱུད་ལ་གྲགས་
པའི་ཕྱིར་རོ། །
གསུམ་པ་འཆད་བྱེད་ཚད་མ་རིགས་གཏེར་དང་སྦྱར་ཏེ་འཆད་པ་ལ། དོན་གྱི་རྣམ་
གཅོད་གསུམ་བཤད་པ་དང༌། སྒྲའི་རྣམ་གཅོད་གསུམ་བཤད་པ་གཉིས། དང་པོ་འཆད་
པ་ལ། ཁྱད་གཞི་སོ་སོའི་སྟེང་དུ་རྣམ་གཅོད་གསུམ་བཤད་པ་དང་། ཁྱད་གཞི་གཅིག་གི་
སྟེང་དུ་རྣམ་གཅོད་གསུམ་བཤད་པ་གཉིས། དང་པོ་ནི། ཁྱད་ཆོས་ཤེས་བྱ་དེ། ཁྱད་གཞི་



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
དངོས་པོ་ལ་དོན་གྱི་མི་ལྡན་རྣམ་གཅོད་ཡིན་དེ། ཁྱད་ཆོས་ཤེས་བྱ་དེ། ཁྱད་གཞི་དངོས་པོ་
ལ་ལྡན་པ་ཁོ་ནར་གྲུབ་པ་ཡིན་ཏེ། དངོས་པོ་ཡིན་ན་ཤེས་བྱ་ཡིན་པས་ཁྱབ་པ་ཡོད་པའི་
ཕྱིར། གཉིས་པ་དེ་འཆད་པ་ལ། ཁྱད་ཆོས་དོན་བྱེད་མི་ནུས་པ་དེ། ཁྱད་གཞི་དངོས་མེད་ལ།
དོན་གྱི་གཞན་ལྡན་རྣམ་གཅོད་ཡིན་ཏེ། ཁྱད་ཆོས་དོན་བྱེད་མི་ནུས་པ་དེ། ཁྱད་གཞི་དངོས་
མེད་ལས་གཞན་པའི་དངོས་པོ་ལ་ལྡན་པ་རྣམ་པར་བཅད་ནས། དངོས་མེད་ཁོ་ན་ལ་ལྡན་
པར་གྲུབ་པ་ཡིན་པའི་ཕྱིར་ཏེ། དོན་བྱེད་མི་ནུས་པ་ཡིན་ན་དངོས་མེད་ཡིན་པས་ཁྱབ་པ་
ཡོད་པའི་ཕྱིར། གསུམ་པ་ལ་ཁྱད་ཆོས་སྔོན་པོ་དེ། ཁྱད་གཞི་མཚོ་སྐྱེས་ལ་དོན་གྱི་མི་སྲིད་
རྣམ་གཅོད་ཡིན་ཏེ། སྔོན་པོ་དང་མཚོ་སྐྱེས་ཀྱི་གཞི་མཐུན་ཙམ་སྲིད་པའི་ཕྱིར་རོ། །ཞེས་
སྟོན་པ་ལ། སྒྲ་དང་དོན་གྱི་རྣམ་གཅོད་ཀུན། །གསུམ་པོ་འདི་ལས་གཞན་ཡོད་མིན། །ཞེས་
པ་འདི་བྱུང་། གཉིས་པ་ཁྱད་གཞི་གཅིག་གི་སྟེང་དུ་རྣམ་གཅོད་གསུམ་འཆད་པ་ལ། ཁྱད་
ཆོས་དོན་བྱེད་ནུས་པ་དེ། ཁྱད་གཞི་དངོས་པོ་ལ་མི་ལྡན་རྣམ་གཅོད་ཡིན་ཏེ། ཁྱད་ཆོས་དོན་
བྱེད་ནུས་པ་དེ། ཁྱད་གཞི་དངོས་པོ་ལ་མ་ཁྱབ་པའི་སྐྱོན་གཅོད་པར་བྱེད་པའི་མཚན་ཉིད་
རྣམ་པར་དག་པ་ཡིན་པའི་ཕྱིར་ཏེ། དངོས་པོ་ཡིན་ན་དོན་བྱེད་ནུས་པ་ཡིན་དགོས་པའི་
གཉིས་པ་ཁྱད་ཆོས་དོན་བྱེད་ནུས་པ་དེ། ཁྱད་གཞི་དངོས་པོ་ལ་གཞན་ལྡན་རྣམ་
གཅོད་ཡིན་ཏེ། དེ་འདྲ་བ་དེ་ཁྱད་གཞི་དངོས་པོ་ལ་ཁྱབ་ཆེས་པའི་སྐྱོན་གཅོད་པར་བྱེད་
པའི་མཚན་ཉིད་རྣམ་པར་དག་པ་ཡིན་པའི་ཕྱིར་ཏེ། དོན་བྱེད་ནུས་པ་ཡིན་ན་དངོས་པོ་ཡིན་
དགོས་པའི་ཕྱིར། གསུམ་པ་ལ། ཁྱད་ཆོས་དོན་བྱེད་ནུས་པ་དེ། ཁྱད་གཞི་དངོས་པོ་ལ་མི་
སྲིད་རྣམ་གཅོད་ཡིན་ཏེ། དེ་འདྲ་བ་དེ་ཁྱད་གཞི་དངོས་པོ་ལ་མི་སྲིད་པའི་སྐྱོན་གཅོད་པར་
བྱེད་པའི་མཚན་ཉིད་རྣམ་པར་དག་པ་ཡིན་པའི་ཕྱིར་ཏེ། དོན་བྱེད་ནུས་པ་དང་། དངོས་
པོའི་གཞི་མཐུན་སྲིད་པ་ཡིན་པའི་ཕྱིར། ཞེས་སྟོན་པར་བྱེད་པ་ལ། མ་ཁྱབ་ཁྱབ་ཆེས་མི་
ཕྱིར་རོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྲིད་གསུམ། །མཚན་ཉིད་ཀྱི་ནི་སྤྱི་སྐྱོན་ཡིན། །སྒྲ་དང་དོན་གྱི་རྣམ་གཅོད་ཀུན། །གསུམ་པོ་
འདི་ལས་གཞན་ཡོད་མིན། །ཞེས་པ་འདི་བྱུང་། དེས་ན་སྒྲའི་རྣམ་གཅོད་གསུམ་ནི་གོང་དུ་
བཤད་པ་དེར་གོ་བར་བྱའོ། །གཉིས་པ་དངོས་ལན་དེ་འཆད་པ་ལ། སྒྲ་དེའི་ཁྱད་པར་གྱི་
ཆོས་བྱས་པ་ཆོས་ཅན། མཐུན་དཔེ་བུམ་པའི་སྟེང་དུ་རྗེས་སུ་མི་འགྲོ་བའི་སྐྱོན་ལྡན་པ་མིན་
པར་ཐལ། ཁྱོད་ཆོས་ཅན་སྒྲ་དེ་ལ་མི་ལྡན་རྣམ་གཅོད་ཀྱི་སྒོ་ནས་ཁྱོད་ཆོས་སུ་གྲུབ་པའི་
ཕྱོགས་ཆོས་ཡིན་གྱི་ཁྱོད་ཆོས་ཅན་སྒྲ་དེ་ལ་གཞན་ལྡན་རྣམ་གཅོད་ཀྱི་སྒོ་ནས་ཁྱོད་ཆོས་སུ་
གྲུབ་པའི་ཕྱོགས་ཆོས་མ་ཡིན་པའི་ཕྱིར། ཞེས་སྟོན་པ་ལ། དེས་ན་མི་ལྡན་རྣམ་གཅོད་པས། །
ཞེས་པ་ནས། རྗེས་འགྲོ་མེད་པའི་སྐྱོན་ལྡན་མིན། །ཞེས་པའི་བར་བྱུང་། །
གཉིས་པ་རྒྱས་པར་བཤད་པ་ལ། རྟགས་དགུ་ཐུན་མོང་དུ་གསུངས་པའི་དགོས་པ་
བཤད་པ། ཡང་དག་གཉིས་དང་མཉན་བྱ་རྒྱས་པར་བཤད་པ། དགག་རྟགས་ཀྱི་དཔེར་
བརྗོད་དངོས་སུ་མི་སྨོས་པའི་དགོས་པ་བཤད་པ་དང་གསུམ། དང་པོ་འཆད་པ་ལ། ཕྱོགས་
ཆོས་འཁོར་ལོའི་གཏན་ཚིགས་དགུའི་སྟེང་སྟར་གསུམ་གྱི་དབུས་ན་གནས་པའི་སྒྲ་མི་རྟག་
པར་སྒྲུབ་པ་ལ་བྱས་པ་དང་། འོག་སྟར་གསུམ་གྱི་དབུས་ན་གནས་པའི་དུང་སྒྲ་མི་རྟག་པར་
སྒྲུབ་པ་ལ་རྩོལ་བྱུང་སྟེ། རྟགས་ཀྱི་དཔེར་བརྗོད་གཉིས་སྨོས་པ་ཆོས་ཅན། དགོས་པ་ཡོད་དེ།
རང་གི་རང་བཞིན་སྒྲུབ་པ་ལ་ཚུལ་གསུམ་ཚང་ན་རང་བཞིན་གྱི་རྟགས་དང་། རང་གི་རྒྱུ་
སྒྲུབ་པ་ལ་ཚུལ་གསུམ་ཚང་ན་འབྲས་རྟགས་ཡང་དག་སྟེ། རྟགས་རྣམ་པ་གཉིས་སུ་གྲུབ་པ་
ཡོད་པའི་ཕྱིར། ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཞེས་སྟོན་པ་ལ། རང་བཞིན་
འབྲས་བུ་གྲུབ་དོན་དང་། །གཏན་ཚིགས་གཉིས་དང་། ཞེས་པ་འདི་བྱུང་། གཞན་ཡང་།
ཕྱོགས་ཆོས་འཁོར་ལོའི་བར་ལྟར་གསུམ་གྱི་གཡས་ན་གནས་པའི། སྒྲ་རྟག་སྒྲུབ་ལ་བྱས་པ་
དང༌། གཡོན་ན་གནས་པའི་དུང་སྒྲ་རྟག་པར་སྒྲུབ་པ་ལ་རྩོལ་བྱུང་སྟེ། འགལ་རྟགས་ཀྱི་
དཔེར་བརྗོད་གཉིས་སྨོས་པ་ཆོས་ཅན། དགོས་པ་ཡོད་དེ། རང་གི་ཡིན་ཕྱོགས་སྒྲུབ་པ་ལ།



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
རང་བཞིན་གྱི་རྟགས་དང་འབྲས་བུའི་རྟགས་གཉིས་སུ་གྲུབ་ན། ལོག་ཕྱོགས་སྒྲུབ་པ་ལ་
འགལ་རྟགས་གཉིས་སུ་གྲུབ་པའོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཞེས་སྟོན་
པ་ལ་ལྡོག་པ་གཉིས་ཞེས་པ་འདི་བྱུང་། ཡང་། ཕྱོགས་ཆོས་འཁོར་ལོའི་དབུས་ན་གནས་
པའི་མཉན་བྱ་སྒྲ་རྟག་པར་སྒྲུབ་པར་བྱེད་པའི་ཐུན་མོང་མ་ཡིན་པའི་མ་ངེས་པའི་གཏན་
ཚིགས་སློངས་པའི་རྒོལ་བའི་ངོར། སྒྲ་རྟག་པར་སྒྲུབ་པ་ལ་མཉན་བྱ་དཔེར་སྨོས་པ་ཆོས་
ཅན། དགོས་པ་ཡོད་དེ། ལྡོག་ཚུལ་རྐྱང་པ་ཅན་གྱི་རྟགས་ཡོད་པར་འདོད་པ་ལ་རྩོད་པའི་
ཕྱིར་རམ། དེ་དགག་པར་བྱ་བའི་ཆེད་ཡིན་པའི་ཕྱིར་རོ། །འོ་ན་རྩོད་ན་རྩོད་ཚུལ་ཇི་ལྟ་བུ་
བྱེད་ཅེ་ན། དེ་འདྲའི་རྒོལ་བའི་ངོར། མཉན་བྱ་སྒྲ་རྟག་པར་བྱེད་པའི་ལྡོག་ཚུལ་རྐྱང་པ་ཅན་
གྱི་རྟགས་ཡིན་པར་ཐལ། དེ་འདྲའི་རྒོལ་བའི་ངོར་མཉན་བྱའི་རྟགས་ཀྱིས་སྒྲ་རྟག་པར་
སྒྲུབ་པར་བྱེད་པའི་ཕྱོགས་ཆོས་ཀྱང་གྲུབ། དེ་སྐོར་གྱི་ལྡོག་ཚུལ་ཡང་གྲུབ། དེ་སྐོར་གྱི་རྗེས་
གསལ་མ་གྲུབ་པ་ཡིན་པའི་ཕྱིར། རྟགས་གཉིས་པ་གྲུབ་སྟེ། དེའི་ངོར་མཉན་བྱ་སྒྲ་རྟག་
པར་སྒྲུབ་པར་བྱེད་པའི་མི་མཐུན་ཕྱོགས་ལ་མ་མཐོང་ཙམ་ཡིན་པའི་ཕྱིར་ཏེ། དེ་སྐོར་གྱི་མི་
མཐུན་ཕྱོགས་ལ་མེད་པའི་ཕྱིར། རྟགས་གསུམ་པ་གྲུབ་སྟེ། དེའི་ངོར་མཉན་བྱ་སྒྲ་རྟག་པར་
བྱེད་པའི་མཐུན་ཕྱོགས་ལ་མ་མཐོང་ཙམ་ཡིན་པའི་ཕྱིར་ཏེ། དེ་དེའི་མཐུན་ཕྱོགས་ལ་མེད་
པའི་ཕྱིར། ཞེས་སྟོན་པ་ལ། རྩོད་ཕྱིར་ཁྱད་པར། ཞེས་པ་འདི་བྱུང་། ཡང་ཕྱོགས་ཆོས་
འཁོར་ལོའི་སྟེང་སྟར་གསུམ་གྱི། གཡས་ན་གནས་པའི་སྒྲ་རྟག་པར་སྒྲུབ་པ་ལ་བདག་མེད་
དཔེར་སྨོས་པ་ཆོས་ཅན། དགོས་པ་ཡོད་དེ། རྗེས་འགྲོའི་ཚུལ་རྐྱང་པ་ཅན་གྱི་རྟགས་ཡོད་
པར་འདོད་པ་ལ་རྩོད་པའི་ཕྱིར་རམ། དེ་དགག་པར་བྱ་བའི་ཆེད་ཡིན་པའི་ཕྱིར། འོ་ན་རྩོད་
ཚུལ་ཇི་ལྟ་བུ་ཞེ་ན། བདག་མེད་སྒྲ་རྟག་པར་བྱེད་པའི་རྗེས་འགྲོའི་ཚུལ་རྐྱང་པ་ཅན་གྱི་
རྟགས་ཡིན་པར་ཐལ། དེ་སྐོར་གྱི་ཕྱོགས་ཀྱི་ཚུལ་གྲུབ། རྗེས་འགྲོའི་ཚུལ་ཡང་གྲུབ། དེ་
སྐོར་གྱི་ལྡོག་ཚུལ་མ་གྲུབ་པའི་ཕྱིར། རྟགས་གཉིས་པ་དེ་གྲུབ་སྟེ། བདག་མེད་སྒྲ་རྟག་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྒྲུབ་པར་བྱེད་པའི་མཐུན་ཕྱོགས་ལ་མཐོང་ཙམ་ཡིན་པའི་ཕྱིར་ཏེ། དེ་སྐོར་གྱི་མི་མཐུན་
ཕྱོགས་ཡོད་པའི་ཕྱིར་རོ། །
གསུམ་པ་ལྡོག་ཚུལ་མ་གྲུབ་སྟེ། བདག་མེད་སྐོར་གྱི་མི་མཐུན་ཕྱོགས་ལ་མ་མཐོང་
ཙམ་མ་ཡིན་པའི་ཕྱིར་ཏེ། དེ་དེའི་མི་མཐུན་ཕྱོགས་ལ་ཡོད་པའི་ཕྱིར་རོ། །ཞེས་སྟོན་པར་
བྱེད་པ་ལ། སྤྱི་དག་སྟེ། ཞེས་པ་འདི་བྱུང་། ཡང་། ཕྱོགས་ཆོས་འཁོར་ལོའི་གཏན་ཚིགས་
དགུའི་སྟེང་སྟར་གསུམ་གྱི་གཡོན་ན་གནས་པའི་སྒྲ་རྩོལ་བྱུང་དུ་སྒྲུབ་པ་ལ་མི་རྟག་པ་དང་།
འོག་ལྟར་གསུམ་གྱི་གཡས་ན་གནས་པའི་སྒྲ་རྩོལ་བྱུང་མིན་པར་སྒྲུབ་པ་ལ་མི་རྟག་པ་དང་།
གཡོན་ན་གནས་པའི་རྒྱུ་མཚན་ཅན་གྱི་སྒྲ་ཤེས་སྒྲུབ་པའི་སྒྲ་རྟག་པར་སྒྲུབ་པ་ལ་མཉན་བྱ་སྟེ།
ལྷག་མའི་དཔེར་བརྗོད་གསུམ་སྨོས་པ་ཆོས་ཅན། དགོས་པ་ཡོད་དེ། རྟགས་ཀྱིས་ལྡོག་
ཚུལ་བྱེ་བྲག་ཏུ་སྒྲུབ་པར་བྱ་བའི་ཆེད་ཡིན་པའི་ཕྱིར་རོ། །དེ་སྒྲུབ་ཀྱི་རྟགས་ཐམས་ཅད། དེ་
སྒྲུབ་ཀྱི་མི་མཐུན་ཕྱོགས་མཐའ་དག་ལས་ལོག་གོ་ཞེས་ཤེས་པར་བྱ་བའི་ཆེད་ཡིན་པའི་
ཕྱིར། ཞེས་སྟོན་པ་ལ། ལྷག་མ་ལྡོག་པའི་སྒྲུབ་བྱེད་ཡིན། །ཞེས་པ་འདི་བྱུང་། །
གཉིས་པ་ཡང་དག་གཉིས་དང་མཉན་བྱ་རྒྱས་པར་བཤད་པ་ལ། ཡང་དག་གཉིས་
རྒྱས་པར་བཤད་པ་དང་། ཁྱད་པར་མཉན་བྱ་རྒྱས་པར་བཤད་པ་གཉིས། དང་པོ་འཆད་
པ་ལ། དགོས་པ་སོ་སོར་བཤད་པ་དང་། དེ་ཐུན་མོང་དུ་བཤད་པ་གཉིས། དང་པོ་འཆད་
པ་ལ། དུང་སྒྲ་མི་རྟག་པར་སྒྲུབ་པ་ལ། རྩོལ་བྱུང་འབྲས་རྟགས་ཀྱི་དཔེར་བརྗོད་དུ་སྨོས་
པའི་དགོས་པ། སྒྲ་མི་རྟག་པར་སྒྲུབ་པ་ལ། བྱས་པ་རང་བཞིན་རྟགས་ཀྱི་དཔེར་བརྗོད་དུ་
སྨོས་པའི་དགོས་པ། འཕྲོས་དོན་རྩོད་པ་སྤང་བ། སླར་ཡང་དུང་སྒྲ་མི་རྟག་པ་སྒྲུབ་པ་ལ་
རྩོལ་བྱུང་དཔེར་སྨོས་པའི་དགོས་པ་གཉིས་པ་བཤད་པ་དང་བཞི། དང་པོ་འཆད་པ་ལ། ཁོ་
ན་རེ། ཕྱོགས་ཆོས་ཅན་གྱི་གཏན་ཚིགས་དགུ་འཆད་པའི་སྐབས་སུ་འབྲས་རྟགས་མཚན་
ཉིད་པ་གཅིག་མི་སྨོས་པར། དུང་སྒྲ་མི་རྟག་པར་སྒྲུབ་པ་ལ་རྩོལ་བྱུང་འབྲས་རྟགས་ཡང་



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
དག་གི་དཔེར་སྨོས་པའི་རྒྱུ་མཚན་ཅི་ཡིན་ཟེར་ན། དེའི་རྒྱུ་མཚན་ཡོད་དེ། དེ་སྒྲུབ་ཀྱི་
འབྲས་རྟགས་ཐམས་ཅད། དེ་སྒྲུབ་ཀྱི་མི་མཐུན་ཕྱོགས་ལ་རྣམ་གཉིས་སུ་འཇུག་པའི་
རྟགས་ཡིན་ནོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཏེ། རང་བཞིན་རྟགས་ལས་
གཞན་པའི་འབྲས་རྟགས་ཐམས་ཅད་རང་གི་གོ་བྱ་དེ་ཐུན་མོང་ལ་ཁྱབ་བྱེད་དུ་འཇུག་པ་
མེད་པའི་ཕྱིར་ཏེ། རྒྱུ་ནི་འབྲས་བུ་ལས་འཁྲུལ་བ་སྲིད་པའི་ཕྱིར་དང་རང་རྒྱུ་དང་བཅས་པ་
ཡིན་ན་ཡོད་པས་ཀྱང་མ་ཁྱབ། མེད་པས་ཀྱང་མ་ཁྱབ་པའི་ཕྱིར། ཞེས་སྟོན་པ་ལ། རང་
བཞིན་ཉིད་ལས་གཞན་གྱིས་ནི། །གོ་བྱ་ལ་ཁྱབ་ཡོད་མིན་ཏེ། །རྒྱུ་ནི་འཁྲུལ་བ་སྲིད་པའི་
ཕྱིར། །དེ་ཕྱིར་འབྲས་རྣམ་གཉིས་སུ་འཇུག །ཅེས་པ་འདི་བྱུང་། །
གཞན་ཡང་། ཕྱོགས་ཆོས་ཅན་གྱི་གཏན་ཚིགས་དགུ་འཆད་པའི་སྐབས་སུ། བཀོད་
ཚོད་ལ་དུང་སྒྲ་མི་རྟག་པར་སྒྲུབ་པ་ལ་རྩོལ་བྱུང་འབྲས་རྟགས་ཀྱི་གཏན་ཚིགས་སུ་བཀོད་
ནས། སོང་ཚོད་ལ་ཉན་ཤེས་མ་འཁྲུལ་བ་དུང་སྒྲ་ཐོས་པའི་ཉན་ཤེས་དབང་མངོན་རང་རྒྱུ་སྒྲ་
མི་རྟག་སྔོན་སོང་དུ་གོ་བའི་འབྲས་རྟགས་སོང་བ་ཡིན་ལ། དེ་སྒྲུབ་ལ། ཉན་ཤེས་མ་འཁྲུལ་
བ་འདི་འདྲ་ཆོས་ཅན། དུང་སྒྲ་ཐོས་པའི་ཉན་ཤེས་དབང་མངོན་རང་རྒྱུ་སྒྲ་མི་རྟག་པ་སྔོན་
སོང་དུ་སྒྲུབ་པར་བྱེད་པའི་འབྲས་རྟགས་ཡིན་པར་ཐལ། དེ་ལྟར་སྒྲུབ་པར་བྱེད་པའི་རྟགས་
གང་ཞིག །ཁྱོད་རེ་འགའ་བ་སྟེ། རང་རྒྱུ་སྒྲ་མི་རྟག་པར་སྒྲུབ་པར་བྱེད་པའི་དེའི་འབྲས་
བུར་གྲུབ་པ་ཡིན་པའི་ཕྱིར། ཞེས་སྟོན་པ་ལ། ཤེས་པ་འདི་འདྲ་རེས་འགའ་བའི། །འབྲས་
བུར་གྲུབ་པས་དེ་རྟགས་ཡིན། །ཞེས་པ་འདི་བྱུང་། དེ་ལ་ཁོ་ན་རེ། རྟགས་མ་གྲུབ་སྟེ་སྒྲ་
རྟག་པ་ཡིན་པའི་ཕྱིར་རོ་ཟེར་ན། ཉན་ཤེས་མ་འཁྲུལ་བ་དེ་ཆོས་ཅན། རང་རྒྱུ་སྒྲ་མི་རྟག་
པའི་འབྲས་བུ་ཡིན་ཏེ། སྒྲ་རྟག་པའི་འབྲས་བུ་ཡིན་ན། དུས་འགའ་ཞིག་གི་ཚེ་ལྟོས་མེད་དུ་
སྐྱེ་ལ། རེས་འགའ་འབྲས་བུ་མི་བྱེད་པ་སྟེ་མི་སྐྱེ་བ་འགལ་བའི་ཕྱིར། ཞེས་སྟོན་པ་ལ།
ལྟོས་པ་མེད་པར་འགའ་ཞིག་ཚེ། །འབྲས་མི་བྱེད་པ་འགལ་བའི་ཕྱིར། །ཞེས་པའོ། །དེ་ལ་
83



མང་བ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཁོ་ན་རེ། སྐྱོན་མེད་དེ་སྒྲ་རྟག་པ་ཡིན་ཡང་། སྒྲ་རྟག་པའི་འབྲས་བུ་ཉན་ཤེས་མ་འཁྲུལ་བ་དེ་
སྐྱེད་པ། མཐུན་དཔེ་དབང་པོ་གཟུགས་ཅན་པ་དང༌། དམིགས་རྐྱེན། སྒྲ་ཚང་བ་ལ་ལྟོས་
པའི་ཕྱིར་ཟེར་ན། སྒྲ་རྟག་པ་ཆོས་ཅན། ཁྱོད་ཀྱི་འབྲས་བུ་ཉན་ཤེས་མ་འཁྲུལ་བ་སྐྱེད་པ་དེ།
མཐུན་དཔེ་དབང་པོ་གཟུགས་ཅན་པ་དང་། དམིགས་རྐྱེན་སྒྲ་ཚང་བ་ལ་ལྟོས་མི་དགོས་ཏེ།
ཁྱོད་ལ་རྐྱེན་གྱིས་རྣམ་པ་ཀུན་ཏུ་ཕན་པ་ཉེ་བར་སྦྱོར་བ་ལ་མ་ཡིན་པའི་ཕྱིར་རོ། །ཞེས་སྟོན་
པ་ལ། དབང་པོ་སྒྲ་ལ་དེའི། རྣམ་ཀུན་ཉེར་སྦྱོར་མིན་ཕྱིར་རོ། །ཞེས་པ་འདི་བྱུང་། དེ་ལ་ཁོ་
ན་རེ་སྐྱོན་མེད་དེ། སྒྲ་རྟག་པ་ལ་རྐྱེན་གྱིས་ཕན་བཏགས་སུ་མེད་ཀྱང་། བདག་རྐྱེན་དབང་
པོ་དེ་སྒྲ་མི་རྟག་པར་བྱེད་ཀྱི་གེགས་བསལ་དགོས་པའི་ཕྱིར་རོ་ཟེར་ན། ཉན་ཤེས་མ་འཁྲུལ་
བ་ཆོས་ཅན། ཁྱོད་རང་གི་དམིགས་རྐྱེན་དུ་གྱུར་པའི་སྒྲ་རྐྱེན་གྱིས་རྩོལ་མ་ཐག་ཏུ་བྱུང་བར་
ངེས་པ་མ་ཡིན་པར་ཐལ། ཁྱོད་རྐྱེན་དེའི་སྔ་རོལ་ཏུ་ཡོད་པའི་སྒྲ་རྟག་པ་གཟུང་དོན་དུ་བྱེད་
པའི་ཤེས་པ་ཡིན་པའི་ཕྱིར་རོ། །ཞེས་སྟོན་པ་ནི། སྔར་ཡོད་པ་ཡི་ཤེས་པ་ནི། །རྩོལ་མ་ཐག་
བྱུང་ངེས་མིན་ཏེ། །སྒྲིབ་བྱེད། ཅེས་སོགས་བྱུང་། གཉིས་པ་སྒྲ་མི་རྟག་པར་སྒྲུབ་པ་ལ་བྱས་
པ་རང་བཞིན་གྱི་རྟགས་ཀྱི་དཔེར་བརྗོད་དུ་སྨོས་པའི་དགོས་པ་འཆད་པ་ལ། ཁོ་ན་རེ། དེ་
འདྲ་བ་སྨོས་པ་ལ་དགོས་པ་མེད་པར་ཐལ། དུང་སྒྲ་མི་རྟག་པར་སྒྲུབ་པ་ལ་རྩོལ་བྱུང་དཔེར་
སྨོས་པས་རང་བཞིན་རྟགས་ཀྱི་དཔེར་བརྗོད་གྲུབ་པ་ཡིན་པའི་ཕྱིར་ཟེར་ན། དུང་སྒྲ་མི་
རྟག་པར་སྒྲུབ་པ་ལ་རྩོལ་བྱུང་དཔེར་སྨོས་པས། རང་བཞིན་རྟགས་ཀྱི་དཔེར་བརྗོད་གྲུབ་
ཀྱང་། དེ་ལས་ཐ་དད་དུ་སྒྲ་མི་རྟག་པར་སྒྲུབ་པ་ལ་བྱས་པ་རང་བཞིན་གྱི་རྟགས་ཀྱི་དཔེར་
བརྗོད་དུ་སྨོས་པ་ཆོས་ཅན། དགོས་པ་ཡོད་དེ། འབྲས་བུའི་རྟགས་དང་། རང་བཞིན་གྱི་
རྟགས་གཉིས་ཀྱི་དཔེར་བརྗོད་ལྷན་ཅིག་ཏུ་ལྡན་ན། དེ་འདྲ་བ་གཉིས་པོ་དེ་མཐུན་ཕྱོགས་
ལ་འཇུག་ཚུལ་མཚུངས་པར་དོགས་པ་སྐྱེ་བར་འགྱུར་བ་ལས། རང་བཞིན་གྱི་རྟགས་
ཐམས་ཅད་འབྲས་བུའི་རྟགས་དང་འདྲ་བར་མཐུན་ཕྱོགས་ལ་རྣམ་གཉིས་སུ་འཇུག་པའི་



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
རྟགས་ཡིན་པར་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་གཅིག་ཀྱང་ཡོད་དོ་ཞེས་
ཤེས་པར་བྱ་བའི་ཆེད་ཡིན་པའི་ཕྱིར་ཞེས་སྟོན་པ་ལ། འདི་ཉིད་ཀྱི་ནི་རང་བཞིན་ཉིད། །
གྲུབ་ཀྱང་ཐ་དད་བྱས་པ་ནི། །འབྲས་དང་ལྷན་ཅིག་བསྟན་པ་ན། །ཐམས་ཅད་དེ་འདྲར་
ཤེས་མི་འགྱུར། །ཞེས་པ་འདི་བྱུང་། །
གསུམ་པ་འཕྲོས་དོན་རྩོད་པ་སྤང་བ་ལ་ཁོ་ན་རེ། གཞན་དོན་ལེའུར། འབྲས་རང་
གི་རྟགས་གཉིས་བཤད་མི་དགོས་པར་ཐལ། རང་དོན་ལེའུར། རྒྱུ་ལ་རང་བཞིན་ཇི་སྙེད་
ཅིག །ཅེས་སོགས་ཀྱི་སྐབས་སུ་འབྲས་རྟགས་ཀྱི་རྣམ་གཞག་དང་། རང་བཞིན་ཡོད་ཙམ་
དང་ཞེས་སོགས་ཀྱི་སྐབས་སུ། རང་བཞིན་གྱི་རྟགས་ཀྱི་རྣམ་གཞག་བཤད་ཟིན་པའི་ཕྱིར་
ཟེར་ན། གཞན་དོན་ལེའུར་འབྲས་རང་གི་རྟགས་གཉིས་ཀྱི་དཔེར་བརྗོད་བྱས་པས། རབ་
ཏུ་དབྱེ་བ་ཙམ་བཤད་པ་ཆོས་ཅན། དགོས་པ་ཡོད་དེ། འབྲས་རང་གི་རྟགས་གཉིས་པོ་དེ་
ཕྱོགས་གཉིས་ལ་འཇུག་ཚུལ་གྱི་རྣམ་གཞག་བདེ་བླག་ཏུ་རྟོགས་པར་བྱ་བའི་ཆེད་ཡིན་པའི་
ཕྱིར་རོ། །ཞེས་པ་འཆད་པར་བྱེད་པ་ལ། གཏན་ཚིགས་བརྗོད་བྱས་རྟོགས་དོན་དུ། །རབ་
ཏུ་དབྱེ་བ་ཙམ་བཤད་དེ། །ཞེས་སོགས་སོ། །གཞན་ཡང་། གཞན་དོན་ལེའུར་འབྲས་རང་
གི་མཚན་ཉིད་མ་རྟོགས་པ་རྟོགས་པར་བྱ་བའི་ཕྱིར་བཤད་པ་ནི་མིན་ཏེ། གཞན་དོན་ལེའུའི་
སྐབས་ཀྱི་འབྲས་རང་གི་རྟགས་དང་། རང་དོན་ལེའུའི་སྐབས་ཀྱི་འབྲས་རང་གི་རྟགས་
གཉིས་ཀྱི་མཚན་ཉིད་ལ་ཐ་དད་མེད་པའི་ཕྱིར་རོ། །ཞེས་སྟོན་པ་ལ། རྗེས་སུ་དཔག་པར་
བཤད་ཟིན་དོན། །མཚན་ཉིད་ལ་ནི་ཐ་དད་མེད། །ཅེས་སོ། །
བཞི་པ་སླར་ཡང་དུང་སྒྲ་མི་རྟག་པར་སྒྲུབ་པ་ལ། རྩོལ་བྱུང་འབྲས་རྟགས་ཀྱི་དཔེར་
སྨོས་པའི་དགོས་པ་གཉིས་པ་འཆད་པ་ལ། ཕྱོགས་ཆོས་ཅན་གྱི་གཏན་ཚིགས་དགུ་འཆད་
པའི་སྐབས་སུ། འབྲས་རང་འདི་གཉིས་ཀྱི་དཔེར་བརྗོད་རབ་ཏུ་ཕྱེ་ནས་བཤད་པ་དང༌།
འབྲས་བུའི་རྟགས་ཀྱི་དཔེར་བརྗོད་དུ། དུང་སྒྲ་མི་རྟག་པར་སྒྲུབ་པ་ལ་རྩོལ་བྱུང་དཔེར་



༦པ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྨོས་པ་འདི་ཆོས་ཅན། ཁྱོད་ལ་དགོས་པ་གཞན་ཡང་ཡོད་དེ། ཁྱོད་ལ་བརྟེན་ནས་རང་
བཞིན་རྟགས་ཀྱི་ཕྱོགས་གཅིག་མཐུན་ཕྱོགས་ལ་རྣམ་གཉིས་སུ་འཇུག་པར་བསྟན་པའང་
བཤད་པར་འགྱུར་བ་ཡིན་པའི་ཕྱིར། ཞེས་སྟོན་པ་ལ། དེ་འདིར་འབྲས་བུའི་རྟགས་ཀྱི་ནི། །
རང་བཞིན་ཕྱོགས་གཅིག་བརྟེན་པའང་བཤད། །ཅེས་པ་འདི་བྱུང་། གཞན་ཡང་། ཕྱོགས་
ཆོས་ཅན་གྱི་གཏན་ཚིགས་དགུ་འཆད་པའི་སྐབས་སུ། འབྲས་རང་གི་རྟགས་གཉིས་ཀྱི་
དཔེར་བརྗོད་བཤད་པ་ཆོས་ཅན། དགོས་པ་ཡོད་དེ། བཀོད་ཚོད་ལ་དུང་སྒྲ་མི་རྟག་པར་
སྒྲུབ་པ་ལ། རྩོལ་བ་ལས་སྐྱེ་བ་རྩོལ་བྱུང་རྟགས་སུ་བཀོད་ནས། སོང་ཚོད་ལ་དུང་སྒྲ་ཐོས་
པའི་ཉན་ཤེས་དབང་མངོན་རང་རྒྱུ་སྒྲ་མི་རྟག་པ་སྔོན་དུ་གྲུབ་པ་ལ་རྩོལ་བ་ལས་གསལ་བ་
ཉན་ཤེས་མ་འཁྲུལ་བ་རྟགས་སུ་བཀོད་དོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་དང་།
རྩོལ་བྱུང་དུང་སྒྲ་མི་རྟག་པར་གྲུབ་པ་དེའི་མཐུན་ཕྱོགས་ལ་རྣམ་གཉིས་སུ་འཇུག་པའི་
རྟགས་དང་འདྲ་བར་ཉན་ཤེས་མ་འཁྲུལ་བ་དེ་ཡང་། དུང་སྒྲ་ཐོས་པའི་ཉན་ཤེས་དབང་
མངོན་རང་རྒྱུ་སྒྲ་མི་རྟག་པ་སྔོན་སོང་དུ་སྒྲུབ་པར་བྱེད་པའི་མཐུན་ཕྱོགས་ལ་རྣམ་གཉིས་སུ་
འཇུག་པའི་རྟགས་སུ་གྲུབ་བོ་ཞེས་བཤད་པར་བྱ་བའི་ཆེད་ཡིན་པའི་ཕྱིར། ཞེས་འཆད་པ་ལ།
དེས་ན་རྩོལ་ལས་གསལ་བ་དང་། །སྐྱེ་བ་འདྲ་བར་དཔེར་བརྗོད་དོ། །ཞེས་སོ། །་་
གཉིས་པ་དགོས་པ་མཐུན་ཕྱོགས་སུ་འཆད་པ་ལ། ཡོངས་གཅོད་ཀྱི་དགོས་པ་
བཤད་པ་དང་། རྣམ་བཤད་ཀྱི་དེ་གཉིས། དང་པོ་འཆད་པ་ལ། ཕྱོགས་ཆོས་ཀྱི་གཏན་
ཚིགས་དགུ་འཆད་པའི་སྐབས་སུ། འབྲས་རང་གི་རྟགས་འདི་གཉིས་ཀྱི་དཔེར་བརྗོད་རབ་
ཏུ་ཕྱེ་ནས་བཤད་པ་ཆོས་ཅན། ཡོངས་གཅོད་ཀྱི་དགོས་པ་ཡོད་དེ། འབྲས་བུ་ཡོད་པ་རྒྱུ་
གང་མེད་ན་མི་འབྱུང་བའི་དེ་བྱུང་གི་འབྲེལ་པའམ། རང་གི་བདག་ཉིད་དུ་རྣམ་བཅད་
དབྱེར་མེད་པ་ཅན་གྱི་བདག་གཅིག་གི་འབྲེལ་བ་དེ་ནི། འབྲེལ་ཡུལ་རྒྱུ་དེ་དང་། རང་
བཞིན་དེ་ལ་མ་འཁྲུལ་བར་མི་འགྱུར་རོ། །ཞེས་བཤད་པའི་དོན་དུ་ཕྱེ་བ་ཡིན་པའི་ཕྱིར་རོ། །



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
ཞེས་འཆད་པ་ལ། ཡོད་པ་གང་མེད་མི་འབྱུང་བའམ། །རང་བདག་རྣམ་དབྱེར་མེད་ཅན་
གང་། །དེ་ནི་དེ་དང་འཁྲུལ་མི་འགྱུར། །ཞེས་བྱའི་དོན་དུ་འདི་རབ་ཕྱེ། །ཞེས་སོགས་སོ། །
གཉིས་པ་དེ་འཆད་པ་ལ། ཕྱོགས་ཆོས་ཅན་གྱི་གཏན་ཚིགས་དགུ་འཆད་པའི་སྐབས་སུ།
གོང་བཞིན་བཤད་པ་ཆོས་ཅན། རྣམ་བཅད་ཀྱི་དགོས་པ་ཡོད་དེ། ལྡན་པའི་འབྲེལ་བ་ཅན་
གྱི་གཏན་ཚིགས་དང་། འདུ་བའི་འབྲེལ་བ་ཅན་གྱི་གཏན་ཚིགས་རྣམས། གཏན་ཚིགས་
ཡང་དག་མ་ཡིན་ནོ་ཞེས་བཤད་པར་བྱ་བའི་ཆེད་ཡིན་པའི་ཕྱིར་ཏེ། དེ་དག་ལ་ཁྱབ་པ་
འཁྲུལ་བ་སྲིད་པའི་ཕྱིར་དང་། དེ་དག་ལ་བདག་གཅིག་དང་དེ་བྱུང་གི་འབྲེལ་བ་ཡོད་པ་
ཡིན་པའི་ཕྱིར། ཞེས་འཆད་པ་ལ། ལྡན་པ་ཅན་སོགས་གང་དག་ལ། །དེ་འདྲའི་འབྲེལ་བ་
ཡོད་མིན་པ། །དེ་དག་འཁྲུལ་བ་སྲིད་པའི་ཕྱིར། །གཏན་ཚིགས་མིན་ཞེས་བཤད་པ་ཡིན། །
ཞེས་སོགས་སོ། །དེ་ལ་ཁོ་ན་རེ། སྐྱོན་མེད་དེ། ལྡན་པའི་འབྲེལ་བ་ཅན་གྱི་གཏན་ཚིགས་
ཀྱི་རྟགས་ཆོས་ལ་མེད་ན་མི་འབྱུང་གི་འབྲེལ་བ་མ་གྲུབ་པའི་ཕྱིར་རོ་ཟེར་ན། ལྡན་པའི་
འབྲེལ་བ་ཅན་གྱི་གཏན་ཚིགས་ཆོས་ཅན། ཁྱོད་ལ་ལྡན་པའི་འབྲེལ་བ་ཁས་བླངས་པ་ལ་
དགོས་པ་མེད་པར་ཐལ། ཁྱོད་ཀྱི་རྟགས་ཆོས་ལ་མེད་ན་མི་འབྱུང་གི་འབྲེལ་བ་མ་གྲུབ་པ་
གང་ཞིག །མེད་ན་མི་འབྱུང་གི་འབྲེལ་བ་དེ་ཉིད་བསྒྲུབ་བྱ་རྟོགས་པའི་སྒྲུབ་བྱེད་ཀྱི་ཡན་
ལག་ཡིན་པའི་ཕྱིར། རྟགས་ཆོས་ཀྱི་འབྲེལ་བ་ངེས་པ་རྟགས་ཆོས་གཉིས་ལ་མེད་ན་མི་
འབྱུང་གི་འབྲེལ་གྲུབ་ལ་རག་ལས་ཤིང༌། རྟགས་ཆོས་ཀྱི་འབྲེལ་བ་མེད་པ་སྒྲུབ་བྱེད་ཀྱི་
ཡན་ལག་ཡིན་པའི་ཕྱིར། ཞེས་སྟོན་པ་ལ། འབྲེལ་བ་ཡོད་པ་ཡིན་ན་ཡང་། །དེ་ཉིད་རྟོགས་
པའི་སྒྲུབ་བྱེད་ཡིན། །ངེས་པ་མེད་ན་མི་འབྱུང་ཡིན། །ངེས་པ་སྒྲུབ་བྱེད་མིན་ཞེས་པ། །ཞེས་
པ་འདི་བྱུང་། གཉིས་པ་ཁྱད་པར་མཉན་བྱ་རྒྱས་པར་བཤད་པ་ལ། མདོར་བསྟན་པ། རྒྱས་
པར་བཤད་པ། དོན་བསྡུ་བ་དང་གསུམ། དང་པོ་འཆད་པ་ལ། ཕྱོགས་ཆོས་ཅན་གྱི་གཏན་
ཚིགས་དགུ་པོ་འདིའི་སྐབས་སུ། སྒྲ་རྟག་པར་སྒྲུབ་པ་ལ་མཉན་བྱ་དཔེར་སྨོས་པ་ཆོས་ཅན།
87



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དགོས་པ་ཡོད་དེ། ལྡོག་ཚུལ་རྐྱང་པ་ཅན་གྱི་རྟགས་ཡང་དག་ཡོད་པར་འདོད་པའི་རྩོད་པ་
དེ་ལྡོག་པར་བྱ་བའི་ཆེད་ཡིན་པའི་ཕྱིར། འོ་ན་དེ་ལྟར་སྨོས་པ་ཡིན་ན་རྩོད་ལན་ཇི་ལྟར་
སྙམ་ན། འདི་འཆད་པ་ལ། ཡུལ་གང་ལ་རྩོད། གང་ཟག་གང་གིས་རྩོད། ཚུལ་ཇི་ལྟར་རྩོད།
རྩོད་ལན་འདེབས་ཚུལ་དང་བཞི་ཡོད་པའི། དང་པོ་འཆད་པ་ལ། གཏན་ཚིགས་ཀྱི་ནི་ཚུལ་
ལའང་། །ཞེས་སོགས་ཀྱི་སྐབས་སུ། ལྡོག་ཚུལ་རྐྱང་པ་ཅན་གྱི་རྟགས་ཡང་དག་མེད་པར་
བསྟན་པ་དེ་ལ་རྩོད། གཉིས་པ་ནི། བྱེ་བྲག་པ་འགའ་ཞིག་གིས་རྩོད། གསུམ་པ་ནི། ཁོ་ན་རེ།
ལྡོག་ཚུལ་རྐྱང་པ་ཅན་གྱི་རྟགས་ཡང་དག་ཡོད་དེ། སྲོག་ལྡན་དེ་གསོན་ལུས་བདག་བཅས་
སུ་སྒྲུབ་པར་བྱེད་པའི་ལྡན་ཚུལ་རྐྱང་བ་ཅན་གྱི་རྟགས་ཡང་དག་ཡིན་པའི་ཕྱིར་ཏེ། དེ་སྐོར་
གྱི་ལྡོག་འགྲོའི་ཚུལ་གྲུབ། དེ་སྐོར་གྱི་རྗེས་འགྲོའི་ཚུལ་མ་གྲུབ་པའི་ཕྱིར། དང་པོ་གྲུབ་སྟེ།
སྲོག་ལྡན་དེ་གསོན་ལུས་བདག་བཅས་སུ་སྒྲུབ་པར་བྱེད་པའི་མི་མཐུན་ཕྱོགས་མཐའ་དག་
ལས་ལོག་པ་ཡིན་པའི་ཕྱིར། གཉིས་པ་དེ་སྐོར་གྱི་རྗེས་འགྲོའི་ཚུལ་མ་གྲུབ་སྟེ། དེ་སྐོར་གྱི་
རྟགས་ཆོས་གཉིས་ལྡན་གྱི་མཐུན་དཔེ་རྣམ་དག་མེད་པའི་ཕྱིར། དེ་མེད་དེ། སྲོག་ལྡན་དེ་
གསོན་ལུས་ཁོ་ནའི་སྟེང་དུ་གྲུབ་པ་ཡིན་གྱི་གསོན་ལུས་མིན་པ་གཞན་གྱི་སྟེང་དུ་གྲུབ་པ་
མིན་པའི་ཕྱིར། བཞི་པ་རྩོད་ལན་འདེབས་ཚུལ་འཆད་པ་ལ། དཔལ་ལྡན་ཆོས་ཀྱི་གྲགས་
པས་སྲོག་ལྡན་ཆོས་ཅན། ཁྱོད་ཀྱི་རྟགས་ཀྱིས་གསོན་ལུས་བདག་བཅས་སུ་སྒྲུབ་པར་བྱེད་
པའི་རྟགས་ཆོས་གཉིས་ལ་མེད་ན་མི་འབྱུང་གི་འབྲེལ་བ་གྲུབ་པ་ཡིན་པར་བརྗོད་པར་ཐལ།
ཁྱོད་ཀྱི་རྟགས་ཀྱིས་གསོན་ལུས་བདག་བཅས་སུ་སྒྲུབ་པར་བྱེད་པའི་ལྡོག་ཚུལ་ངེས་པ་ཉིད་
ཡིན་པའི་ཕྱིར། ཁྱབ་པ་ཡོད་དེ། ལྡོག་ཚུལ་དེ་ཡང་། རྟགས་ཆོས་ལ་མེད་ན་མི་འབྱུང་གི་
འབྲེལ་བ་མེད་པ་ལ། མེད་པ་ཡིན་པའི་ཕྱིར། ཞེས་སྟོན་པ་ལ། ལྡོག་པ་ཉིད་ནི་ངེས་པ་ཉིད། །
མེད་ན་མི་འབྱུང་ཡིན་པར་བརྗོད། །དེ་ཡང་འབྲེལ་བ་མེད་ལ་མེད། །ཞེས་སོགས་ཚིག་རྐང་
གསུམ་བྱུང་། གཞན་ཡང་། སྲོག་ལྡན་ཆོས་ཅན། ཁྱོད་ཀྱི་རྟགས་ཀྱིས་གསོན་ལུས་བདག་



ལེགས་བཤད་ཉི་མའི་འོད་ཟེར་ལས་གཏན་ཚིགས་འཁོར་ལོའི་གཞུང་གསུམ་གསལ་བྱེད།
བཅས་སུ་སྒྲུབ་པར་བྱེད་པའི་རྗེས་འགྲོའི་ཚུལ་གྲུབ་པར་ཐལ། ཁྱོད་ཀྱི་རྟགས་ཀྱིས་དེ་སྐོར་
གྱི་ལྡོག་འགྲོའི་ཚུལ་གྲུབ་པའི་ཕྱིར། ཁྱབ་པ་ཡོད་དེ། དེ་སྐོར་གྱི་ལྡོག་འགྲོའི་ཚུལ་གྲུབ་ན།
རྟགས་ཆོས་ལ་མེད་ན་མི་འབྱུང་བའི་འབྲེལ་བ་གྲུབ་པས་ཁྱབ་པའི་ཚུལ་གྲུབ་དགོས། དེ་
སྐོར་གྱི་ཁྱབ་པའི་ཚུལ་གྲུབ་ན། དེ་སྐོར་གྱི་རྗེས་འགྲོའི་ཚུལ་གྲུབ་དགོས་པའི་ཕྱིར། ཞེས་
སྟོན་པ་ལ། དེ་ཉིད་ཕྱིར་ན་རྗེས་འགྲོ་གནས། །ཞེས་པ་འདི་བྱུང་།
གཞན་ཡང་། ཁྱད་པར་མཉན་བྱ་ཆོས་ཅན། ཁྱོད་ཀྱི་རྟགས་ཀྱིས་སྒྲ་རྟག་པར་སྒྲུབ་
པར་བྱེད་པའི་ལྡོག་འགྲོའི་གྲུབ་པ་མེད་ཅིང་། རྗེས་འགྲོའི་ཚུལ་ཡང་གྲུབ་པ་ཡོད་པ་མིན་ཏེ།
ཁྱོད་ཀྱི་རྟགས་ཀྱིས་སྒྲ་རྟག་པར་སྒྲུབ་པར་བྱེད་པའི་རྟགས་ཆོས་གཉིས་ལ་མེད་ན་མི་འབྱུང་
བའི་འབྲེལ་བ་མ་གྲུབ་པ་དེའི་ཕྱིར། ཞེས་སྟོན་པ་ལ། དེ་ཡི་ཕྱིར་ན་ཁྱད་པར་ནི། །ལྡོག་
མེད་རྗེས་འགྲོའང་ཡོད་མ་ཡིན། །ཞེས་པ་འདི་བྱུང་། གོང་གི་དེ་ལ་ཁྱབ་པ་ཡོད་དེ། སྦྱོར་བ་
སྐོར་གཅིག་གི་རྟགས་ཆོས་གཉིས་ལ་རང་གི་བདག་སྟེ་བདག་གཅིག་གི་འབྲེལ་བའམ། རྒྱུ་
དངོས་གཉིས་ཏེ་དེ་བྱུང་གི་འབྲེལ་བ་གང་རུང་གྲུབ་ན། སྦྱོར་བ་སྐོར་གཅིག་གི་ཁྱབ་ཚུལ་
གྲུབ་པར་འགྱུར། དེ་མ་གྲུབ་ན། སྦྱོར་བ་སྐོར་གཅིག་གི་ཁྱབ་ཚུལ་གྲུབ་པར་མི་འགྱུར་བ་
ཡིན་པའི་ཕྱིར། ཞེས་འཆད་པ་ལ། རང་གི་བདག་གམ་རྒྱུ་དངོས་ནི། །གྲུབ་ན་ལྡོག་པར་
གྲུབ་འགྱུར་བ། །ཞེས་པ་འདི་བྱུང་། དེ་ལ་ཁོ་ན་རེ། མཉན་བྱ་ཆོས་ཅན། ཁྱོད་སྒྲ་རྟག་པར་
སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། ཁྱོད་ཀྱི་རྟགས་ཀྱིས་སྒྲ་རྟག་པར་བྱེད་
པའི་ལྡོག་འགྲོའི་ཚུལ་གྲུབ་པའི་ཕྱིར་ཏེ། སློབ་དཔོན་ཕྱོགས་ཀྱི་གླང་པོས། ཚུལ་གཉིས་པ་
དང་རེ་རེ་བ། །རྟགས་དོན་མིན་པ་དོན་གྱིས་བྱས། །ཞེས་པ་དེས། ཁྱོད་དེ་སྒྲུབ་ཀྱི་ལྡོག་
ཚུལ་འབའ་ཞིག་པ་ཅན་གྱི་གཏན་ཚིགས་སུ་བཤད་པའི་ཕྱིར་ཟེར་ན། དེ་ལྟར་བཤད་པ་
ཆོས་ཅན། དགོས་པ་ཡོད་དེ། མཉན་བྱ་སྒྲ་རྟག་པར་སྒྲུབ་པར་བྱེད་པའི་མཐུན་ཕྱོགས་ལ་
མ་མཐོང་ཙམ་ཡིན་པ་ལ་དགོངས་ནས། དེ་ལྟར་དུ་བཤད་པ་ཡིན་པའི་ཕྱིར། ཞེས་འཆད་
89



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ལ། མ་མཐོང་བ་ཙམ་ལ་བརྟེན་ནས། །ལྡོག་པའང་འབའ་ཞིག་ཅན་དུ་བཤད། །དེ་ཡི་
ཕྱིར་ན། ཞེས་པ་འདི་བྱུང་། འོ་ན་ཁྱོད་རང་ལ་མཉན་བྱ་དེ་སྐོར་གྱི་མ་ངེས་པའི་གཏན་
ཚིགས་དེ་ལས་གཞན་དུ་མཉན་བྱ་སྒྲ་རྟག་པར་སྒྲུབ་པར་བྱེད་པའམ་གོ་བར་བྱེད་པའི་
རྟགས་སུ་འགྱུར་བ་ཡིན་པར་ཐལ། མཉན་བྱའི་རྟགས་ཀྱིས་སྒྲ་རྟག་པར་བྱེད་པའི་ལྡོག་
འགྲོའི་ཚུལ་མ་ངེས་པ་ལས་གཞན་དུ་མཉན་བྱའི་རྟགས་ཀྱིས་སྒྲ་རྟག་པར་སྒྲུབ་པར་བྱེད་
པའི་ལྡོག་འགྲོའི་ཚུལ་ངེས་པར་འགྱུར་བ་ཡིན་པའི་ཕྱིར། ཞེས་སྟོན་པ་ལ། མ་ངེས་པ།
གཞན་དུ་གོ་བར་བྱེད་པར་འགྱུར། །ཞེས་པ་འདི་བྱུང་།
བཞི་པ་བཤད་བྱའི་གཞུང་གཞན་དང་སྦྱར་བའི་འགྲེལ་འཆད་པ་ལ། ཕྱོགས་ཆོས་
འཁོར་ལོའི་གཞུང་ཆུང་དང་སྦྱར་ཏེ་བཤད་པ་དང་། ཚད་མ་མདོ་དང་སྦྱར་ཏེ་བཤད་པ་འདི་
གཉིས་ནི་ཟུར་དུ་གསལ་ལོ།། །།



་་
༄༅། །ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་
མིག་འབྱེད་རིགས་པའི་ཐུར་མ་ཞེས་བྱ་བའི་
ལེགས་བཤད་བཞུགས་སོ། ། །
བྱམས་པའི་ཁང་བཟང་རབ་ཡངས་པར། །བློ་གྲོས་ལེགས་བཤད་འབུམ་ཕྲག་གིས། །
རྣམ་གསལ་མཁས་པ་གར་བྱེད་པའི། །རྒྱལ་སྲས་འཇམ་མགོན་བླ་མ་རྒྱལ། །འདི་ན་བློ་
ལྡན་དོན་གཉེར་བར། །ཡིད་མངོན་ལེགས་བཤད་བདུད་རྩི་འདི། །སྦྱིན་ནོ་སྐལ་བ་བཟང་
པོ་དག །དགའ་བའི་ཡིད་ཀྱིས་ཉན་པར་བྱོས། །ཞེས་བརྗོད་ནས། འདིར་ཡིད་མངོན་གྱི་
རྣམ་གཞག་འཆད་པ་ལ། དོན་ཚན་གསུམ་སྟེ། མཁས་རྨོངས་ཀུན་ལ་མཁོ་བྱེད་གཞུང་གི་
འབྲེལ། དཔྱོད་ལྡན་མཁས་པ་དགའ་བྱེད་དཀའ་གནད་གཅོད། བློ་གསལ་གཞོན་ནུའི་ཁ་
འབྱེད་རིགས་པའི་འོད་འཕྲེང་བཀོད་པའོ། ། ་
དོན་ཚན་གསུམ་པོ་འདི་ལ། ཡིད་མངོན་ལ་མཚན་ཉིད། རྣམ་གྲངས། སྒྲ་བཤད།
དབྱེ་བ། ཁྱད་ཆོས་དང་ལྔའོ། །དང་པོ་ནི། རང་གི་བདག་རྐྱེན་དུ་གྱུར་པའི་ཡིད་དབང་ལ་
་ བརྟེན་ནས་སྐྱེས་པའི་མ་འཁྲུལ་བའི་ཡིད་ཀྱི་རིག་པ་དེ་དེའི་མཚན་ཉིད། གཉིས་པ་རྣམ་
གྲངས་ལ། ཡིད་མངོན། ཡིད་ཀྱི་མངོན་སུམ། ཡིད་ཀྱི་མངོན་སུམ་གྱི་ཚད་མ། ཡིད་ཤེས་སུ་
གྱུར་པའི་མངོན་སུམ། མ་འཁྲུལ་བའི་ཡིད་བློ་དང་ལྔ་དོན་གཅིག །གསུམ་པ་སྒྲ་བཤད་ནི།
གཟུགས་འཛིན་ཡིད་མངོན་ལྟ་བུ་སྟེ། རང་གི་བདག་རྐྱེན་དུ་གྱུར་པའི་ཡིད་དབང་ལ་བརྟེན་
--
----



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ནས་སྐྱེས་པའི་མངོན་སུམ་ཡིན་པས་ན། ཡིད་མངོན་ཞེས་བདག་རྐྱེན་གྱི་སྒོ་ནས་མིང་
བཏགས་པ་ཡིན་ནོ། །བཞི་པ་དབྱེ་བ་ལ། རང་རིག་གི་ཡིད་མངོན། གཞན་རིག་ཙམ་གྱི་
ཡིད་མངོན། དོན་རིག་ཡིད་མངོན་གསུམ་མོ། །ཡིད་མངོན་ལ་འདི་གསུམ་དུ་འབྱེད་
དགོས་ཏེ། རྣམ་འགྲེལ་དང་རིགས་གཏེར་གཞུང་གི་དངོས་བསྟན་ལ་དོན་རིག་ཡིད་མངོན་
གཙོ་བོར་བསྟན་ཀྱང་། སྦས་དོན་རིགས་པས་ཁ་ཕྱེ་ན་གཞན་གཉིས་པོ་དེ་ཡང་མི་འབྱུང་ཁ་
མེད་ཡིན་པའི་ཕྱིར་རོ། ། །
དང་པོ་རང་རིག་ཡིད་མངོན་ལ་མཚན་ཉིད། རྣམ་གྲངས། སྒྲ་བཤད། དབྱེ་བ། ཁྱད་
ཆོས་དང་ལྔའོ། །དང་པོ་ནི། རང་གི་བདག་རྐྱེན་ཡིད་དབང་ལ་བརྟེན་ནས་སྐྱེས་པའི་འཛིན་
རྣམ་དེའོ། །འོ་ན་རང་རིག་གི་བདག་རྐྱེན་ལ་གཞན་དབང་ཞེས་བཤད་པ་མ་ཡིན་ནམ་
སྙམ་ན། རང་རིག་ལ་ཐུན་མོང་མ་ཡིན་པའི་བདག་རྐྱེན་ཡིད་དབང་དང་དབང་པོ་གཟུགས་
ཅན་གང་ཡང་མེད་པས་བདག་རྐྱེན་གཞན་དབང་ཞེས་སྤྱི་མིང་ནས་བཏགས་པ་ཡིན་པས་
མི་འགལ་ལོ། །གཉིས་པ་རྣམ་གྲངས་ནི། རང་རིག །རང་རིག་གི་མངོན་སུམ། རང་རིག་
གི་ཡིད་མངོན། འཛིན་རྣམ། ཁ་ནང་བལྟས་ཀྱི་རིག་པ། ཁ་ནང་ཁོ་ནར་ཕྱོགས་པའི་རིག་པ།
འཛིན་རྣམ་རྐྱང་པའི་ཤེས་པ། གཟུང་རྣམ་མ་ཡིན་པའི་ཤེས་པ། རང་རིག་གི་ཚད་མ་དང་
བཅུ་པོ་དོན་གཅིག །དབྱེ་ན། མྱོང་བྱའི་སྒོ་ནས་རང་གི་མྱོང་བྱར་གྱུར་པའི་རྟོག་པ་ཉམས་
མྱོང་གི་རང་རིག་དང་། རང་གི་མྱོང་བྱར་གྱུར་པའི་རྟོག་མེད་ཤེས་པ་ཉམས་མྱོང་གི་རང་རིག་
གཉིས། མཚུངས་ལྡན་གྱི་སྒོ་ནས། སེམས་དང་སེམས་བྱུང་དུ་གྱུར་པའི་རང་རིག་གཉིས།
རྟེན་གྱི་སྒོ་ནས། སྐྱེ་འཕགས་ཀྱི་རྒྱུད་ཀྱི་རང་རིག་གཉིས། བདག་རྐྱེན་གྱི་སྒོ་ནས། རང་གི་
བདག་རྐྱེན་ཡིད་དབང་ལ་བརྟེན་ནས་སྐྱེས་པའི་རང་རིག་དང་། རང་གི་བདག་རྐྱེན་ཏིང་ངེ་
འཛིན་ལ་བརྟེན་ནས་སྐྱེས་པའི་རང་རིག་གཉིས། དང་པོ་ནི་རང་རིག་ཕལ་ཆེར་ཡིན་ལ།
གཉིས་པ་ནི། མཉམ་གཞག་གི་རྣལ་འབྱོར་མངོན་སུམ་དུ་གྱུར་པའི་རང་རིག་དེའོ། །ཁ་



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད། །
ཅིག །དབང་མངོན་ཉམས་མྱོང་གི་རང་རིག་དེ་བདག་རྐྱེན་དབང་པོ་གཟུགས་ཅན་ལ་
བརྟེན་ནས་སྐྱེས་ཟེར་ཏེ། འཁྲུལ་པའི་གཏམ་ཡིན་པས་རྣ་བ་དགབ་བོ། །སྒྲ་བཤད་ནི། རྟོག་
པ་ཉམས་མྱོང་གི་རང་རིག་དེ། རང་གི་བདག་རྐྱེན་ཡིད་དབང་ལས་སྐྱེས་ཤིང་། རང་གསལ་
དུ་སྐྱེས་ཙམ་ཡིན་པས་ན། རང་ཡིད་མངོན་ཞེས་བྱའོ། །ཁྱད་ཆོས་ལ་ཡུལ་གྱི་ཁྱད་པར་ལ།
རང་རིག་ལ་ཡུལ་མེད་ཟེར་བ་དང་། རང་ལས་རྫས་གཞན་པའི་ཡུལ་མེད་ཟེར་བ་དེ། གོ་བ་
བཟང་ཡང་གཞོན་ནུ་དག་གིས་སྐྱོང་དཀའ་བས། རང་རིག་ལ་རང་ཡུལ་རྒྱང་ཆད་གཟུང་
འཛིན་གཉིས་སུ་ཕྱེ་བའི་ཡུལ་དེ་མེད་ཅེས་བྱའོ། །བདག་རྐྱེན་གྱི་ཁྱད་པར། རང་རིག་ལ་
བདག་རྐྱེན་དབང་པོ་གཟུགས་ཅན་དང་། ཡིད་དབང་གང་ཡང་མེད་ཅེས་སྨྲ་ན་གོ་བ་བཟང་
ཡང་། རང་རིག་ལ་ཁོ་རང་གི་ཐུན་མོང་མིན་པའི་བདག་རྐྱེན་བེམ་ཤེས་གང་ཡང་མེད་ལ།
འོན་ཀྱང་ཁོའི་བདག་རྐྱེན་གཞན་དབང་ཙམ་ཞིག་ཡོད་ཅིང་། དེ་གང་ཡིན་ཞེ་ན། ཁོ་ཡིད་
ཤེས་ཡིན་པར་ཁས་བླངས་པའི་གནད་ཀྱིས་ཁོའི་བདག་རྐྱེན་དུ་གྱུར་པའི་ཡིད་དབང་དེ་
ལས་མ་འདས་སོ། །ངོ་བོའི་ཁྱད་པར་ལ། རང་རིག་འདི་སེམས་སེམས་བྱུང་གང་ཡང་མིན་
བྱས་ན་འཐད་ཀྱང་དེ་བློར་མི་ཤོང་བས། རང་རིག་ལ་སེམས་སེམས་བྱུང་གཉིས་ཆར་ཡོད་
ཅེས་ཁས་ལོངས་ཤིག །མཚན་གཞི་ཇི་ལྟར་སྙམ་ན། གཙོ་སེམས་མྱོང་བྱེད་ཀྱི་རང་རིག་
སེམས་དང་། སེམས་བྱུང་རྣམས་མྱོང་བྱེད་ཀྱི་རང་རིག་སེམས་བྱུང་ཡིན་ཟེར་བ་ལས་ཐབས་
མེད་དོ། །ངོ་བོའི་ཁྱད་པར། ཁ་ཅིག་ཤེས་པ་ཡིན་ན། རང་རིག་ཡིན་པས་ཁྱབ་ཟེར་ཏེ། ཧ་
ཅང་ཐལ་ཆེས་སོ། །སྒྲ་བཤད་ལ་ཁྱབ་པ་མ་འཆའ་ཞིག །ཁ་ཅིག་རང་རིག་ཡིན་ན། རང་
ངེས་ཚད་མ་ཡིན་པས་ཁྱབ་ཟེར་ཏེ། གཞུང་གི་ཚིག་ཟིན་ཡང་། རང་རེ་ལ་ཚད་མ་གཉིས་
ཆར་ཡོད་དོ། །འོ་ན་ཇི་ལྟར་སྙམ་ན། དབང་མངོན་ངེས་པའི་གང་ཟག་གི་རྒྱུད་ཀྱི་དབང་
མངོན་ཉམས་མྱོང་གི་རང་རིག་དེ་རང་ངེས་ཚད་མ་ཡིན་ལ། དབང་མངོན་མ་ངེས་པའི་གང་
ཟག་གི་རྒྱུད་ཀྱི་དབང་མངོན་ཉམས་མྱོང་གི་རང་རིག་དེ་གཞན་ངེས་ཚད་མ་ཡིན་ནོ། །དེས་



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། ་
ཀླུ་
གཞན་ལ་ཡང་འགྲེའོ། །ཁ་ཅིག་ཤེས་པ་ཐམས་ཅད་ཁོ་རང་ལ་རང་རིག་མངོན་སུམ་ཡིན་
ཟེར་ཏེ། ཕྱོགས་གཅིག་ནས་གོ་བ་བཟང་སྟེ། ཕྱོགས་གཅིག་ནས་མིག་རྒྱ་མེད་ཀྱི་འགྲོས་
ལྟར་སོང་འདུག་གོ །དེས་ན། འབུམ་ཕྲག་གསུམ་པའི་དགོངས་པ་ལྟར། བུམ་འཛིན་རྟོག་
པ་དེ་ཁོ་རང་ལ་མངོན་སུམ་ག་ལ་ཡིན་ཏེ། ཁོས་རང་ལ་ལྟ་བའི་བྱ་བ་ཙམ་ཡང་མ་བྱས་པའི་
ཕྱིར་ཏེ། ཁོས་བུམ་པའི་དོན་སྤྱི་ལ་བུམ་པར་ཞེན་པ་ཙམ་ལས་མེད་པའི་ཕྱིར་རོ། །དེས་ན་
རྟོག་པ་ཕལ་ཆེར་གཅིག་གིས། ཁོ་བོ་རང་གི་མ་རིག་པའི་གནད་དགོངས་ནས། སྒྲ་མི་རྟག་
རྟོགས་ཀྱི་རྟགས་ཅན་རྗེས་དཔག་དེ་ཁོ་རང་གི་ངོ་བོ་ལ་བློ་རིག་གང་ཡང་མིན་གསུང་བའི་
བྱིན་རླབས་སྙིང་ལ་འཇུག་པར་གྱུར་ཅིག ། །
༈ གཞན་རིག་ཙམ་གྱི་ཡིད་མངོན་ལ། མཚན་ཉིད། རྣམ་གྲངས། སྒྲ་བཤད། དབྱེ་བ།
ཁྱད་ཆོས་སོ། །དང་པོ་ནི། གཞན་རིག་ཙམ་གྱི་རྟོག་བྲལ་མ་འཁྲུལ་བའི་ཡིད་ཀྱི་རིག་པ་
དེའོ། །གཉིས་པ་ནི། གཞན་རིག་ཙམ་གྱི་ཡིད་མངོན་གྱི་ཚད་མ་རང་རིག་དོན་རིག་གང་
རུང་མ་ཡིན་པའི་ཡིད་མངོན། དོན་རིག་མ་ཡིན་པའི་གཞན་རིག་མངོན་སུམ་བཞི་དོན་
གཅིག །གསུམ་པ་ནི། གཞན་སེམས་ཤེས་པའི་མངོན་ཤེས་དེ་ལ། གཞན་རིག་ཙམ་གྱི་ཡིད་
མངོན་ཞེས་བྱ་སྟེ། ཁ་ཕྱི་བལྟས་ཀྱི་ཡིད་མངོན་ཡིན་ཀྱང་། རང་གི་བཟུང་དོན་རིག་པ་མ་
ཡིན་པས་ན། དེ་ལྟར་བཞག་པའི་ཕྱིར་རོ། །འོ་ན་འདིར་རང་རིག་ཏུ་བཤད་པ་མིན་ནམ་
སྙམ་ན། རིགས་པའི་དཔུང་མི་བཟོད་ན་གཞུང་གི་ཚིག་ཟིན་གྱི་འཁར་ལ་མ་འཁྲ་ཞིག །བཞི་
པ་དབྱེ་བ་ལ་སྐྱེ་འཕགས་ཀྱི་རྒྱུད་ཀྱི་གཞན་རིག་མངོན་སུམ་གཉིས་ཡོད། ལྔ་པ་ཁྱད་ཆོས་ལ།
འོ་ན་གཞན་རིག་ཙམ་གྱི་ཡིད་མངོན་ལ། ཁྱད་ཆོས་ཇི་ལྟར་དགོས་སྙམ་ན། རང་གི་གཟུང་
དོན་མི་རིག་ཅིང་གཞན་རིག་མངོན་སུམ་ཡིན་པ་ཞིག་དགོས་སོ། །མཚན་གཞི་ཇི་ལྟ་བུ་
སྙམ་ན། གཞན་སེམས་ཤེས་པའི་མངོན་ཤེས། སྔོན་གནས་རྗེས་དྲན་གྱི་མངོན་ཤེས། རྫུ་
འཕྲུལ་གྱི་མངོན་ཤེས་རྣམས་ཡིན་ལ། ཁོ་བོ་ཅག་ནི། རྨི་ལམ་ཤེས་པར་གྱུར་པའི་མ་འཁྲུལ་
9+



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
ཤེས་རྣམས་ཀྱང་མཚན་གཞི་ཡིན་ནོ། །འོ་ན་དེ་འདྲ་མི་སྲིད་སྙམ་ན། འོ་ན་རྨི་ལམ་ཉམས་
མྱོང་གི་རང་རིག་དེ་རྨི་ལམ་མ་འཁྲུལ་བའི་ཤེས་པ་ཡོད་ཅེས་ཁོ་བོ་སྨྲར་རོ། །དེས་ན།
ཤེས་པ། རིག་པ། བློ། ཚད་མ། མངོན་སུམ། ཡིད་མངོན་སོགས་རྫས་སྤྱི་ཕལ་ཆེར་གཞན་
རིག་ཙམ་གྱི་ཡིད་མངོན་ཡིན་ནོ། ། །
གསུམ་པ་དོན་རིག་ཡིད་མངོན་ལ། མཚན་ཉིད། རྣམ་གྲངས། སྒྲ་བཤད། དབྱེ་བ།
ཁྱད་ཆོས་སོ། །དང་པོ་ནི། གཟུང་དོན་ཅན་གྱི་མ་འཁྲུལ་བའི་ཡིད་ཀྱི་རིག་པ་དེའོ། །གཉིས་
པ་ནི། དོན་རིག་ཡིད་མངོན། དོན་རིག་ཡིད་མངོན་གྱི་ཚད་མ། གཟུང་དོན་ཅན་གྱི་ཡིད་
མངོན། གཟུང་ཡུལ་ཅན་གྱི་ཡིད་མངོན། དམིགས་རྐྱེན་ཅན་གྱི་ཡིད་མངོན། རང་གི་ཐུན་
མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་སྐྱེས་པའི་ཡིད་མངོན།
དོན་རིག་ཏུ་གྱུར་པའི་ཡིད་མངོན། དོན་རྟོགས་སུ་གྱུར་པའི་ཡིད་མངོན་བཅུ་པོ་དོན་གཅིག །
གསུམ་པ་ནི། གཟུགས་འཛིན་གྱི་ཡིད་མངོན་དེ་ལ། དོན་རིག་ཡིད་མངོན་ཞེས་བྱ་སྟེ། རང་
གི་གཟུང་དོན་རིག་པའི་ཡིད་ཤེས་ཡིན་པས་དེ་ལྟར་བཏགས་པའི་ཕྱིར་རོ། །དབྱེ་ན། ཡུལ་
གྱི་སྒོ་ནས་གཟུགས་འཛིན་ཡིད་མངོན་སོགས་ལྔ། རྟེན་གྱི་སྒོ་ནས་སྐྱེ་འཕགས་ཀྱི་རྒྱུད་ཀྱི་
དོན་རིག་ཡིད་མངོན་གཉིས། མཚུངས་ལྡན་གྱི་སྒོ་ནས། སེམས་སེམས་བྱུང་གཉིས་གཉིས་
ཡོད་དོ། །དཔེར་ན། གཟུགས་འཛིན་ཡིད་མངོན་དུ་གྱུར་པའི་དྲུག་པ་ཡིད་ཀྱི་རྣམ་པར་ཤེས་
པ་དེ། གཙོ་སེམས་ཡིན་ལ། དེའི་འཁོར་དུ་བྱུང་བའི་སེམས་བྱུང་ཀུན་འགྲོ་ལྔ་དང་། ཡུལ་
ངེས་ལྔ་སོགས་སེམས་བྱུང་དུ་གྱུར་པའི་དོན་རིག་ཡིད་མངོན་ནོ། །ལྔ་པ་ཁྱད་ཆོས་ལ། རྐྱེན་
གསུམ་གྱི་ཁྱད་ཆོས། སྐྱེ་ཚུལ་གྱི་ཁྱད་ཆོས། ཡུལ་གྱི་ཁྱད་ཆོས། གཞུང་ལས་བསྟན་ཚུལ་གྱི་
ཁྱད་ཆོས་སོ། །དང་པོ་ལ། དོན་རིག་ཡིད་མངོན་གྱི་དམིགས་རྐྱེན། དེའི་ཐུན་མོང་མ་ཡིན་
པའི་བདག་རྐྱེན། དེའི་མཚུངས་པ་དེ་མ་ཐག་རྐྱེན། དེའི་ལྷན་ཅིག་བྱེད་རྐྱེན་དང་ཉེར་ལེན་
གྱི་ངོས་འཛིན་སོ་སོར་བཤད་པ་དང་། དང་པོ་ལ། མཚན་ཉིད། རྣམ་གྲངས། སྒྲ་བཤད།
95



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
དབྱེ་བ། ལག་རྗེས་དང་ལྔའོ། །དང་པོ་ནི། རང་འབྲས་དོན་རིག་ཡིད་མངོན་ལ་རང་འདྲའི་
རྣམ་པ་གཏོད་བྱེད་ཀྱི་ཕྱིའི་སྐྱེ་མཆེད་རགས་པ་དེ། རང་འབྲས་དོན་རིག་ཡིད་མངོན་གྱི་
དམིགས་རྐྱེན་གྱི་མཚན་ཉིད་ཡིན། སོ་སོར་ཕྲལ་ནས་རང་འབྲས་གཟུགས་འཛིན་ཡིད་
མངོན་ལ་གཟུགས་ཀྱི་རྣམ་པ་གཏོད་བྱེད་ཀྱི་གཟུགས་རགས་པ་དེ་རང་འབྲས་གཟུགས་
འཛིན་ཡིད་མངོན་གྱི་དམིགས་རྐྱེན་གྱི་མཚན་ཉིད་ཡིན། རང་འབྲས་སྒྲ་འཛིན་ཡིད་མངོན་
ལ་སྒྲའི་རྣམ་པ་གཏོད་བྱེད་ཀྱི་སྒྲ་རགས་པ་དེ། རང་འབྲས་སྒྲ་འཛིན་ཡིད་མངོན་དམིགས་
རྐྱེན་མཚན་ཉིད་ཡིན་པ་སོགས་འགྲེའོ། །དེ་ཡང་རང་འབྲས་ཞེས་པས་རང་འབྲས་
གཟུགས་འཛིན་ཡིད་མངོན་སྐྱེད་བྱེད་མིན་པ་རྣམས། རང་འབྲས་གཟུགས་འཛིན་ཡིད་
མངོན་གྱི་དམིགས་རྐྱེན་ཡིན་པ་གཅོད། གཟུགས་འཛིན་གྱི་རྣམ་པ་གཏོད་བྱེད་ཅེས་པ་དེས།
གཟུགས་འཛིན་ཡིད་མངོན་གྱི་བདག་རྐྱེན་ཡིད་དབང་ལྟ་བུ་དེས། དེ་བསྐྱེད་ནུས་ཀྱང་། དེ་
ལ་གཟུགས་ཀྱི་རྣམ་པ་གཏོད་བྱེད་མིན་པས་ན། དེའི་དམིགས་རྐྱེན་མ་ཡིན་ནོ་ཞེས་སྟོན་
པར་བྱེད། གཟུགས་རགས་པ་ཞེས་པ་དེའང་། གཟུགས་ཅན་ལ་ཕྲ་རགས་གཉིས་ཡོད་
པའི། གཟུགས་ཅན་ཕྲ་བ་རྣམས་དེའི་དམིགས་རྐྱེན་ཡིན་པ་གཅོད་དོ། །འོ་ན། གཟུགས་
ཅན་ཕྲ་རགས་ཀྱི་ཁྱད་པར་ཇི་ལྟར་སྙམ་ན། འདི་ལ་གྲུབ་མཐའི་གནད་ཤེས་དགོས་ཏེ། བྱེ་
བྲག་སྨྲ་བ་ཁ་ཆེའི་ལུགས་ལ། རྫ་ས་རྡུལ་ཕྲ་རབ་ནི་ཕྱོགས་ཀྱི་ཆ་མེད་ཀྱི་རྡུལ་ཕྲན་ཡན་
གར་བ། ཟླ་མེད་ཀྱི་རྡུལ་ཕྲན་ཡན་གར་བ་གཉིས་གནད་གཅིག་པས། དེ་གཟུགས་སུ་མ་
གྲུབ་པས་གཟུགས་ཅན་མིན་ལ། གཟུགས་ཀྱང་མིན་ནོ། །དེས་ན་གཟུགས་ཕུང༌།
གཟུགས། གཟུགས་ཅན། བེམ་པོ་རྣམས་གནད་གཅིག་པས། རྫས་རྡུལ་ཕྲ་རབ་དེ།
གཟུགས་ཕུང་མིན་ཞིང་། ཕུང་པོ་ལྔ་དང༌། སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་
པོ་གང་ཡང་མིན་ལ། འོན་ཀྱང་འདུས་བྱས་ནི་ཡིན་ནོ་ཞེས་ཁས་ལེན་ནོ། །གྲུབ་མཐའི་རང་
སྐྱོན་དུ་ཐུག་ནས་དེ་ལས་སྨྲ་ཐབས་མ་རྙེད་པ་ཡིན་ནོ། །དེས་ན་མདོ་སྡེ་པའི་སྐབས་འདིར་
96



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
ཡང་། ཕྱི་དོན་བདེན་གྲུབ་ཁས་བླངས་པའི་རང་སྐྱོན་གྱི་གདོན་གྱིས་ཟིན་པས། གཡས་
བཅོས་གཡོན་འཐེང་གི་རྣམ་པ་ཞིག་འདུག་ཀྱང་། རེ་ཞིག་འདི་ལྟར་ཁས་བླངས་ཏེ། རང་
རྩོམ་བྱེད་དབུས་དང་ཕྱོགས་དྲུག་གི་རྡུལ་གྱི་རྒྱུ་ལས་བྱུང་བའི་རྡུལ་དུ་གྲུབ་པ་དེ། རྡུལ་
རིགས་པའི་མཚན་ཉིད། རྡུལ་རགས་པའི་རྩོམ་གཞི་གང་ཞིག་རང་ཟླས་དབེན་པའི་རྡུལ་དུ་
གྲུབ་པ་དེ། རྡུལ་ཕྲ་མོའི་མཚན་ཉིད། དེས་ན། རྡུལ་ཕྲ་མོ་དང༌། ཐོགས་མེད་ཀྱི་རྡུལ།
བསྟན་མེད་ཀྱི་རྡུལ། རྡུལ་ཕྲ་རབ། ཟླ་མེད་ཀྱི་རྡུལ་ཕྲན་ཡན་གར་བ། ཕྱོགས་ཀྱི་ཆ་མེད་ཀྱི་
རྡུལ་ཕྲ་རབ། རྫས་རྡུལ་ཕྲ་རབ་རྣམས་གནད་གཅིག་ཅིང་། དེས་ན་གཟུགས་མིང་དུས་
མཐའ་རྡུལ་ཡིག་དང་། །ཞེས་པའི་གཟུགས་ཅན་གྱི་ཆུང་མཐའ་མཐར་ཐུག་དེ། བྱེ་བྲག་སྨྲ་
བས་དེ་ལ་ཡང་རྡུལ་རྫ་ས་བརྒྱད་འདུས་དགོས་སོ་ཞེས་ཁས་བླངས་པའི་གནད་ཀྱིས། དེ་
རགས་པ་ཡིན་གྱི་རྡུལ་ཕྲན་མཚན་ཉིད་པ་མིན་པར་ཁས་བླངས་འདུག་ཀྱང་། མདོ་སྡེ་པའི་
སྐབས་འདིར། དེ་རྡུལ་ཕྲན་མཚན་ཉིད་པར་ཁས་བླངས་ནས། དེ་བདུན་འདུས་པ་ལས་
རྡུལ་ཕྲན་གཅིག་འབྱུང་ཞེས་པའི་རྡུལ་ཕྲན་གྱི་མིང་ཅན་དེ་ཡན་ཆད་རགས་པ་ཡིན་པས། དེ་
སྐབས་ཀྱི་རྡུལ་ཕྲན་གྱི་མིང་ཅན་དེ། རྡུལ་ཕྲན་མཚན་ཉིད་པ་མིན་པར་ཁས་བླང་དཀའ་
བའི་གནད་ལས་རང་གྲོལ་ཡིན་ནོ། །ཞེས་ཁོ་བོ་སྨྲའོ། །དེས་ན་རྡུལ་ཕྲན་དེ་ལ་དབྱེ་ན།
རྡུལ་ཕྲ་རབ་གཉིས་ཙམ་འདུས་པའི་གོང་བུ་ནས་དྲུག་ཙམ་འདུས་པའི་གོང་བུའི་བར་ཡོད་
ཟེར་བ་རྣམ་དཔྱོད་ཆུང་བ་ཡིན་ཏེ། རྡུལ་ཕྲ་རབ་བདུན་མ་འདུས་བར་དུ་ཟླ་མེད་ཡིན་ལ།
གཉིས་ཙམ་འདུས་ན་ཟླ་བཅས་སུ་གྱུར་པའི་ཕྱིར་རོ། །དེས་ན་རྡུལ་ཕྲན་གཉིས་འདུས་ནས་
གསུམ་མ་འདུས་པ་དང་། དྲུག་འདུས་ནས་བདུན་མ་འདུས་པའི་བར་གྱི་རྡུལ་ནི་མེད་དེ།
རྡུལ་བདུན་འདུས་པའི་ཚེ། ཅིག་ཅར་དུ་འདུས་པ་ཡིན་གྱི། རིམ་གྱིས་འདུས་པ་མ་ཡིན་པའི་
ཕྱིར། དེས་ན་རྡུལ་རབ་བདུན་འདུས་ཙམ་ཉིད་ནས་རགས་པ་གནས་གྱུར་པ་ཡིན་གྱི་རྡུལ་
ཕྲ་རབ་དྲུག་མན་ཆད་རྡུལ་འདུས་པའི་ཐ་སྙད་མི་ཐོབ་ཅིང་། རགས་པ་བརྩམས་ཟིན་ནས་
97



ད་རན
ས
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཀྱང་དེའི་ཚོགས་པ་ན་ཟླ་མེད་ཀྱི་རྡུལ་ཕྲ་རབ་ཡོད་ཟེར་བའི་འཆོལ་གཏམ་མི་སྨྲ་བ་ནི། ལྷ་
དང་བླ་མ་དམ་པའི་བྱིན་རླབས་དང་རྣམ་དཔྱོད་ཀྱི་ཤེས་རབ་ཁོ་ནའི་དྲིན་ཡིན་ནོ། །འོ་ན་
རྡུལ་ཕྲ་རབ་དེ་ལ་དབྱེ་ན་གཟུགས་སོགས་དོན་ལྔ་དང་། རྡུལ་རྫས་བརྒྱད་སོགས་ཀྱང་ཁས་
ལེན་ནམ་སྙམ་ན། བྱེ་བྲག་སྨྲ་བ་ཁོ་ནི་ཁས་མི་ལེན་ལ། མདོ་སྡེ་པ་ཁོ་གང་ཟེར་བརྟག་པར་
བྱ་བས་རེ་ཞིག་སྦ་བར་བྱའོ། །
རྡུལ་རགས་པ་ལ་དབྱེ་ན། ཕྱིའི་རྡུལ་རགས་པ་དང་། ནང་གི་རྡུལ་རགས་པ་གཉིས།
ཡང་ན། རྒྱུ་གཟུགས་སུ་གྱུར་པའི་རྡུལ་རགས་པ་དང་། འབྲས་གཟུགས་སུ་གྱུར་པའི་རྡུལ་
རགས་པ་གཉིས་སོ། །དབྱེ་སྒོ་དང་པོ་ཕྱིའི་རྡུལ་རགས་པ་ལ། གཟུགས་སོགས་དོན་ལྔ།
ནང་གི་རྡུལ་རགས་པ་ལ་མིག་སོགས་དབང་པོ་ལྔ་ཡོད་ཅིང་། མིག་སོགས་དབང་པོ་ལྔ་པོ་དེ།
གཟུགས་ཅན་ཡིན་ཡང་མདོ་སྡེ་པའི་ལུགས་འདིར་གཟུགས་མིན་ལ། དེ་རྟེན་བཅས་དང་དེ་
མཚུངས་གཉིས་ཡོད་ཀྱང༌། རགས་པ་དང་ཐོགས་བཅས་སོགས་ཡིན་པས་ཁྱབ་ལ།
གཟུགས་སོགས་དོན་ལྔ་ལའང་། རགས་པ་དང་ཐོགས་བཅས་ཡིན་པས་ཁྱབ་པ་བྱེ་སྨྲ་ལྟར་
ཁས་བླང་དགོས་པ་འདྲའོ། །གང་ལྟར་ཡང་། རྡུལ་རགས་པ། ཐོགས་བཅས་ཀྱི་བེམ་པོ།
བསགས་རྡུལ། བསགས་རྡུལ་ཕྲ་རབ་ཟླ་བཅས་ཀྱི་རྡུལ་རྣམས་གནད་གཅིག་གོ །འོ་ན་
གཟུགས་ཀྱི་སྐྱེད་མཆེད་ཡིན་ན། གཟུང་དོན་ཡིན་པས་ཁྱབ་བམ་སྙམ་ན། ཁ་ཅིག །མ་
ཁྱབ་སྟེ། འདི་ལའང་དེ་མཚུངས་ཀྱི་གཟུགས་ཀྱི་སྐྱེད་མཆེད་ཡོད་པའི་ཕྱིར་རོ། །ཟེར་མོད།
ལུང་གི་རྗེས་འབྲང་གི་སྡེ་པ་དང་། བྱེ་བྲག་སྨྲ་བའི་སྐབས་སུ་དེ་ལྟར་ཡིན་ཡང་། རིགས་པའི་
རྗེས་འབྲང་གི་སྐབས་འདིར་མི་རིགས་ཏེ། རིགས་པའི་དབང་ཕྱུག་རྣམ་གཉིས་ཀྱིས་མ་
བཤད་པའི་ཕྱིར་རོ། །དེས་ན། གཟུགས་ཀྱི་སྐྱེད་མཆེད་ལ་གཟུང་དོན་གྱིས་ཁྱབ་སྟེ། སྒྲའི་
སྐྱེ་མཆེད་ལ་གཟུང་དོན་གྱིས་ཁྱབ་པའི་ཕྱིར་ཏེ། རང་འབྲས་སྒྲ་འཛིན་དབང་མངོན་གྱི་ཐོས་
བྱར་མི་རུང་བའི་སྒྲ་མེད་པའི་ཕྱིར་རོ། །ཁ་ཅིག །མ་ཁྱབ་སྟེ། རི་རབ་ཀྱི་ཁོང་གསེང་ན་ཡོད་



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
པའི་སྒྲ་གཟུགས་སོགས་ཐོས་པའི་ཉན་ཤེས་དང་། མཐོང་བའི་དབང་ཡིད་མངོན་སུམ་མེད་
པའི་ཕྱིར་སྙམ་ན། མ་གྲུབ་སྟེ། དེ་དག་མིག་ཤེས་ཀྱིས་མཐོང་བ་དང་། རྣ་བས་ཐོས་པའི་
གང་ཟག་མང་དུ་ཡོད་པའི་ཕྱིར་རོ། །དེ་ལྟ་མ་ཡིན་ན་འདུས་བྱས་ཡིན་ན་རང་འབྲས་སྐྱེད་
པའི་དོན་དེ་ནུས་པ་ཡིན་པས་ཁྱབ་པ་ཁྱེད་ཀྱིས་ཁས་བླང་བར་མི་ནུས་ཏེ། བསྐལ་པ་འཇིག་
དུས་ཀྱི་གཟུགས་སྐད་ཅིག་མ་ཆ་མེད་པས། རང་འབྲས་བེམ་པོ་ཡང་མི་བསྐྱེད་རང་འབྲས་
ཤེས་པ་གཅིག་ཀྱང་མི་བསྐྱེད་པའི་ཕྱིར་རོ། ། །
དབྱེ་སྒོ་གཉིས་པ་རྒྱུ་གཟུགས་སུ་གྱུར་པའི་རྡུལ་རགས་པ་ནི། འབྱུང་བ་བཞི་ལ་བྱེད།
འབྲས་གཟུགས་སུ་གྱུར་པའི་རྡུལ་རགས་པ་ནི། རེག་བྱའི་སྐྱེ་མཆེད་མ་གཏོགས་པའི་
གཟུགས་ཅན་གྱི་སྐྱེད་མཆེད་ལྷག་མ་དགུ་ལ་བྱེད། རེག་བྱ་ལ་དེ་གཉིས་ཆ་ཚང་བ་ཡིན་ནོ། །
གཉིས་པ་རྣམ་གྲངས་ནི། རང་འབྲས་དོན་རིག་ཡིད་མངོན་གྱི་དམིགས་རྐྱེན། དེའི་གཟུང་
ཡུལ། དེའི་གཟུང་དོན་རྣམས་དོན་གཅིག ། གསུམ་པ་སྒྲ་བཤད་ནི། གཟུགས་སྐད་ཅིག་མ་
གཉིས་པ་དེ་ལ། རང་འབྲས་དོན་རིག་ཡིད་མངོན་གྱི་དམིགས་རྐྱེན་ཞེས་འཇོག་ཏེ། རང་
འབྲས་དོན་རིག་ཡིད་མངོན་གྱི་དམིགས་པའི་ཡུལ་ཡིན་པའི་སྒོ་ནས། དེ་སྐྱེད་པའི་རྐྱེན་
ཡིན་པས་དེ་ལྟར་བཞག་པའི་ཕྱིར་རོ། །བཞི་པ་དབྱེ་ན། རང་འབྲས་དོན་རིག་ཡིད་མངོན་
གྱི་དམིགས་རྐྱེན་དུ་གྱུར་པའི་གཟུགས་སྒྲ་དྲི་རོ་རེག་བྱ་དང་ལྔ་ཡོད། ལྔ་པ་ལག་རྗེས་ནི།
གཟུགས་འཛིན་ཡིད་མངོན་སྐད་ཅིག་མ་དང་པོ་གཟུགས་སྐད་ཅིག་མ་གཉིས་པའི་རྣམ་ལྡན་
དུ་སྐྱེས་པ་དེ། གཟུགས་སྐད་ཅིག་མ་གཉིས་པ་དེས། གཟུགས་འཛིན་ཡིད་མངོན་སྐད་ཅིག་
མ་དང་པོའི་དམིགས་རྐྱེན་བྱས་པའི་བྱེད་ལས་སམ་ལག་རྗེས་ཡིན་ནོ། །
གཉིས་པ་དོན་རིག་ཡིད་མངོན་གྱི་ཐུན་མོང་མ་ཡིན་པའི་བདག་རྐྱེན་ལ་མཚན་ཉིད།
རྣམ་གྲངས། སྒྲ་བཤད། དབྱེ་བ། ལག་རྗེས་དང་ལྔ། དང་པོ་ནི། རང་འབྲས་དོན་རིག་ཡིད་
མངོན་རྐྱེན་གསུམ་གང་རུང་གང་ཞིག །རང་འབྲས་དོན་རིག་ཡིད་མངོན་ཡུལ་འཛིན་ནུས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སུ་སྐྱེད་བྱེད་ཀྱི་དབང་པོའི་རྣམ་པར་ཤེས་པ་དེ། རང་འབྲས་དོན་རིག་ཡིད་མངོན་མངོན་
སུམ་གྱི་ཐུན་མོང་མ་ཡིན་པའི་བདག་རྐྱེན་གྱི་མཚན་ཉིད། སོ་སོར་བྲལ་ན། གཟུགས་འཛིན་
ཡིད་མངོན་གྱི་རྐྱེན་གསུམ་གང་རུང་གང་ཞིག །གཟུགས་འཛིན་ཡིད་མངོན་གཟུགས་
འཛིན་ནུས་སུ་སྐྱེད་བྱེད་ཀྱི་གཟུགས་འཛིན་དབང་པོའི་རྣམ་རིག་དེ། གཟུགས་འཛིན་ཡིད་
མངོན་གྱི་ཐུན་མོང་མ་ཡིན་པའི་བདག་རྐྱེན་གྱི་མཚན་ཉིད། དེས་རིགས་འགྲེ །གཉིས་པ་
རྣམ་གྲངས་ནི། དོན་རིག་ཡིད་མངོན་གྱི་ཐུན་མོང་མ་ཡིན་པའི་བདག་རྐྱེན། དེའི་མཚུངས་
པ་དེ་མ་ཐག་ཏུ་གྱུར་པའི་དབང་པོའི་རྣམ་རིག །དེའི་ཉེར་ལེན་དུ་གྱུར་པའི་དབང་པོའི་རྣམ་
རིག་གསུམ་དོན་གཅིག །གསུམ་པ་སྒྲ་བཤད་ནི། གཟུགས་འཛིན་དབང་མངོན་སྐད་ཅིག་
མ་དང་པོར་གྱུར་པའི་གཙོ་སེམས་དེ་ལ། གཟུགས་འཛིན་ཡིད་མངོན་སྐད་ཅིག་མ་དང་པོའི་
ཐུན་མོང་མ་ཡིན་པའི་བདག་རྐྱེན་ཞེས་བྱ་སྟེ། དེས་དེའི་གཙོ་བོའི་རྒྱུ་བྱས་པའི་སྒོ་ནས།
འབྲས་བུ་དེ་ལ་ཐུན་མོང་མ་ཡིན་པར་དབང་བསྒྱུར་བས་ན་དེ་ལྟར་བཞག་པའི་ཕྱིར་རོ། །
བཞི་པ་དབྱེ་བ་ལ། རང་འབྲས་གཟུགས་འཛིན་ཡིད་མངོན་གྱི་ཐུན་མོང་མ་ཡིན་པའི་བདག་
རྐྱེན། རང་འབྲས་སྒྲ་འཛིན་ཡིད་མངོན་གྱི་ཐུན་མོང་མ་ཡིན་པའི་བདག་རྐྱེན་སོགས་ལྔའོ། །
ལྔ་པ་ལག་རྗེས་ནི། དོན་ལྔ་འཛིན་པའི་ཡིད་མངོན་ལྔ། རང་རིག་ཡུལ་གཟུགས་སོགས་
འཛིན་ནུས་སུ་སྐྱེས་ཤིང་། ཡིད་མངོན་ཞེས་པའི་མིང་དོན་གནས་པ་དེ། དེ་རྣམས་ཀྱི་ཐུན་
མོང་མ་ཡིན་པའི་བདག་རྐྱེན་དབང་པོའི་རྣམ་ཤེས་ལྔ་པོ་དེའི་བྱེད་ལས་སམ་ལག་རྗེས་
ཡིན་ནོ། །
གསུམ་པ་དོན་རིག་ཡིད་མངོན་གྱི་མཚུངས་པ་དེ་མ་ཐག་རྐྱེན་ལ་མཚན་ཉིད་རྣམ་
གྲངས། སྒྲ་བཤད། དབྱེ་བ། ལག་རྗེས་དང་ལྔའོ། །དང་པོ་ནི། རང་འབྲས་དོན་རིག་ཡིད་
མངོན་གྱི་རྐྱེན་གསུམ་གང་རུང་གང་ཞིག །རང་འབྲས་དོན་རིག་ཡིད་མངོན་གསལ་རིག་ཏུ་
སྐྱེད་བྱེད་ཀྱི་རིག་པ་དེ། རང་འབྲས་དོན་རིག་ཡིད་མངོན་གྱི་མཚུངས་པ་དེ་མ་ཐག་རྐྱེན་གྱི་
1
)



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
མཚན་ཉིད་ཡིན། བྲལ་ན་ཡང་རིགས་འགྲེ། གཉིས་པ་ནི། དོན་རིག་ཡིད་མངོན་གྱི་
མཚུངས་པ་དེ་མ་ཐག་རྐྱེན་དང༌། དེའི་དངོས་རྒྱུར་གྱུར་པའི་ཤེས་པ་གཉིས་དོན་གཅིག །
གསུམ་པ་སྒྲ་བཤད་ནི། དེ་ལྟ་བུའི་རྒྱུ་འབྲས་གཉིས་ཆར་རིགས་པར་མཚུངས་པས་ན་
མཚུངས། ཆོས་གཞན་གྱིས་བར་མ་ཆོད་པས་ན་དེ་མ་ཐག་པ། རྒྱུ་དེས་འབྲས་བུ་དེ་སྐྱེད་
པར་བྱེད་པས་ན་རྐྱེན་ཏེ། མཚུངས་པ་དེ་མ་ཐག་རྐྱེན་ཞེས་བྱའོ། །བཞི་པ་དབྱེ་བ་ལ། དོན་
རིག་ཡིད་མངོན་གྱི་མཚུངས་པ་དེ་མ་ཐག་རྐྱེན་དུ་གྱུར་པའི་སེམས་དང་སེམས་བྱུང་གཉིས་
ཡོད་དོ། །ལྔ་པ་ལག་རྗེས་ནི། དོན་རིག་ཡིད་མངོན་གསལ་རིག་ཏུ་སྐྱེས་པའི་ཆ་དེ། དེའི་
མཚུངས་པ་དེ་མ་ཐག་རྐྱེན་གྱི་ལག་རྗེས་ཡིན་ནོ། ། །
བཞི་པ་དོན་རིག་ཡིད་མངོན་གྱི་ཉེར་ལེན་དང་ལྷན་ཅིག་བྱེད་རྐྱེན་གྱི་ཁྱད་པར་ནི།
དོན་རིག་ཡིད་མངོན་གྱི་མཚུངས་པ་དེ་ཐག་རྐྱེན་དུ་གྱུར་པའི་དབང་ཤེས་དེ་ལ། སེམས་
སེམས་བྱུང་གཉིས་ཡོད་པས། གཙོ་སེམས་དེས་ཉེར་ལེན་དང་། སེམས་བྱུང་དེས་ལྷན་ཅིག་
བྱེད་རྐྱེན་བྱེད་པ་ཡིན་ནོ། །དེས་ན་དོན་རིག་ཡིད་མངོན་གྱི་ཐུན་མོང་མ་ཡིན་པའི་བདག་
རྐྱེན་ཡིན་ན། དེའི་ཉེར་ལེན་དང་དེའི་མཚུངས་པ་དེ་མ་ཐག་རྐྱེན་གཉིས་ཆར་ཡིན་པས་
ཁྱབ། དེའི་མཚུངས་པ་དེ་མ་ཐག་རྐྱེན་ཡིན་ན་དེ་གཉིས་ཡིན་པས་མ་ཁྱབ་སྟེ། དེའི་མཚུངས་
པ་དེ་མ་ཐག་རྐྱེན་དུ་གྱུར་པའི་སེམས་བྱུང་རྣམས་ཀྱིས་མ་ངེས་པའི་ཕྱིར་རོ། །གཉིས་པ་སྐྱེ་
ཚུལ་གྱི་ཁྱད་ཆོས་ལ། སྐྱེ་ཚུལ། ཚད་མ་སྒྲུབ་ཚུལ། སྐྱེ་བའི་གནས་སྐབས་དང་གསུམ་མོ། །
དང་པོ་ནི། སྤྱིར་གང་ཟག་གཅིག་གི་རྒྱུད་ལ་མངོན་སུམ་ཉི་ཤུ་ཅིག་ཅར་སྐྱེ་བ་སྲིད་ཏེ། དོན་
ལྔ་འཛིན་པའི་དབང་མངོན་སྐད་ཅིག་མ་གཉིས་པ་ལྔ། དོན་ལྔ་འཛིན་པའི་ཡིད་མངོན་སྐད་
ཅིག་མ་དང་པོ་ལྔ། དེ་བཅུ་ཉམས་མྱོང་གི་རང་རིག་བཅུ་སྟེ་ཉི་ཤུ་ཐམ་པ་ཅིག་ཅར་དུ་སྐྱེ་བ་
ཞིག་ཡོད་པའི་ཕྱིར་རོ། །དེ་ལྟར་སྐྱེས་པའི་ཚེ། ཉི་ཤུ་པོ་དེ་སྐྱེ་འགག་གནས་གསུམ་ཅིག་ཅར་
དུ་བྱེད་དགོས་ཏེ། ཅིག་ཅར་སྐྱེས་ཕྱིན་ཆད། ཅིག་ཅར་དུ་གནས་ཤིང་ཅིག་ཅར་དུ་འགག་པ་
101



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དེ་འདུས་བྱས་ཀྱི་གནས་ཚུལ་ཡིན་པའི་ཕྱིར་རོ། །དེ་ལྟར་ཡང་། ཡིད་ཀྱི་མངོན་སུམ་དུ་མ་
ཡང་། །དབང་ཤེས་བཞིན་དུ་རང་རིག་གཅིག །ཅེས་སོ། །གཉིས་པ་ལ་དངོས་དང་། རྒྱུན་
གྱི་ཁྱད་པར་རོ། །དང་པོ་ནི། དོན་རིག་ཡིད་མངོན་ཚད་མ་ཡིན་ཏེ། རང་གི་གཟུང་དོན་ལ་
གསར་དུ་མི་བསླུ་བའི་རིག་པ་ཡིན་པའི་ཕྱིར་རོ། །དེ་ལྟར་ཡང་། རང་མཚན་འཛིན་ཕྱིར་
འཁྲུལ་པ་མེད། །ཅེས་སོ། །གཉིས་པ་ལ། དོན་རིག་དབང་མངོན་ལ་རྒྱུན་ཡོད་དེ། དབང་
མངོན་སྔ་མས་ཉེར་ལེན་བྱས་ནས་ཕྱི་མ་སྐྱེ་བ་ཡོད་པའི་ཕྱིར་རོ། །དོན་རིག་ཡིད་མངོན་ལ་
རྒྱུན་མེད་དེ། དོན་རིག་ཡིད་མངོན་སྔ་མས་ཉེར་ལེན་བྱས་ནས་ཕྱི་མ་སྐྱེ་བ་མེད་པའི་
ཕྱིར་རོ། །དོན་རིལ།་ཡིད་མངོན་རང་གི་ཉེར་ལེན་དབང་མངོན་ལས་སྐྱེ་དགོས་པའི་ཕྱིར་རོ། ། -
དེ་ལྟར་ཡང་། དབང་པོ་གཟུགས་ཅན་ལས་དབང་སྐྱེ། །ཞེས་སོགས་དང་། ཡིད་དབང་
ལས་ནི་ཡིད་དབང་མིན། །ཞེས་སོ། །དེས་ན། གཟུགས་འཛིན་དབང་མངོན་སྐད་ཅིག་མ་
བཅུ་སྐྱེ། བཅུ་གཅིག་པ་ཕན་ཆད་མི་སྐྱེ་པའི་གང་ཟག་གི་རྒྱུད་ཀྱི་གཟུགས་འཛིན་དབང་
མངོན་སྐད་ཅིག་མ་དང་པོ་དེ། རྒྱུན་བཅས་ཀྱི་ཤེས་པ་ཡིན་ཏེ། དེ་ལ་རིགས་འདྲ་སྔ་མའི་
རྒྱུན་མེད་ཀྱང་། ཕྱི་མའི་རྒྱུན་ཡོད་པའི་ཕྱིར་རོ། །འོ་ན་དེ་ཆོས་ཅན། ཁྱོད་སྐད་ཅིག་མ་སྔ་
མས་ཉེར་ལེན་བྱས་པ་ལས་ཁྱོད་སྐད་ཅིག་མ་ཕྱི་མ་སྐྱེ་བ་ཡོད་པར་ཐལ་ལོ་ཟེར་ན། ཧ་ཅང་
ཚིག་ལ་འཁྲིས་པ་ཡིན་པས་མ་ཁྱབ་བོ། །འོ་ན་དེ་སྐད་ཅིག་མ་བཅུ་པ་དེ་རྒྱུན་བཅས་ཀྱི་ཤེས་
པ་ཡིན་པར་ཐལ། དེ་ལ་རིགས་འདྲ་སྔ་མའི་རྒྱུན་ཡོད་པའི་ཕྱིར་རོ་ཟེར་ན། འཇིག་རྟེན་
གྲགས་པ་དང་བསྟུན་ན་འདིར་མ་ཁྱབ་ཅེས་ཟེར་རོ། །རིགས་པ་ཤེས་པའི་ངོར་འདོད་ལན་
བཏབ་ཀྱང་དོན་ལ་གནས་པར་སེམས་སོ། །གསུམ་པ་སྐྱེ་བའི་གནས་སྐབས་ལ། མཁས་པ་
གཞན་གྱི་ལུགས་རྣམས་དགག །རང་ལུགས་ཚུལ་དང་མཐུན་པར་བཤད་པའོ། །དང་པོ་ནི།
རྒྱན་མཁན་པོའི་རྗེས་འབྲང་འགའ་ཞིག །དང་པོར་གཟུགས་འཛིན་དབང་མངོན་སྐད་ཅིག་
མ་དང་པོ་སྐྱེ། དེ་རྗེས་གཟུགས་འཛིན་ཡིད་མངོན་སྐད་ཅིག་མ་དང་པོ་སྐྱེ་ཞེས་སོགས་སྤེལ་
1 02



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད། །
ནས་སྐྱེ་བར་འདོད་པ་མི་འཐད་དེ། མཁས་པ་སྔ་མའི་གསུང་འགྲོས་ལས། དབང་མངོན་ཆུ་
བོའི་རྒྱུན་དང་མཚུངས། །ཡིད་མངོན་ཆུ་བོའི་ཟེགས་མ་འདྲ། །ཞེས་དབང་མངོན་ཆུ་བོའི་
རྒྱུན་ལྟར་རྒྱུན་ཆགས་སུ་སྐྱེ་བ་དང༌། ཡིད་མངོན་དབང་མངོན་གྱི་ལོགས་སུ་ཆུའི་ཟེགས་མ་
འཐོར་བ་ལྟར་སྐྱེ་བར་བཤད་པ་དང་འགལ་བའི་ཕྱིར། ཡང་རྒྱ་གར་ཆོས་མཆོག་དང་། དེའི་
རྗེས་སུ་འབྲང་བ་ལས་དང་པོ་པ་དང་དགེ་ལྡན་པ་སོགས། དབང་མངོན་གང་ཡིན་པ་དེའི་
རྒྱུན་མཐའ་ཁོ་ནར་ཡིད་མངོན་གཅིག་སྐྱེ་ཞེས་པའང་མི་འཐད་དེ། དབང་མངོན་སྐད་ཅིག་
མ་བཅུ་སྐྱེ་བའི་ཚེ། དབང་མངོན་སྐད་ཅིག་མ་གཉིས་སོགས་དང་དུས་མཉམ་དུ་ཡིད་མངོན་
སྐྱེ་བའི་རྐྱེན་གསུམ་ཚང་འདུག་པའི་ཕྱིར་རོ། །དེ་ལྟར་ཡང་། སྤེལ་མ་དང་ནི་རྒྱུན་གྱི་མཐའ། །
ཞེས་སོགས་སོ། །
གཉིས་པ་རང་ལུགས་ལ། བདག་རྐྱེན་འགྲོས་གསུམ་སྐྱེ་བའི་ཚུལ། དམིགས་རྐྱེན་
འགྲོས་ལྔར་སྐྱེ་ཚུལ། ཡིད་བྱེད་འགྲོས་བདུན་སྐྱེ་བའི་ཚུལ་བཤད་པའོ། །དང་པོ་ནི། གང་
ཟག་གཅིག་གི་རྒྱུད་ལ་གཟུགས་འཛིན་དབང་མངོན་བཅུ་རྒྱུན་ཆགས་སྐྱེ་བའི་ཚེ། དེའི་རྒྱུད་
ལ་གཟུགས་འཛིན་དབང་མངོན་སྐད་ཅིག་མ་དང་པོ་དེ། གྲོགས་གཟུགས་འཛིན་ཡིད་
མངོན་གྱི་ཟླ་མེད་དུ་སྐྱེ་སྟེ། དེའི་དུས་སུ་གཟུགས་འཛིན་ཡིད་མངོན་སྐྱེ་བའི་བདག་རྐྱེན་མ་
ཚང་བའི་ཕྱིར་ཏེ། གཟུགས་འཛིན་ཡིད་མངོན་སྐྱེ་བ་དེ། བདག་རྐྱེན་དབང་མངོན་ལ་ལྟོས་
དགོས་པ་གང་ཞིག །གཟུགས་འཛིན་དབང་མངོན་སྐད་ཅིག་མ་དང་པོའི་ཉེར་ལེན་དུ་གྱུར་
པའི་གཟུགས་འཛིན་དབང་མངོན་མེད་པའི་ཕྱིར་རོ། །དེས་ན་དེ་སྐབས་ཀྱི་གཟུགས་འཛིན་
དབང་མངོན་སྐད་ཅིག་མ་གཉིས་པ་དེ་དང་དུས་མཉམ་དུ་གཟུགས་འཛིན་ཡིད་མངོན་སྐད་
གཅིག་མ་དང་པོ་སྐྱེ་བ་ཡིན་ཏེ། གཟུགས་སྐད་ཅིག་མ་གཉིས་པ་དེས། གཟུགས་འཛིན་
དབང་མངོན་སྐད་ཅིག་མ་གཉིས་པ་དང་། གཟུགས་འཛིན་ཡིད་མངོན་སྐད་ཅིག་མ་དང་པོ་
གཉིས་ཀྱི་དམིགས་རྐྱེན་ཐུན་མོང་བ་བྱས། གཟུགས་འཛིན་དབང་མངོན་སྐད་ཅིག་མ་དང་
103



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
པོར་གྱུར་པའི་སེམས་བྱུང་གཅིག་གིས། གཟུགས་འཛིན་ཡིད་མངོན་སྐད་ཅིག་མ་དང་པོའི་
ལྷན་ཅིག་བྱེད་རྐྱེན་དང་། གཟུགས་འཛིན་དབང་མངོན་སྐད་ཅིག་མ་གཉིས་པའི་ཉེར་ལེན་
གྱི་རྒྱུ་བྱས་ནས་དེ་གཉིས་དང་དེ་གཉིས་ཉམས་མྱོང་གི་རང་རིག་གསུམ་དུས་མཉམ་དུ་སྐྱེ་
བའི་ཕྱིར་ཏེ། དེས་ན་དབང་པོ་དབང་ཤེས་ཀྱི། །རྒྱུ་ཡིན་ཡིད་ཀྱི་རྐྱེན་དུ་འགྱུར། །རང་རིག་
ཡིན་ཕྱིར་རྒྱུད་གཞན་མེད། །དེས་ན་མངོན་སུམ་འགྲོས་གསུམ་པ། །ཞེས་སོ། །འདི་ལ་
བདག་རྐྱེན་གྱི་འགྲོས་གསུམ་ཞེས་འཇོག་པའི་རྒྱུ་མཚན་ཡོད་དེ། མིག་དབང་གཟུགས་ཅན་
པ་སྐད་ཅིག་མ་གཉིས་པས་ཐུན་མོང་མིན་པའི་བདག་རྐྱེན་བྱས་ནས། གཟུགས་འཛིན་
དབང་མངོན་སྐད་ཅིག་མ་གཉིས་པ་དང་། གཟུགས་འཛིན་དབང་མངོན་སྐད་ཅིག་མ་དང་
པོར་གྱུར་པའི་གཙོ་སེམས་ཀྱི་ཐུན་མོང་མིན་པའི་བདག་རྐྱེན་བྱས་ནས་གཟུགས་འཛིན་
ཡིད་མངོན་སྐད་ཅིག་མ་དང་པོ་གཉིས་ཅིག་ཅར་དུ་སྐྱེ་བ་ཡིན་ཞིང་། དེ་གཉིས་ཉམས་མྱོང་
གི་རང་རིག་དེ་གཉིས་དང་ཅིག་ཅར་དུ་ངེས་པར་སྐྱེ་བའི་ཕྱིར་རོ། །འོ་ན་དེ་གཉིས་ཉམས་
མྱོང་གི་རང་རིག་དེའི་བདག་རྐྱེན་ཅི་སྙམ་ན། དེ་ནི་བདག་རྐྱེན་གཞན་དབང་ལས་སྐྱེ་ཞེས་
པའི་གནད་གོ་དགོས་ཏེ། མྱོང་བྱེད་རང་རིག་རྣམས་ནི། མྱང་བྱ་ཤེས་པ་དེའི་བདག་རྐྱེན་གྱི་
གཞན་དབང་ལས་སྐྱེས་ཞེས་པའི་དོན་ཡིན་པའི་ཕྱིར་རོ། །དེ་ཡང་དཔེར་ན། གཟུགས་
འཛིན་དབང་མངོན་ཉམས་མྱོང་གི་རང་རིག་དེ། ཁོ་རང་གི་མྱང་བྱ་གཟུགས་འཛིན་དབང་
མངོན་གྱི་བདག་རྐྱེན་དབང་པོ་གཟུགས་ཅན་པ་དེས། ཁོའི་བདག་རྐྱེན་བྱས་ནས་སྐྱེས་ཞེས་
པ་ནི་མ་ཡིན་ཏེ། དེའི་བདག་རྐྱེན་མ་ཡིན། འོན་ཀྱང་མྱང་བྱ་དབང་མངོན་དེའི་བདག་རྐྱེན་
དབང་པོ་གཟུགས་ཅན་པ་དེའི་དབང་གིས་སྐྱེ་བ་ཡིན་ཏེ། དེས་མྱང་བྱ་དབང་མངོན་བསྐྱེད་
པའི་སྟོབས་ཀྱིས་མྱོང་བྱེད་རང་རིག་དེ་ཡང་སྐྱེས་པ་ཡིན་པའི་ཕྱིར་རོ། །ལེགས་པར་བཤད་
པའི་དགའ་སྟོན་ཡིན་ནོ། ། །
གཉིས་པ་ནི་དམིགས་རྐྱེན་གྱི་སྒོ་ནས་འགྲོས་ལྟར་སྐྱེ་ཚུལ་ནི། རང་རིག་ལ་དམིགས་
104



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
རྐྱེན་མེད་པས་འགྲོས་དཔྱད་དུ་མེད་ལ། དབང་ཡིད་ལ་དམིགས་རྐྱེན་ཡོད་པས་དམིགས་
རྐྱེན་གྱི་སྒོ་ནས་འགྲོས་ལྔར་སྐྱེ་ཚུལ་ཡོད་དེ། གང་ཟག་གཅིག་གི་རྒྱུད་ལ་དམིགས་རྐྱེན་
གཟུགས་སྐད་ཅིག་མ་གཉིས་པ་དང་། སྒྲ་སྐད་ཅིག་མ་གཉིས་པ་སོགས་ལྔས་དམིགས་རྐྱེན་
བྱས་ནས། གཟུགས་འཛིན་ཡིད་མངོན་སྐད་ཅིག་མ་དང་པོ་དང་གཟུགས་འཛིན་དབང་
མངོན་སྐད་ཅིག་མ་གཉིས་པ་གཉིས། དེ་བཞིན་དུ་སྒྲ་འཛིན་ཡིད་མངོན་སྐད་ཅིག་མ་དང་པོ་
དང་སྒྲ་འཛིན་དབང་མངོན་སྐད་ཅིག་མ་གཉིས་པ་གཉིས་སོགས་ཅིག་ཅར་དུ་སྐྱེ་བའི་ཕྱིར།
འདི་ལ་དམིགས་རྐྱེན་གྱི་སྒོ་ནས་འགྲོས་ལྔ་ཞེས་འཇོག་པའི་རྒྱུ་མཚན་ཡོད་དེ། དམིགས་
རྐྱེན་གཟུགས་སོགས་སྐད་ཅིག་མ་གཉིས་པ་ལྔས་དམིགས་རྐྱེན་བྱས་ནས་དོན་ལྔ་འཛིན་
པའི་མངོན་སུམ་ལྔ་ཅིག་ཅར་དུ་སྐྱེ་བའི་ཕྱིར་རོ། །ལྡོག་པས་ཕྱེ་ན་དོན་ལྔ་འཛིན་པའི་མངོན་
སུམ་བཅུ་ཅིག་ཅར་དུ་སྐྱེ་བའི་འགྲོས་ཞེས་ཀྱང་བྱ་སྟེ། གཟུགས་སྐད་ཅིག་མ་གཉིས་པས་
དམིགས་རྐྱེན་བྱས་ནས་དབང་མངོན་སྐད་ཅིག་མ་གཉིས་པ་དང་། གཟུགས་འཛིན་ཡིད་
མངོན་སྐད་ཅིག་མ་དང་པོ་གཉིས་སོགས་བཅུ་ཅིག་ཅར་སྐྱེ་བའི་ཕྱིར་རོ། །དེ་ལྟར་ཡང་།
ཡུལ་གྱི་འགྲོས་དཔྱད་ན་རང་རིག་ལ་ཡུལ་གཞན་མེད་པས་འགྲོས་ལྔར་འགྱུར་ལ་ཞེས་སོ། །
གསུམ་པ་ཡིད་བྱེད་སྒོ་ནས་བདུན་དུ་སྐྱེ་ཚུལ་ནི། མཚུངས་པ་དེ་མ་ཐག་རྐྱེན་གྱི་སྒོ་
ནས་འགྲོས་བདུན་དུ་སྐྱེ་ཚུལ་ཡོད་དེ། འགྲོས་ལྔ་པོ་དེའི་སྟེང་དུ། དབང་ཡིད་ཉམས་མྱོང་གི་
རང་རིག་གཉིས་ཕྲལ་ནས་བསྣན་པས་བདུན་ཅིག་ཅར་དུ་སྐྱེ་བ་ཡིན་པའི་ཕྱིར་རོ། །འདི་ལ་
ཡིད་བྱེད་ཀྱི་འགྲོས་བདུན་ཞེས་འཇོག་པའི་རྒྱུ་མཚན་ཡོད་དེ། དོན་ལྔ་འཛིན་པའི་མངོན་
སུམ་ལྔ་ལ་མཚུངས་པ་དེ་མ་ཐག་རྐྱེན་སེམས་བྱུང་ཡིད་བྱེད་རེ་རེ་ཡོད་པ་བཞིན་དུ་མྱོང་བྱེད་
རང་རིག་གཉིས་ལའང་། མཚུངས་པ་དེ་མ་ཐག་རྐྱེན་ཀུན་འགྲོ་ལྔའི་ནང་ཚན་ཡིད་ལ་བྱེད་
པ་རེ་རེ་ཡོད་པའི་ཕྱིར་རོ། །དེ་ལྟར་ཡང་། དབང་པོ་དང་ཡིད་གཉིས་ཀྱི་ཡིད་ལ་བྱེད་པས་
སྔ་མ་གཉིས་བསྣན་ན་འགྲོས་བདུན་དུ་འགྱུར་རོ། །ཞེས་སོ། །དབང་པོ་དང་ཡིད་གཉིས་ཀྱི་
105



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཡིད་ལ་བྱེད་པ་སྔ་མ་གཉིས་བསྣན་ན་ཞེས་པ་མ་དག་པ་ཡིན་གྱི། དབང་པོ་དང་ཡིད་གཉིས་
ཀྱི་ཡིད་ལ་བྱེད་པས་སྔ་མ་གཉིས་བསྣན་ན་ཞེས་འདོན་དགོས་ཏེ། འདིར་མཚུངས་པ་དེ་མ་
ཐག་རྐྱེན་ཡིད་བྱེད་ཀྱི་སྒོ་ནས། འབྲས་བུ་རང་རིག་གཉིས་བསྣན་པ་ཡིན་གྱི། རང་རིག་
གཉིས་ཡིད་བྱེད་སྔ་མ་མ་ཡིན་པའི་ཕྱིར་རོ། །རྣམ་དཔྱོད་ཡོད་ན་བསམ་དགོས་སོ། །གསུམ་
པ་ཡུལ་གྱི་ཁྱད་པར་ལ། ཚུར་མཐོང་གི་དོན་རིག་དབང་ཡིད་རྣམས་ཀྱི་ཡུལ་ཡིན་ན་ཕྱི་དོན་
དང་ཤེས་པ་གང་རུང་ཡིན་པས་ཁྱབ་ཅེས་པ་སྤྱིར་བཏང་ལམ་པ་ཡིན་གྱི་དམིགས་བསལ་ལ་
ཁྱབ་པ་མི་འཆའ་བས། དོན་རིག་མངོན་སུམ་རྣམས་ཀྱི་གཟུང་ཡུལ་ཡིན་ན། ཕྱི་དོན་ཡིན་
པས་ཁྱབ་ཅེས་བྱའོ། །
བཞི་པ་གཞུང་ལས་བསྟན་ཚུལ་ནི། ཚད་མ་མདོར། ཡིད་ཀྱང་དོན་དང་ཆགས་ལ་
སོགས། །རང་གི་རྟོག་པ་མེད་པ་ཡིན་ཞེས་པ་དེ། དོན་རིག་ཡིད་མངོན་དང་། རང་རིག་
ཡིད་མངོན་གཉིས་དངོས་སུ་བསྟན་པ་ཡིན་ཏེ། ཡིད་ཀྱང་ཞེས་པ་དེས། དབང་མངོན་
རྣམས་རྟོག་བྲལ་གྱི་མངོན་སུམ་ཡིན་པར་མ་ཟད། ཡིད་ཤེས་འགའ་ཞིག་ཀྱང་རྟོག་བྲལ་གྱི་
མངོན་སུམ་ཡིན་ནོ་ཞེས་བསྟན་ནས། འོ་ན་ཚུལ་ཇི་ལྟར་སྙམ་ན། དོན་དང་ཞེས་པ་དེས་དོན་
རིག་ཡིད་ཤེས་རྣམས། ཡུལ་གཟུགས་སོགས་དོན་ལྔ་ལ་རྟོག་བྲལ་གྱི་མངོན་སུམ་ཡིན་ལ།
ཆགས་ལ་སོགས། ཞེས་པ་དེས། འདོད་ཆགས་ཞེ་སྡང་སོགས་དང་། བདེ་སྡུག་སོགས་
ཉམས་མྱོང་གི་རང་རིག་ཡིད་ཤེས་རྣམས་ནི་ཡུལ་ཆགས་སྡང་སོགས་དང་བདེ་སྡུག་སོགས་
ལ་རྟོག་བྲལ་གྱི་མངོན་སུམ་ཡིན་ནོ་ཞེས་བསྟན་འདུག་པའི་ཕྱིར་རོ། །རྣམ་འགྲེལ་ལས། དེ་
ཕྱིར་དབང་པོའི་རྣམ་པར་ཤེས། །ཞེས་སོགས་དང་། རྣམ་ངེས་ལས། དབང་ཤེས་དེ་མ་ཐག་
རྐྱེན་ལས། །ཞེས་སོགས་དང་། རིག་གཏེར་ལས། ཡུལ་དང་དབང་ཤེས་རྣམ་གཉིས་ལས། །
ཞེས་སོགས་རྣམས་ཀྱིས་ནི། དོན་རིག་ཡིད་མངོན་འབའ་ཞིག་དངོས་སུ་བསྟན་པ་ཡིན་ཏེ།
དེ་ཕྱིར་དབང་པོའི་རྣམ་པར་ཤེས། །དེ་མ་ཐག་རྐྱེན་ལས་བྱུང་ཅན། །ཡིད་ནི་ཡུལ་གཞན་
16



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
ཉིད་འཛིན་བྱེད། །ཅེས་པའི་ཚིག་ཟུར་གྱི་ཡིད་ནི། ཞེས་པའི་དངོས་བསྟན་གྱི་མངོན་སུམ་
དང་། དབང་ཤེས་དེ་དོན་དེ་མ་ཐག །འཛིན་པར་བྱེད་པ་ཡིད་ཀྱང་ངོ༌། །ཞེས་པའི་ཚིག་
ཟུར་གྱི། ཡིད་ཀྱང་ངོ་ཞེས་པའི་དངོས་བསྟན་གྱི་མངོན་སུམ་དང༌། ཡུལ་དང་དབང་ཤེས་
རྣམ་གཉིས་ཀྱི། །དེ་མ་ཐག་ལས་སྐྱེས་པའི་ཡིད། །ཅེས་པའི་ཚིག་ཟུར་གྱི། སྐྱེས་པའི་ཡིད་
ཅེས་པའི་དངོས་བསྟན་གྱི་མངོན་སུམ་རྣམས་དང་དོན་རིག་ཡིད་མངོན་དོན་གཅིག་པའི་
ཕྱིར་དང་། དེ་ཕྱིར་དབང་པོའི་རྣམ་པར་ཤེས་ཞེས་པའི་དངོས་བསྟན་གྱི་དབང་པོའི་རྣམ་
པར་ཤེས་པ་དང་། དབང་ཤེས་དེ་དོན་དེ་མ་ཐག །ཅེས་པའི་ཚིག་ཟུར་གྱི་དབང་ཤེས་ཞེས་
པའི་དངོས་བསྟན་གྱི་དབང་པོའི་རྣམ་པར་ཤེས་པ་དང་། ཡུལ་དང་དབང་ཤེས་རྣམ་གཉིས་ཀྱི།
ཞེས་པའི་ཚིག་ཟུར་གྱི་དབང་ཤེས་ཞེས་པའི་དངོས་བསྟན་གྱི་དབང་པོའི་རྣམ་པར་ཤེས་པ་
ཡིན་ན་རང་གི་བདག་འབྲས་སུ་གྱུར་པའི་དོན་རིག་ཡིད་མངོན་གྱི་ཐུན་མོང་མ་ཡིན་པའི་
བདག་རྐྱེན་དང་། དེའི་མཚུངས་པ་དེ་མ་ཐག་རྐྱེན་གཉིས་ཆ་ཡིན་པས་ཁྱབ་པའི་ཕྱིར་དང་།
ཡིད་ནི་ཡུལ་གཞན་ཉིད་འཛིན་བྱེད། །ཅེས་པའི་ཚིག་ཟུར་གྱི་ཡུལ་གཞན་ཞེས་པའི་དངོས་
བསྟན་གྱི་གཟུངས་ཡུལ་དང༌། དབང་ཤེས་དེ་དོན་དེ་མ་ཐག །ཅེས་པའི་ཚིག་ཟུར་གྱི་དེ་དོན་
ཞེས་པའི་དངོས་བསྟན་གྱི་གཟུང་དོན་དང་ཡུལ་དང་ཞེས་པའི་དངོས་བསྟན་གྱི་གཟུང་ཡུལ་
རྣམས་ཡིན་ན། རང་དམིགས་རྐྱེན་དུ་བྱེད་པའི་དོན་རིག་ཡིད་མངོན་གྱི་དམིགས་རྐྱེན་ཡིན་
པས་ཁྱབ་པའི་ཕྱིར་རོ། །དེ་དག་གིས་ནི། ཡིད་མངོན་གྱི་བརྡ་ཆད་གསལ་བར་བཀོད་པའི་
རབ་ཏུ་བྱེད་པ་དང་པོ་རྫོགས་སོ།། །།
ད་ནི་དེ་དག་ལ་རིམ་བཞིན་དོགས་པ་གཅད་པར་བྱ་སྟེ། མཚན་ཉིད་རྣམ་གྲངས་དེ་
ལྟར་བྱས་པ་ལ། ཁོ་ན་རེ། གཙོ་སེམས་སུ་གྱུར་པའི་དབང་པོ་ཆོས་ཅན། ཁྱོད་ཡིད་མངོན་
ཡིན་པར་ཐལ། ཁྱོད་ཡིད་ཀྱི་མངོན་སུམ་ཡིན་པའི་ཕྱིར་ཏེ། ཁྱོད་ཡིད་དབང་གི་མངོན་སུམ་
གང་ཞིག །ཡིད་དང་ཡིད་དབང་དོན་གཅིག་པའི་ཕྱིར་ན། བརྡ་ཆད་བཞག་མཚམས་ཤེས་
107



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དགོས་པས་མ་ཁྱབ་བོ། །དང་པོ་དེར་ཐལ། ཁྱོད་ཡིད་དབང་གང་ཞིག་མངོན་སུམ་ཡིན་
པའི་ཕྱིར། འདིར་མ་ཁྱབ་ན། དེ་ཆོས་ཅན། ཁྱོད་ཡིད་དབང་གི་མངོན་སུམ་ཡིན་པར་ཐལ།
ཁྱོད་གཙོ་སེམས་ཀྱི་མངོན་སུམ་ཡིན་པའི་ཕྱིར་ཏེ། ཁྱོད་མངོན་སུམ་གང་ཞིག །སེམས་བྱུང་
གི་མངོན་སུམ་མ་ཡིན་པའི་ཕྱིར་རོ། །ཁྱབ་སྟེ། ཤེས་པ་ཡིན་ན་སེམས་སེམས་བྱུང་གང་རུང་
ཡིན་དགོས་པའི་ཕྱིར་རོ། །ཕྱི་མ་གྲུབ་ན། སེམས་བྱུང་དུ་ཐལ་ལོ། །ཡང་དེ་ཆོས་ཅན། ཁྱོད་
ཡིད་ཀྱི་མངོན་སུམ་ཡིན་པར་ཐལ། ཁྱོད་ཡིད་ཀྱི་ཚད་མ་གང་ཞིག །ཁྱོད་ཡིད་ཀྱི་རྗེས་
དཔག་མིན་པའི་ཕྱིར། དང་པོ་དེར་ཐལ། ཁྱོད་ཡིད་ཀྱི་ཤེས་པ་གང་ཞིག་ཁྱོད་ཡིད་ཀྱི་ཚད་
མིན་གྱི་བློ་མ་ཡིན་པའི་ཕྱིར། དང་པོ་དེར་ཐལ། ཁྱོད་ཡིད་ཀྱི་དངོས་པོ་གང་ཞིག །ཤེས་པ་
ཡིན་པའི་ཕྱིར་ཞེ་ན། འདིར་མ་ཁྱབ། དང་པོ་དེར་ཐལ། ཁྱོད་ཡིད་ཀྱི་ཤེས་པ་གང་ཞིག་
དངོས་པོ་ཡིན་པའི་ཕྱིར། དང་པོ་དེར་ཐལ། ཁྱོད་ཡིད་ཀྱི་ཡོད་པ་ཡིན་པའི་ཕྱིར་ཏེ། ཁྱོད་
ཡིད་ཡིན་པའི་ཕྱིར་རོ། །དེ་ལྟར་ཟེར་ན། ཁྱོད་རང་ལ། གཙོ་སེམས་སུ་གྱུར་པའི་ཡིད་
མངོན་ཆོས་ཅན། ཁྱོད་དབང་མངོན་ཡིན་པར་ཐལ། ཁྱོད་དབང་པོའི་མངོན་སུམ་ཡིན་པའི་
ཕྱིར། ཁྱོད་ཡིད་ཀྱི་དབང་པོའི་མངོན་སུམ་ཡིན་པའི་ཕྱིར་ཏེ། ཁྱོད་ཡིད་དབང་གང་ཞིག །
མངོན་སུམ་ཡིན་པའི་ཕྱིར་རོ། །ནུས་མངོན་སོགས་སྒྲ་ཇི་བཞིན་མཚུངས་སོ། ། །
ཡང་ཁ་ཅིག་ན་རེ། ཁྱོད་ཀྱི་མངོན་སུམ་ཡོད་པར་ཐལ། ཁྱོད་མངོན་སུམ་གང་ཞིག་
ཁྱོད་ཡིན་ཡོད་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་ཚད་མ་
ཡོད་པར་ཐལ། ཁྱོད་ཚད་མ་གང་ཞིག །ཁྱོད་ཡིན་ཡོད་པའི་ཕྱིར་ཞེས་པའི་ཐལ་འགྱུར་ལ་
ཁྱབ་པ་ཡོད་པའི་ཕྱིར། མ་གྲུབ་ན་དེར་ཐལ། ཁྱོད་ཀྱི་ཤེས་པ་ཡོད་པར་ཐལ་དང་། ཁྱོད་ཀྱི་
དངོས་པོ་ཡོད་པར་ཐལ་དང་། ཁྱོད་ཀྱི་ཤེས་བྱ་ཡོད་པར་ཐལ་ལ་སྔ་མ་བཞིན་སྦྱར་ཏེ་ཁྱབ་
པ་ཡོད་པའི་ཕྱིར། འདོད་ན། དབང་མངོན་དུ་གྱུར་པའི་ཆོས་ཅན་གྱིས་གཤོག །རྟགས་དང་
པོ་དེར་ཐལ། ཁྱོད་དབང་མངོན་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་ཏེ། དེ་ཡོད་
108



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
པའི་ཕྱིར། དབང་མངོན་དུ་གྱུར་པའི་གཙོ་སེམས་ཡོད་པའི་ཕྱིར་ཏེ། གཟུགས་འཛིན་མིག་
གི་རྣམ་པར་ཤེས་པ་མ་འཁྲུལ་བ་དེ་དེ་ཡིན་པའི་ཕྱིར་རོ། །འདོད་ན། དབང་མངོན་དུ་གྱུར་
པའི་ཡིད་མངོན་ཡོད་པར་ཐལ། རྟགས་གཉིས་པ་དེར་ཐལ། གཙོ་སེམས་སུ་གྱུར་པའི་
དབང་མངོན་དེ་དེ་ཡིན་པའི་ཕྱིར་རོ། །རྩ་བར་མ་ཁྱབ་ནའང་། གོང་གི་ཆོས་ཅན་དེས་
གཤོག །རྟགས་རྣམས་བསྒྲུབས་ཟིན་པས་གོ་སླ། འདོད་ན། དབང་མངོན་དུ་གྱུར་པའི་ཡིད་
ཀྱི་མངོན་སུམ་ཡོད་པར་ཐལ། དབང་མངོན་དུ་གྱུར་པའི་ཡིད་ཀྱི་ཚད་མ་ཡོད་པ་གང་ཞིག །
དབང་མངོན་དུ་གྱུར་པའི་ཡིད་ཀྱི་རྗེས་དཔག་མེད་པའི་ཕྱིར་རོ། །རྩ་བའི་གཉིས་པ་ཁྱོད་ཀྱི་
ཤེས་པ་ཡོད་པར་ཐལ་གྱི་ཐལ་འགྱུར་ལ་མ་ཁྱབ་ནའང་དེས་མཚོན་ནོ། །རྩ་བའི་གསུམ་པ་
ལ་མ་ཁྱབ་བྱས་པ་ལ། དབང་མངོན་དུ་གྱུར་པའི་ཡིད་མངོན་ཆོས་ཅན་ཟེར་ན། འདོད་ལན་
འདེབས་སོ། ། །
འོ་ན་དབང་མངོན་དུ་གྱུར་པའི་ཡིད་ཀྱི་ཤེས་པ་ཡོད་པར་ཐལ། དེར་གྱུར་པའི་ཡིད་
ཀྱི་དངོས་པོ་ཡོད་པ་གང་ཞིག །དེར་གྱུར་པའི་ཡིད་ཀྱི་བེམ་པོ་ཡང་མེད། དེར་གྱུར་པའི་
ཡིད་ཀྱི་ལྡན་མིན་འདུ་བྱེད་ཀྱང་མེད་པའི་ཕྱིར་ཟེར་ན། སྤྱི་ཁྱབ་ཡོད་ལ་སྒོས་ཁྱབ་མེད་ཀྱི་མུ་
མིན་པས་ཁྱབ་བོ། །རྩ་བའི་རྟགས་དབང་མངོན་དུ་གྱུར་པའི་ཡིད་ཀྱི་དངོས་པོ་ཡོད་པར་
ཐལ། དེར་གྱུར་པའི་ཡིད་ཀྱི་དབང་པོ་ཡོད་པའི་ཕྱིར་རོ། །ཡང་ཡིད་ཤེས་སུ་གྱུར་པའི་ཚད་
མ་ཡིན་ན། ཡིད་མངོན་ཡིན་པས་ཁྱབ་པར་ཐལ། དབང་ཤེས་སུ་གྱུར་པའི་ཚད་མ་ཡིན་ན་
དབང་མངོན་ཡིན་པས་ཁྱབ་པའི་ཕྱིར་ན་མ་ཁྱབ་བོ། །འདོད་ན་རྗེས་དཔག་གིས་མ་ངེས་
ཀྱང་ཡིད་མངོན་ཡིན་ན་དྲུག་པ་ཡིད་ཀྱི་རྣམ་པར་ཤེས་པར་གྱུར་པའི་ཡིད་མངོན་སུམ་ཡིན་
དགོས་པར་ཐལ། དེ་ཡིན་ན་དྲུག་པ་ཡིད་ཤེས་སུ་གྱུར་པའི་མངོན་སུམ་ཡིན་དགོས་པའི་
ཕྱིར་ན་མ་ཁྱབ་བོ། །འདོད་ན་ཡིད་མངོན་དུ་གྱུར་པའི་སེམས་བྱུང་གིས་མ་ངེས་སོ། །ཡང་
རང་རིག་ཆོས་ཅན། དེ་ཕྱིར་དབང་པོའི་རྣམ་པར་ཤེས། །ཞེས་སོགས་ཚིགས་བཅད་དེའི་
109



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
དངོས་བསྟན་གྱི་ཡིད་མངོན་ཡིན་པར་ཐལ། ཁྱོད་ཡིད་མངོན་ཡིན་པའི་ཕྱིར་ན། མ་ཁྱབ་བོ། །
འདོད་ན། དོན་རིག་ཡིད་མངོན་ཡིན་པར་ཐལ་ལོ། །མ་ཁྱབ་བྱས་པ་ལ། ཁྱོད་གཞུང་དེའི་
དངོས་བསྟན་གྱི་མངོན་སུམ་ཡིན་པར་ཐལ། ཁྱོད་གཞུང་དེའི་དངོས་བསྟན་གྱི་ཡོད་པར་
གྱུར་པའི་མངོན་སུམ་ཡིན་པའི་ཕྱིར་ཏེ། ཁྱོད་དེའི་དངོས་བསྟན་གྱི་ཚད་མས་དམིགས་པར་
གྱུར་པའི་མངོན་སུམ་ཡིན་པའི་ཕྱིར་ན། བར་འཚངས་ཀྱི་སྐྱོན་ཡིན་པས་མ་ཁྱབ། རྟགས་
དེར་ཐལ། ཁྱོད་དེའི་དངོས་བསྟན་གྱི་ཚད་མའི་གཞལ་བྱར་གྱུར་པའི་མངོན་སུམ་ཡིན་པའི་
ཕྱིར་ཏེ། ཁྱོད་དོན་རིག་ཡིད་མངོན་གྱི་བྱེ་བྲག་གཞལ་བྱར་གྱུར་པའི་མངོན་སུམ་ཡིན་པའི་
ཕྱིར་རོ་ཟེར་ན། ཁྱོད་རང་ལ་རྗེས་དཔག་ཆོས་ཅན། ཁྱོད་མངོན་སུམ་ཡིན་པར་ཐལ། ཁྱོད།
མངོན་སུམ་རྟོག་དང་བྲལ་བར་ནི། །ཞེས་པའི་དངོས་བསྟན་གྱི་ཚད་མ་ཡིན་པའི་ཕྱིར་ཏེ།
དེའི་དངོས་བསྟན་གྱི་ཡོད་པའི་གྱུར་པར་ཚད་མ་ཡིན་པའི་ཕྱིར་ཏེ། དེའི་དངོས་བསྟན་གྱི་
ཚད་མས་དམིགས་པར་གྱུར་པའི་ཚད་མ་ཡིན་པའི་ཕྱིར། ཞེས་མཚུངས་སོ། །ཡང་རང་རིག་
ཆོས་ཅན། ཁྱོད་སྔ་མ་གཉིས་ལ་བཤད་འཇུག་གཉིས་ཀ་ཡོད་ལ། ཞེས་པའི་དངོས་བསྟན་
གྱི་མངོན་སུམ་ཡིན་པར་ཐལ། ཁྱོད་དབང་མངོན་དང་ཡིད་མངོན་གང་རུང་ཡིན་པའི་ཕྱིར་
ཟེར་ན། མ་ཁྱབ་སྟེ། མངོན་སུམ་བཞིའི་ཟླས་ཕྱེ་བའི་ཡིད་མངོན་ནི། དོན་རིག་ཡིད་མངོན་
ཁོ་ན་ཡིན་པའི་ཕྱིར་རོ། །འདོད་ན། ཁྱོད་མངོན་སུམ་གྱི་སྐད་དོད་པྲ་ཏི་མཀོ། ཞེས་པའི་སྒྲ་
བཤད་དུ་ཡོད་པའི་མངོན་སུམ་ཡིན་པར་ཐལ་ལོ། །འདོད་ན། ཁྱོད་རང་གི་ཐུན་མོང་མ་
ཡིན་པའི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་སྐྱེས་པའི་མངོན་སུམ་དང་
རང་གི་ཐུན་མོང་མིན་པའི་བདག་རྐྱེན་ཡིད་དབང་ལ་བརྟེན་ནས་སྐྱེས་པའི་མངོན་སུམ་གང་
རུང་དུ་ཐལ་ལོ། །རྩ་བར་མ་ཁྱབ་བྱས་པ་ལ། འོ་ན། ཕྱི་མ་གཉིས་ལ་འཇུག་པ་འབའ་
ཞིག་གོ །ཞེས་པའི་དངོས་བསྟན་གྱི་མངོན་སུམ་ཡིན་ན། སྔ་མ་གཉིས་ལ་བཤད་འཇུག་
གཉིས་ཀ་ཡོད་ལ། ཞེས་པའི་དངོས་བསྟན་གྱི་མངོན་སུམ་མ་ཡིན་དགོས་པར་ཐལ། རང་
11)



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
རིག་ཡིན་ན་སྔ་མ་གཉིས་ལ་བཤད་འཇུག་གཉིས་ཀ་ཡོད་ལ། ཞེས་པའི་དངོས་བསྟན་གྱི་
མངོན་སུམ་མ་ཡིན་དགོས་པའི་ཕྱིར། འདིར་མ་ཁྱབ་ན། བསལ་བ་ལ་ཁྱབ་པ་ཡོད་པར་
ཐལ། སྔ་མ་གཉིས་ལ་བཤད་འཇུག་གཉིས་ཀ་ཡོད་ལ། ཞེས་པའི་དངོས་བསྟན་གྱི་མངོན་
སུམ་ཡིན་ན། མངོན་སུམ་གྱི་སྒྲ་བཤད་འཇུག་གཉིས་ཀ་ཡོད་པའི་མུ་ཡིན་པས་ཁྱབ། ཕྱི་མ་
གཉིས་ལ་འཇུག་པ་འབའ་ཞིག་གོ །ཞེས་པའི་དངོས་བསྟན་གྱི་མངོན་སུམ་ཡིན་ན། མངོན་
སུམ་གྱི་སྒྲ་འཇུག་ཏུ་ཡོད་ལ། བཤད་དུ་མེད་པའི་མུ་ཡིན་དགོས་པའི་ཕྱིར་རོ། །རྩ་བར་
འདོད་བྱས་པ་ལ། སངས་འཕགས་ཀྱི་རྒྱུད་ཀྱི་གཟུགས་འཛིན་དབང་མངོན་གྱིས་ཤོག །མ་
གྲུབ་ན་དེར་ཐལ། ཁྱོད་རང་རིག་དང་རྣལ་འབྱོར་མངོན་སུམ་གང་རུང་ཡིན་པའི་ཕྱིར།
འདིར་མ་ཁྱབ་སྟེ། སྔ་མ་གཉིས་ལ་བཤད་འཇུག་གཉིས་ཀ་ཡོད་ཅེས། དོན་རིག་དབང་ཡིད་
གཉིས། མངོན་སུམ་གྱི་སྒྲ་བཤད་འཇུག་གཉིས་ཀ་ཡོད་པར་བསྟན་པའི་ཤུགས་ཀྱིས། ཕྱི་
མ་གཉིས་ལ་འཇུག་པ་འབའ་ཞིག་གོ །ཞེས་པའི་ཕྱི་མ་གཉིས་པོ་དེ། དོན་རིག་མངོན་སུམ་
ལ་ཡིན་པ་གཞིར་བཞག་གི །རང་རིག་དང་རྣལ་འབྱོར་མངོན་སུམ་གཉིས་ལ་གོ་བར་བྱེད་
པའི་ཕྱིར་རོ། །རྣམ་དཔྱོད་ཡོད་ན་དེ་ཙམ་གྱིས་ཆོག་གོ །བློ་གྲོས་མ་རྫོགས་པ་འགའ་ཞིག་
སྐྱོན་འདིས་གནོད་ཀྱི་དོགས་ནས། སངས་འཕགས་ཀྱི་རྒྱུད་ཀྱི་དོན་རིག་མངོན་སུམ་མེད་
ཟེར་རོ། །དེ་ཡོད་པར་ཐལ། སངས་འཕགས་ཀྱི་རྒྱུད་ཀྱི་ལྷའི་མིག་གི་མངོན་ཤེས་ཡོད་པའི་
ཕྱིར་རོ། །དེར་ཐལ། མངོན་ཤེས་དྲུག་ལྡན་གྱི་སངས་འཕགས་ཡོད་པའི་ཕྱིར་རོ། །སངས་
རྒྱས་པར་ཁས་འཆེ་ནས་རྟགས་མ་གྲུབ་རང་ཁ་ནས་མི་འདོན་ལས་ཆེའམ། ཁ་ཅིག་སྐྱོན་དེ་
སྲུངས་མ་འདོད་ནས་སངས་འཕགས་ཀྱི་རྒྱུད་ཀྱི་གཟུགས་འཛིན་དབང་མངོན་དེ། བདག་
རྐྱེན་ཏིང་ངེ་འཛིན་ལ་བརྟེན་ནས་སྐྱེས་པ་ཡིན་པས། བདག་རྐྱེན་དབང་པོ་གཟུགས་ཅན་
ལས་མ་སྐྱེས་ཟེར་རོ། །དེ་ཆོས་ཅན། ཁྱོད་རང་གི་བདག་རྐྱེན་དུ་གྱུར་པའི་དབང་པོ་
གཟུགས་ཅན་པ་ལ་བརྟེན་ནས་སྐྱེས་པར་ཐལ། ཁྱོད་དབང་ཤེས་ཡིན་པའི་ཕྱིར་ཏེ། ཁྱོད་
111



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དབང་མངོན་ཡིན་པའི་ཕྱིར་རོ། ། །
གལ་ཏེ་དབང་ཤེས་ཡིན་པའི་ཕྱིར་ལ་མ་ཁྱབ་ན། སངས་འཕགས་ཀྱི་རྒྱུད་ཀྱི་ལྷའི་
མིག་གི་མངོན་ཤེས་ཆོས་ཅན། ཁྱོད་རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་
ནས་སྐྱེས་པར་ཐལ། ཁྱོད་རང་གི་བདག་རྐྱེན་མིག་དབང་གཟུགས་ཅན་པ་ལ་བརྟེན་ནས་
སྐྱེས་པའི་ཕྱིར་ཏེ། ཁྱོད་རང་གི་བདག་རྐྱེན་ལྷའི་མིག་དབང་གཟུགས་ཅན་པ་ལ་བརྟེན་ནས་
སྐྱེས་པའི་ཕྱིར་ཏེ། ཁྱོད་ལྷའི་མིག་གི་མངོན་ཤེས་ཡིན་པའི་ཕྱིར་རོ། །དེ་ལ་ཁོ་ན་རེ། སངས་
འཕགས་ཀྱི་རྒྱུད་ཀྱི་ལྷའི་མིག་གི་མངོན་ཤེས་ཆོས་ཅན། ཁྱོད་རང་གི་བདག་རྐྱེན་བསམ་
གཏན་བཞི་པོ་གང་རུང་གི་སས་བསྡུས་ཀྱི་ལྷའི་མིག་དབང་གཟུགས་ཅན་པ་ལ་བརྟེན་ནས་
སྐྱེས་པའི་མངོན་སུམ་ཡིན་པར་ཐལ། ཁྱོད་ལྷའི་མིག་གི་མངོན་ཤེས་ཡིན་པའི་ཕྱིར། ཁྱབ་སྟེ།
བསམ་གཏན་ས་པའི་གཟུགས་དྭངས་པ། །རྟག་ཏུ་རྟེན་བཅས་མ་ཚང་མེད། །ཅེས་པའི་
གཞུང་དོན་གྲུབ་པའི་ཕྱིར་ན་མ་ཁྱབ་ལས་འོས་མེད། རྩ་བར་འདོད་ན། ཁྱོད་ཟག་བཅས་
ཀྱི་མངོན་ཤེས་ཡིན་པར་ཐལ་ལོ། །ཡང་སངས་འཕགས་ཀྱི་རྒྱུད་ཀྱི་གཟུགས་འཛིན་དབང་
མངོན་ཆོས་ཅན། ཁྱོད་རང་གི་བདག་རྐྱེན་དབང་པོ་གཟུགས་ཅན་ལ་བརྟེན་ནས་མ་སྐྱེས་
པར་ཐལ། ཁྱོད་རང་གི་བདག་རྐྱེན་ཏིང་ངེ་འཛིན་ལ་བརྟེན་ནས་སྐྱེས་པའི་ཕྱིར་ན། མ་
ཁྱབ་སྟེ། རྟགས་དེར་ཐལ། ཁྱོད་སངས་འཕགས་ཀྱི་རྒྱུད་ཀྱི་རྣལ་འབྱོར་མངོན་སུམ་ཡིན་
པའི་ཕྱིར། མ་ཁྱབ་བསམ་པ་ལ་དེ་ལ་ཁྱབ་པ་ཡོད་པར་ཐལ། ཁྱོད་རང་གི་བདག་རྐྱེན་དུ་
གྱུར་པའི་གཙོ་སེམས་ལ་བརྟེན་ནས་སྐྱེས་པའི་མངོན་སུམ་མ་ཡིན་པར་ཐལ། ཁྱོད་རང་གི་
བདག་རྐྱེན་དུ་གྱུར་པའི་སེམས་བྱུང་ལ་བརྟེན་ནས་སྐྱེས་པའི་མངོན་སུམ་ཡིན་པའི་ཕྱིར་
ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། མ་ཁྱབ་ཟེར་ན། སངས་རྒྱས་འཕགས་
པའི་རྒྱུད་ཀྱི་གཟུགས་འཛིན་ཡིད་མངོན་ཆོས་ཅན་གྱིས་ཤོག །དེ་ཐལ་དེའི་ཕྱིར། འདོད་ན།
དེར་ཐལ། ཁྱོད་རང་གི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་སྐྱེས་པའི་མངོན་
112



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
སུམ་ཡིན་པའི་ཕྱིར། རྩ་རྟགས་མ་གྲུབ་ན་དེ་ཆོས་ཅན། ཁྱོད་རང་གི་བདག་རྐྱེན་དུ་གྱུར་
པའི་སེམས་བྱུང་ལ་བརྟེན་ནས་སྐྱེས་པའི་མངོན་སུམ་ཡིན་པར་ཐལ། ཁྱོད་རང་གི་བདག་
རྐྱེན་དུ་གྱུར་པའི་སེམས་བྱུང་ཏིང་ངེ་འཛིན་ལ་བརྟེན་ནས་སྐྱེས་པའི་མངོན་སུམ་ཡིན་པའི་
ཕྱིར་ཏེ། ཁྱོད་རང་གི་བདག་རྐྱེན་དུ་གྱུར་པའི་ཏིང་ངེ་འཛིན་ལ་བརྟེན་ནས་སྐྱེས་པའི་རྣལ་
འབྱོར་མངོན་སུམ་ཡིན་པའི་ཕྱིར་ཏེ། ཁྱོད་མཉམ་གཞག་ཏུ་གྱུར་པའི་རྣལ་འབྱོར་མངོན་
སུམ་ཡིན་པའི་ཕྱིར་རོ། །ཡང་འདིར་མཁས་པ་ཕལ་ཆེ་བ་དག །ཡིད་མངོན་ཡིན་ན་དོན་
རིག་ཡིན་པས་ཁྱབ། ཅེས་ཟེར་རོ། །འོ་ན་གསོན་ཅིག །ཁྱོད་དོན་རིག་ཡིད་མངོན་ཡིན་
པར་ཐལ། ཁྱོད་ཡིད་མངོན་ཡིན་པའི་ཕྱིར། ཁྱོད་ཡིད་ཤེས་སུ་གྱུར་པའི་མངོན་སུམ་ཡིན་
པའི་ཕྱིར། ཁྱབ་སྟེ། དབང་ཤེས་སུ་གྱུར་པའི་མངོན་སུམ་ཡིན་ན་དབང་མངོན་ཡིན་པས་
ཁྱབ་པའི་ཕྱིར་རོ། །གོང་གི་རྟགས་དེར་ཐལ། ཁྱོད་ཡིད་ཤེས་གང་ཞིག་མངོན་སུམ་ཡིན་
པའི་ཕྱིར། དང་པོ་དེར་ཐལ། ཤེས་པ་གང་ཞིག་དབང་ཤེས་ཡིན་པའི་ཕྱིར། མ་ཁྱབ་ན། དེ་
ཆོས་ཅན། ཁྱོད་ཡིད་ཤེས་ཡིན་པར་ཐལ། ཁྱོད་དྲུག་པ་ཡིད་ཀྱི་རྣམ་པར་ཤེས་པ་ཡིན་པའི་
ཕྱིར་ཏེ། ཁྱོད་རྣམ་ཤེས་ཚོགས་བརྒྱད་གང་རུང་གང་ཞིག །ཀུན་གཞི་དང་ཉོན་ཡིད་གཉིས་
འདིར་ཁས་མི་ལེན་པའི་ཕྱིར། མ་ཁྱབ་ན། རིག་པ་ཡིན་ན་རྣམ་ཤེས་ཚོགས་དྲུག་མཚུངས་
ལྡན་དང་བཅས་པ་གང་རུང་ཡིན་པས་ཁྱབ་པར་ཐལ། ཀུན་གཞི་དང་ཉོན་ཡིད་གཉིས་ཁས་
མི་ལེན་པ་གང་ཞིག །དེ་ཁས་ལེན་པའི་ཚེ་རིག་པ་ཡིན་ན་རྣམ་ཤེས་ཚོགས་བརྒྱད་མཚུངས་
ལྡན་དང་བཅས་པ་གང་རུང་ཡིན་པས་ཁྱབ་པའི་ཕྱིར་ཏེ། ས་པཎྜི་ཏས་རིག་པ་ཡིན་ན་རྣམ་
ཤེས་ཀྱི། །ཚོགས་བརྒྱད་ཉིད་ལས་འདའ་བ་མེད། །ཅེས་པའི་གཞུང་འདི་ཁྲ་ལམ་མེར་དྲན་
པའི་ཕྱིར། འདོད་ན་རང་རིག་གིས་བཤོག །གལ་ཏེ་ཡིད་ཤེས་སུ་གྱུར་པའི་མངོན་སུམ་
ཡིན་ན། ཡིད་མངོན་ཡིན་པས་མ་ཁྱབ་ཟེར་ན། རང་རིག་ཆོས་ཅན། ཡིད་མངོན་ཡིན་པར་
ཐལ། ཁྱོད་དབང་མངོན་དང་ཡིད་མངོན་གང་རུང་གང་ཞིག །དབང་མངོན་མ་ཡིན་པའི་
113



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱིར། དང་པོ་དེར་ཐལ། ཁྱོད་མངོན་སུམ་གང་ཞིག །མངོན་སུམ་དེ་ལ་དབང་མངོན་དང་།
ཡིད་མངོན་གཉིས་སུ་གྲངས་ངེས་པའི་ཕྱིར་ཏེ། ཤེས་པ་དེ་ལ་དབང་ཤེས་དང་ཡིད་ཤེས་
གཉིས་སུ་གྲངས་ངེས་པའི་ཕྱིར་རོ། །ཡང་ཚུར་མཐོང་ལྷའི་རྒྱུད་ཀྱི་མི་ཡི་སེམས་ཤེས་པའི་
མངོན་ཤེས་དེ་ཆོས་ཅན། ཁྱོད་དོན་རིག་ཡིད་མངོན་ཡིན་པར་ཐལ། ཁྱོད་ཡིད་མངོན་ཡིན་
པའི་ཕྱིར་ཏེ། ཁྱོད་མངོན་སུམ་བཞི་པོ་གང་རུང་གང་ཞིག །ཁྱོད་དབང་མངོན་ཡང་མིན།
རྣལ་འབྱོར་མངོན་སུམ་ཡང་མིན། རང་རིག་མངོན་སུམ་ཡང་མ་ཡིན་པའི་ཕྱིར། དང་པོ་
གཉིས་ཆོས་ཅན་གྱིས་འགྲུབ། ཕྱི་མ་མ་གྲུབ་ན། དེ་ཆོས་ཅན། ཁྱོད་ཁ་ནང་བལྟས་ཀྱི་ཤེས་
པ་ཡིན་པར་ཐལ། ཁྱོད་རང་རིག་ཡིན་པའི་ཕྱིར། འདོད་ན་མི་ནུས་ཏེ་ཁྱོད་ཁ་ཕྱིར་བལྟས་
ཀྱི་ཤེས་པ་ཡིན་པའི་ཕྱིར་ཏེ། གཞན་སེམས་ཤེས་པའི་མངོན་ཤེས་ཡིན་པའི་ཕྱིར། མ་ཁྱབ་
ཟེར་ན། ཤེས་བྱ་ཆོས་ཅན། དེ་འདྲའི་མངོན་ཤེས་དེ་མིའི་སེམས་ལ་རང་རིག་མངོན་སུམ་
ཡིན་པར་ཐལ། དེ་རང་རིག་མངོན་སུམ་ཡིན་པའི་ཕྱིར། རྟགས་དངོས། འདོད་ན། དེ་མིའི་
སེམས་ཉམས་སུ་མྱོང་བའི་རང་རིག་མངོན་སུམ་ཡིན་པར་ཐལ། འདོད་པའི་ཕྱིར། འདོད་ན།
ཁྱོད་མིའི་སེམས་དང་རྫས་གཅིག་ཡིན་པར་ཐལ། ཁྱོད་དེ་ཉམས་མྱོང་གི་རང་རིག་མངོན་
སུམ་ཡིན་པའི་ཕྱིར། འདོད་ན་མིན་པར་ཐལ། ཁྱོད་ལྷའི་རྒྱུད་ཀྱི་ཤེས་པ་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། གལ་ཏེ་དེ་མིའི་སེམས་ཉམས་སུ་མྱོང་བའི་རང་རིག་མངོན་སུམ་
ཡིན་པར་ཐལ་ལ་མ་ཁྱབ་ན། དེ་ཆོས་ཅན། ཁྱོད་མིའི་སེམས་ཤེས་པའི་རང་རིག་ཡིན་པར་
ཐལ། ཁྱོད་མིའི་སེམས་ཤེས་པའི་མངོན་ཤེས་གང་ཞིག་རང་རིག་ཡིན་པའི་ཕྱིར། འདོད་ན།
མིའི་སེམས་དེ་ཁྱོད་དང་རྫས་གཅིག་ཡིན་པར་ཐལ། ཁྱོད་མིའི་སེམས་ཤེས་པའི་རང་རིག་
གང་ཞིག །རང་རིག་ལ་རང་ལས་ལྗོས་གཞན་པའི་ཡུལ་མེད་པར་ཁྱོད་རང་གིས་ཁས་
བླངས་པའི་ཕྱིར་རོ། །
སྐྱེ་ཚུལ་གྱི་སྐབས་སུ། ཁོ་ན་རེ། གཟུགས་འཛིན་དབང་མངོན་སྐད་ཅིག་མ་དང་པོ་
114



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
འགགས་པའི་གང་ཟག་ཡིན་ན། གཟུགས་འཛིན་དབང་མངོན་འགགས་པའི་གང་ཟག་
ཡིན་དགོས་པར་ཐལ། དེ་གཉིས་སྐྱེ་འགགས་གནས་གསུམ་ཅིག་ཅར་དུ་བྱེད་པའི་ཕྱིར་ཏེ།
དེ་གཉིས་གཟུགས་སྐད་ཅིག་མ་དང་པོ་གཟུང་དོན་བྱས་པ་ལས་སྐྱེས་པའི་ཕྱིར་ཏེ། དེ་
གཉིས་ཀྱི་གཟུང་དོན་ཡིན་པའི་ཕྱིར། འདོད་ལན་བྱས་པ་ལ། གཟུགས་འཛིན་དབང་
མངོན་སྐད་ཅིག་མ་གཉིས་པ་སྐྱེས་མ་ཐག་པའི་གང་ཟག་ཆོས་ཅན་གྱིས་ཤོག །རྟགས་ཆོས་
ཅན་གྱིས་འགྲུབ། འདོད་བྱས་པ་ལ། དེ་ཆོས་ཅན། ཁྱོད་གཟུགས་འཛིན་དབང་མངོན་
འགགས་པའི་གང་ཟག་མ་ཡིན་པར་ཐལ། ཁྱོད་དེ་གནས་པའི་གང་ཟག་ཡིན་པའི་ཕྱིར་ཏེ།
ཁྱོད་དེ་རྒྱུད་ལྡན་གྱི་གང་ཟག་ཡིན་པའི་ཕྱིར་ན་མ་ཁྱབ། རྟགས་དེ་ལ་ཆོས་ཅན་ཡིན་པའི་
ཕྱིར། མ་ཁྱབ་ཚུལ་ལ། དེ་ཆོས་ཅན། ཁྱོད་གཟུགས་འཛིན་དབང་མངོན་འགགས་པའི་གང་
ཟག་མ་ཡིན་པར་ཐལ། ཁྱོད་གཟུགས་འཛིན་དབང་མངོན་སྐྱེས་པའི་གང་ཟག་ཡིན་པའི་
ཕྱིར་ཏེ། ཁྱོད་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཡིན་
པའི་ཕྱིར་ན་མ་ཁྱབ་བྱས་པ་ལ། བསལ་བ་དེར་ཐལ། ཁྱོད་གཟུགས་འཛིན་དབང་མངོན་
རང་རྒྱུད་ལ་སྐྱེས་པའི་གང་ཟག་ཡིན་པའི་ཕྱིར་ཏེ། ཁྱོད་རང་རྒྱུད་ལ་གཟུགས་འཛིན་དབང་
མངོན་སྐྱེས་པའི་གང་ཟག་ཡིན་པའི་ཕྱིར་ན་འདིར་མ་ཁྱབ་ཟེར་བ་གལ་ཆེ། རྟགས་དེར་
ཐལ། གང་ཟག་གང་ཞིག །ཁྱོད་ཀྱི་རྒྱུད་ལ་གཟུགས་འཛིན་དབང་མངོན་སྐྱེས་པའི་ཕྱིར་ཏེ།
ཁྱོད་ཀྱི་རྒྱུད་ལ་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་ཕྱིར། འདིར་
མ་ཁྱབ་ན་ཡང་ནུས་ཡོད་དེ། དེ་ཆོས་ཅན། ཁྱོད་ཀྱི་རྒྱུད་ལ་གཟུགས་འཛིན་དབང་མངོན་
སྐྱེས་པར་ཐལ། ཁྱོད་ཀྱི་རྒྱུད་ལ་གཟུགས་འཛིན་དབང་མངོན་སྐྱེས་པ་དང་། ཁྱོད་ཀྱི་རྒྱུད་
ལ་གཟུགས་འཛིན་དབང་མངོན་འགགས་པ་གང་རུང་གང་ཞིག་ཕྱི་མ་དེ་མིན་པའི་ཕྱིར།
དང་པོ་དེར་ཐལ། གང་ཟག་ཡིན་པའི་ཕྱིར། ཕྱི་མ་མ་གྲུབ་ན་ཁྱོད་ཀྱི་རྒྱུད་ལ་གཟུགས་
འཛིན་དབང་མངོན་མེད་པར་ཐལ་ལོ། །འདོད་མི་ནུས་ཏེ་ཁྱོད་ཀྱི་རྒྱུད་ལ་གཟུགས་འཛིན་
115



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དབང་མངོན་སྐད་ཅིག་མ་གཉིས་པ་ཡོད་པའི་ཕྱིར་རོ། ། །
ཁ་ཅིག་དེ་གཉིས་སྐྱེ་འགག་གནས་གསུམ་ཅིག་ཅར་དུ་བྱེད་ཀྱང་། གཟུགས་འཛིན་
དབང་མངོན་སྐད་ཅིག་མ་དང་པོ་འགགས་པའི་གང་ཟག་ཡིན་ན། གཟུགས་འཛིན་དབང་
མངོན་འགགས་པའི་གང་ཟག་ཡིན་པས་མ་ཁྱབ་ཟེར་རོ། །དེ་ཡང་ཅུང་ཟད་རྣམ་དཔྱོད་
མཚུངས་པ་ཙམ་ཡིན་ཏེ། དེ་ལ་ཁྱབ་པ་ཡོད་པར་ཐལ། །གཟུགས་འཛིན་དབང་མངོན་སྐད་
ཅིག་མ་གཉིས་པ་སྐྱེ་མ་ཐག་པའི་གང་ཟག་དེ། གཟུགས་འཛིན་དབང་མངོན་འགགས་པའི་
གང་ཟག་ཡིན་པའི་ཕྱིར་ཏེ། གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་མ་ཐག་
པའི་གང་ཟག་དེ། གཟུགས་འཛིན་དབང་མངོན་འགགས་ཁ་མའི་གང་ཟག་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། ཁྱབ་སྟེ་སྐྱེས་པ་ཁོ་ན་འཇིག་པ་ཡིན། །ཞེས་པའི་གཞུང་དོན་གྲུབ་
པའི་ཕྱིར། མ་ཁྱབ་ན། དེ་ཆོས་ཅན། གཟུགས་འཛིན་དབང་མངོན་འགག་ཁ་མའི་གང་
ཟག་ཡིན་པར་ཐལ། ཁྱོད་གཟུགས་འཛིན་དབང་མངོན་འཇིག་ཁ་མའི་གང་ཟག་ཡིན་པའི་
ཕྱིར་ཏེ། དེ་འཇིག་ཁ་མའི་གང་ཟག་ཡོད་པ་གང་ཞིག །ཁྱོད་དེ་སྐྱེས་པའི་གང་ཟག་ཡིན་
པའི་ཕྱིར། དང་པོ་གྲུབ་སྟེ་དེ་འཇིག་པ་ཡོད་པའི་ཕྱིར་རོ། །ཡང་དེ་ཆོས་ཅན། ཁྱོད་
གཟུགས་འཛིན་དབང་མངོན་འགག་ཁ་མའི་གང་ཟག་ཡིན་པར་ཐལ། ཁྱོད་འགགས་པ་ལ་
མངོན་དུ་ཕྱོགས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་འགག་བཞིན་པའི་གང་ཟག་ཡིན་
པའི་ཕྱིར་ཏེ། ཁྱོད་སྐྱེས་མ་ཐག་པའི་གང་ཟག་ཡིན་པའི་ཕྱིར། ཁྱབ་སྟེ་དཔལ་ལྡན་ཟླ་བས།
འགག་བཞིན་པ་ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། །ཞེས་པའི་བསྟན་དོན་
གྲུབ་པའི་ཕྱིར། ཡང་། གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་མ་ཐག་པའི་
གང་ཟག་དེ་གཟུགས་འཛིན་དབང་མངོན་འགག་བཞིན་པའི་གང་ཟག་ཡིན་པར་ཐལ།
གཟུགས་འཛིན་དབང་མངོན་སྐད་ཅིག་མ་དང་པོ་སྐྱེ་ཁ་མའི་གང་ཟག་དེ་གཟུགས་འཛིན་
དབང་མངོན་སྐྱེ་བཞིན་པའི་གང་ཟག་ཡིན་པའི་ཕྱིར་ཏེ། གཟུགས་འཛིན་དབང་དབང་



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད། །
མངོན་སྐད་ཅིག་མ་དང་པོ་སྐྱེས་མ་ཐག་པའི་གང་ཟག་དེ་གཟུགས་འཛིན་དབང་མངོན་སྐྱེས་
མ་ཐག་པའི་གང་ཟག་ཡིན་པའི་ཕྱིར། རྟགས་དོན་གྱིས་དངོས། ཡང་གཟུགས་འཛིན་
དབང་མངོན་སྐད་ཅིག་མ་དང་པོ་སྐྱེ་ཁ་མའི་གང་ཟག་དེ། གཟུགས་འཛིན་དབང་མངོན་སྐྱེ་
བཞིན་པའི་གང་ཟག་ཡིན་པའི་ཕྱིར་ལ་མ་ཁྱབ་ན། གཟུགས་འཛིན་དབང་མངོན་སྐད་ཅིག་
མ་དང་པོ་སྐྱེ་ཁ་མའི་གང་ཟག་དེ། གཟུགས་འཛིན་དབང་མངོན་སྐྱེ་བ་ལ་མངོན་དུ་ཕྱོགས་
པའི་གང་ཟག་ཡིན་པར་ཐལ། དེ་དེ་སྐྱེ་བཞིན་པའི་གང་ཟག་ཡིན་པའི་ཕྱིར། རྟགས་དངོས།
འདོད་ན། གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་མ་ཐག་པའི་གང་ཟག་དེ།
གཟུགས་འཛིན་དབང་མངོན་འགག་པ་ལ་མངོན་དུ་ཕྱོགས་པའི་གང་ཟག་ཡིན་པར་ཐལ།
འདོད་པའི་ཕྱིར། རྟགས་བསལ་དངོས། ཡང་གཟུགས་འཛིན་དབང་མངོན་སྐད་ཅིག་མ་
དང་པོ་སྐྱེ་ཁ་མའི་གང་ཟག་དེ། གཟུགས་འཛིན་དབང་མངོན་སྐྱེ་བཞིན་པའི་གང་ཟག་ཡིན་
པར་ཐལ་ལ་མ་ཁྱབ་ན། བསལ་བ་དེར་ཐལ། དེ་སྐྱེ་བཞིན་པའི་གང་ཟག་ཡོད་པ་གང་ཞིག །
གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་མ་ཐག་པའི་གང་ཟག་དེ་དེ་མིན་
པའི་ཕྱིར། མ་གྲུབ་ན་དེ་ཆོས་ཅན། ཁྱོད་གཟུགས་འཛིན་དབང་མངོན་སྐྱེ་བ་ལ་མངོན་དུ་
ཕྱོགས་པའི་གང་ཟག་ཡིན་པར་ཐལ། ཁྱོད་ཆོས་དེ་སྐྱེ་བཞིན་པའི་གང་ཟག་ཡིན་པའི་ཕྱིར།
འདོད་ན། མིན་པར་ཐལ། དེ་སྐྱེ་བཞིན་པའི་གང་ཟག་ཡིན་པའི་ཕྱིར། རྟགས་དངོས་གོང་
དེ་ལ་ཁྱབ་པ་ཡོད་དེ། དཔལ་ལྡན་ཟླ་བ་གྲགས་པས། སྐྱེ་བཞིན་པ་དེ་སྐྱེ་ལ་ཕྱོགས་པས་
ཡོད་མིན་ཞིང་། །འགག་བཞིན་པ་ནི་ཡོད་ཀྱི་འཇིག་ལ་ཕྱོགས་པ་འདོད་གྱུར་པ། །ཞེས་
པའི་གཞུང་གི་བསྟན་དོན་གྲུབ་པའི་ཕྱིར། དེ་ལྟར་བྱས་པ་ལ་ཁོ་ན་རེ། གཟུགས་འཛིན་
དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཡིན་ན། གཟུགས་འཛིན་དབང་
མངོན་འགག་པའི་གང་ཟག་ཡིན་དགོས་པར་ཐལ། གཟུགས་འཛིན་དབང་མངོན་སྐད་
ཅིག་མ་གཉིས་པ་སྐྱེས་པའི་གང་ཟག་ཡིན་ན། གཟུགས་འཛིན་དབང་མངོན་སྐྱེས་པའི་གང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཟག་ཡིན་པས་མ་ཁྱབ་པའི་ཕྱིར། འདོད་ན་གཟུགས་འཛིན་དབང་མངོན་དང་དུས་མཉམ་
དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཆོས་
ཅན། དེར་ཐལ་དེའི་ཕྱིར། མ་གྲུབ་ན་དེར་ཐལ། ཆོས་ཅན་ཡིན་པའི་ཕྱིར། འདི་ལ་འགལ་
ཁྱབ་ཡིན་ནོ་བྱས་པ་ལ། ཁོ་ན་རེ། གཟུགས་འཛིན་དབང་མངོན་དང་དུས་མཉམ་དུ་བྱུང་
བའི་གཟུགས་འཛིན་དབང་མངོན་སྐད་ཅིག་མ་གཉིས་པ་དེ་གཟུགས་འཛིན་དབང་མངོན་
དང་སྐྱེ་འགག་གནས་གསུམ་ཅིག་ཅར་དུ་བྱེད་པར་ཐལ། དེ་གཟུགས་འཛིན་དབང་མངོན་
དང་དུས་མཉམ་དུ་སྐྱེས་པའི་ཕྱིར། རྟོགས་ཆོས་ཅན་གྱིས་འགྲུབ། འདོད་ན་གཟུགས་
འཛིན་དབང་མངོན་སྐྱེས་པའི་གང་ཟག་ཡིན་ན། དེ་དང་དུས་མཉམ་དུ་བྱུང་བའི་གཟུགས་
འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཡིན་དགོས་པར་ཐལ། དེ་
གཉིས་སྐྱེ་འགག་གནས་གསུམ་ཅིག་ཅར་བྱས་དེ་གང་ཞིག །གཟུགས་འཛིན་དབང་མངོན་
དང་གཟུགས་འཛིན་དབང་མངོན་སྐད་ཅིག་མ་དང་པོ་གཉིས་སྐྱེ་འགག་གནས་གསུམ་ཅིག་
ཅར་དུ་བྱེད་ན། གཟུགས་འཛིན་དབང་མངོན་སྐྱེས་པའི་གང་ཟག་ཡིན་ན། གཟུགས་འཛིན་
དབང་མངོན་སྐད་ཅིག་མ་དང་པོ་སྐྱེས་པའི་གང་ཟག་ཡིན་པས་ཁྱབ་པའི་ཁྱབ་པ་ཡོད་པའི་
ཕྱིར། རྟགས་དངོས་ཟེར་ན། དོན་ལ་འདོད་ལན་འདེབས་མོད། གྲགས་ངོར་མ་ཁྱབ་ཙམ་
ཡིན་ནོ། །འདོད་ལན་བཏབ་ན། གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་
པའི་གང་ཟག་ཆོས་ཅན། ཁྱོད་གཟུགས་འཛིན་དབང་མངོན་དང་དུས་མཉམ་དུ་བྱུང་བའི་
གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཡིན་པར་ཐལ།
གཟུགས་འཛིན་དབང་མངོན་སྐྱེས་པའི་གང་ཟག་ཡིན་པའི་ཕྱིར། རྟོགས་ཆོས་ཅན་གྱིས་
འགྲུབ། འདོད་ན། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་
ཅིག་མ་གཉིས་པ་རྒྱུད་ལྡན་གྱི་གང་ཟག་ཡིན་པར་ཐལ་ལོ། །འདོད་ན། ཁྱོད་གཟུགས་
འཛིན་དབང་མངོན་སྐད་ཅིག་མ་གཉིས་པ་རྒྱུད་ལྡན་གྱི་གང་ཟག་ཡིན་པར་ཐལ་ལོ། །
118



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
འདོད་མི་ནུས་ཏེ་ཆོས་ཅན་ཡིན་པའི་ཕྱིར་རོ། །
གོང་དུ་གྲགས་ངོར་མ་ཁྱབ་བྱས་པ་ལ་ཁོ་ན་རེ། གཟུགས་འཛིན་དབང་མངོན་སྐྱེས་
པའི་གང་ཟག་ཡིན་ན། དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་
ཅིག་མ་གཉིས་པ་སྐྱེས་པའི་གང་ཟག་ཡིན་པར་ཐལ། གཟུགས་འཛིན་དབང་མངོན་སྐད་
ཅིག་མ་དང་པོ་སྐྱེས་པའི་གང་ཟག་དེ། དེ་སྐྱེས་པའི་གང་ཟག་ཡིན་པའི་ཕྱིར་ཏེ། དེ་དེ་སྐྱེས་
པའི་གང་ཟག་དང་། དེ་དེ་གནས་པའི་གང་ཟག །དེ་འགགས་པའི་གང་ཟག་གསུམ་པོ་
གང་རུང་གང་ཞིག །དེ་གནས་པའི་གང་ཟག་ཀྱང་མ་ཡིན། དེ་འགགས་པའི་གང་ཟག་ཀྱང་
མ་ཡིན་པའི་ཕྱིར། དང་པོ་དེར་ཐལ། གང་ཟག་ཡིན་པའི་ཕྱིར། གཉིས་པ་མ་གྲུབ་ན་དེ་རྒྱུད་
ལྡན་གྱི་གང་ཟག་ཡིན་པར་ཐལ་ལོ། །གསུམ་པ་མ་གྲུབ་ན། དེ་ཆོས་ཅན། ཁྱོད་གཟུགས་
འཛིན་དབང་མངོན་འགགས་པའི་གང་ཟག་ཡིན་པར་ཐལ། ཁྱོད་དེ་དང་དུས་མཉམ་དུ་བྱུང་
བའི་གཟུགས་འཛིན་དབང་མངོན་སྐད་ཅིག་མ་གཉིས་པ་འགགས་པའི་གང་ཟག་གང་ཞིག །
གཟུགས་འཛིན་དབང་མངོན་དང་། དེ་དང་དུས་མཉམ་དུ་བྱུང་བའི་གཟུགས་འཛིན་དབང་
མངོན་སྐད་ཅིག་མ་གཉིས་པ་གཉིས་དུས་མཉམ་དུ་འགགས་པའི་ཕྱིར་ཏེ། དེ་གཉིས་དུས་
མ་ཉམ་དུ་སྐྱེས་པའི་ཕྱིར། འདོད་མི་ནུས་ཏེ། དེ་སྐྱེས་པའི་གང་ཟག་ཡིན་པའི་ཕྱིར་རོ། །
གལ་ཏེ་དེ་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་
འགགས་པའི་གང་ཟག་གང་ཞིག །དེ་གཉིས་དུས་མཉམ་དུ་འགགས་པའི་ཕྱིར་ལ་མ་ཁྱབ་
བྱས་ན། འོ་ན། གཟུགས་འཛིན་དབང་མངོན་སྐད་ཅིག་མ་དང་པོ་སྐྱེ་ཁ་མའི་གང་ཟག་དེ།
གཟུགས་འཛིན་དབང་མངོན་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་
སྐད་ཅིག་མ་གཉིས་པ་འགགས་ཁ་མའི་གང་ཟག་ཡིན་པར་ཐལ། གཟུགས་འཛིན་དབང་
མངོན་སྐད་ཅིག་མ་དང་པོ་སྐྱེས་པའི་གང་ཟག་དེ་དེ་འགགས་པའི་གང་ཟག་ཡིན་པའི་ཕྱིར།
འདོད་ན་ཆོས་ཅན། ཁྱོད་དེ་འགག་གཞི་ཡིན་པའི་གང་ཟག་ཡིན་པར་ཐལ། ཁྱོད་དེ་འགག་
119



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
ཁ་མའི་གང་ཟག་ཡིན་པའི་ཕྱིར། འདོད་ན། ཁྱོད་དེ་སྐྱེས་པའི་གང་ཟག་ཡིན་པར་ཐལ།
འདོད་པའི་ཕྱིར། ཁྱབ་པ་ནི། ཁྱོད་རང་གིས། འགག་བཞིན་པ་ནི་ཡོད་ཀྱང་འཇིག་ལ་
ཕྱོགས་པར་འདོད་གྱུར་པ། །ཞེས་པའི་ལུང་འདྲེན་དང་བཅས་ཁས་བླངས་སོ་ཞེས་ཟེར་ན།
འདི་འདྲའི་རིགས་ཀྱི་དཀའ་གནད་ཆེ་བ་མང་དུ་ཡོད་པས་འོག་ཏུ་ལན་ཕྱོགས་གཅིག་ཏུ་
འདེབས་སོ། །
ཡང་ཁོ་ན་རེ། རྟོག་པ་དང་དུས་མཉམ་དུ་བྱུང་བའི་རྣམ་མཁྱེན་སྐྱེས་པའི་སངས་
འཕགས་ཆོས་ཅན། ཁྱོད་རྟོག་པ་སྐྱེས་པའི་གང་ཟག་ཡིན་པར་ཐལ། ཁྱོད་རྟོག་པ་དང་དུས་
མཉམ་དུ་བྱུང་བའི་རྣམ་མཁྱེན་སྐྱེས་པའི་གང་ཟག་གང་ཞིག །རྟོག་པ་དང་། རྟོག་པ་དང་
དུས་མཉམ་དུ་བྱུང་བའི་རྣམ་མཁྱེན་གཉིས་སྐྱེ་འགག་གནས་གསུམ་ཅིག་ཅར་བྱེད་པའི་
ཕྱིར་རོ། །སྐྱེ་འགག་རིགས་པ་གཞུང་བསྲིངས་ན། འདོད་ལན་ཡིན་ཡང་། གྲགས་པ་དང་
འགལ་ན་སྙིང་གས་དོགས་འདུག་པས་རེ་ཞིག་མ་ཁྱབ། འདོད་ན་དེ་ཆོས་ཅན། ཁྱོད་རྟོག་
པ་རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་རྟོག་པ་སྐྱེས་པའི་གང་ཟག་ཡིན་པའི་ཕྱིར།
མ་ཁྱབ་མཚམས་ལ། དེ་ཆོས་ཅན། ཁྱོད་རྟོག་པ་སྐྱེས་པའི་གང་ཟག་ཡིན་པར་ཐལ། ཁྱོད་
རྟོག་པ་རང་དུས་སུ་སྐྱེས་པའི་གང་ཟག་ཡིན་པའི་ཕྱིར་ཏེ། ཁྱོད་གང་ཟག་གང་ཞིག་རྟོག་པ་
དེ་ཁྱོད་ཀྱི་དུས་སུ་སྐྱེས་པའི་ཕྱིར་ན། གོང་གི་མ་ཁྱབ་མཚམས་ལ་ལྟོས་ཏེ་འདིར་མ་ཁྱབ།
རྟགས་ཕྱི་མ་དེར་ཐལ། རྟོག་པ་དེ་ཁྱོད་དང་དུས་མཉམ་དུ་སྐྱེས་པའི་ཕྱིར་ཏེ། ཁྱོད་རྟོག་པ་
དང་དུས་མཉམ་ཡིན་པའི་ཕྱིར་རོ། །ཁྱོད་རྟོག་པ་དང་དུས་མཉམ་དུ་སྐྱེས་པའི་གང་ཟག་
ཡིན་པར་ཐལ་ལ། མ་ཁྱབ་ན། དེ་མིན་པར་ཐལ། ཁྱོད་རྟོག་པ་དང་དུས་སུ་འགགས་པའི་
གང་ཟག་ཡིན་པར་ཐལ། ཁྱོད་རྟོག་པ་དང་དུས་སུ་སྤངས་པའི་གང་ཟག་ཡིན་པའི་ཕྱིར་ཏེ།
ཁྱོད་སྒྲིབ་པ་དང་དུས་སུ་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་སངས་འཕགས་ཡིན་
པའི་ཕྱིར་རོ། །ཡང་རྟོག་པ་དང་དུས་མཉམ་དུ་བྱུང་བའི་རྣམ་མཁྱེན་སྐྱེས་པའི་སངས་
120



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
འཕགས་ཆོས་ཅན། ཁྱོད་རྟོག་པ་འགགས་པའི་གང་ཟག་ཡིན་པར་ཐལ། དེ་འགགས་པའི་
གང་ཟག་གང་རུང་ཡིན། དེ་སྐྱེས་པའི་གང་ཟག་མ་ཡིན་པའི་ཕྱིར། དང་པོ་དེར་ཐལ། ཁྱོད་
རྟོག་པ་རྒྱུད་ལ་ལྡན་པའི་གང་ཟག་དང༌། རྟོག་པ་རྒྱུད་ལ་མི་ལྡན་པའི་གང་ཟག་གང་རུང་
ཡིན་པའི་ཕྱིར་ཏེ། ཁྱོད་གང་ཟག་ཡིན་པའི་ཕྱིར། ཕྱི་མ་དངོས། འདོད་ན། རྟོག་པ་དེ་ཁྱོད་
ཀྱི་དུས་སུ་འགགས་པར་ཐལ། ཁྱོད་རྟོག་པ་འགགས་པའི་གང་ཟག་ཡིན་པའི་ཕྱིར།
འདོད་ན། རྟོག་པ་ཆོས་ཅན། ཁྱོད་རྟོག་པ་དང་དུས་མཉམ་དུ་བྱུང་བའི་རྣམ་མཁྱེན་སྐྱེས་
པའི་སངས་རྒྱས་འཕགས་པའི་དུས་སུ་མ་འགགས་པར་ཐལ། ཁྱོད་དེའི་དུས་ཡོད་པའི་
ཕྱིར་ཏེ། ཁྱོད་དེ་སྐྱེས་པའི་དུས་སུ་ཡོད་པའི་ཕྱིར་ཏེ། ཁྱོད་དེ་དང་དུས་མཉམ་དུ་བྱུང་བའི་
དངོས་པོ་ཡིན་པའི་ཕྱིར་རོ། །
ཡང་རྣམ་མཁྱེན་དང་དུས་མཉམ་དུ་བྱུང་བའི་རྟོག་པ་སྐྱེས་པའི་སོ་སོ་སྐྱེ་བོ་ཆོས་ཅན།
ཁྱོད་རྣམ་མཁྱེན་སྐྱེས་པའི་གང་ཟག་ཡིན་པར་ཐལ། །ཁྱོད་རྣམ་མཁྱེན་དང་དུས་མཉམ་དུ་
བྱུང་བའི་རྟོག་པ་སྐྱེས་པའི་གང་ཟག་གང་ཞིག །རྣམ་མཁྱེན་དང་རྣམ་མཁྱེན་དང་དུས་
མཉམ་དུ་བྱུང་བའི་རྟོག་པ་གཉིས་སྐྱེ་འགག་གནས་གསུམ་ཅིག་ཅར་དུ་བྱེད་པའི་ཕྱིར་ན།
མ་ཁྱབ། འདོད་ན། ཁྱོད་སངས་འཕགས་ཡིན་པར་ཐལ། ཁྱོད་རྣམ་མཁྱེན་ཐོབ་པའི་གང་
ཟག་ཡིན་པའི་ཕྱིར་ཏེ། ཁྱོད་དེ་སྐྱེས་པའི་གང་ཟག་ཡིན་པའི་ཕྱིར། རྟགས་དང་པོ་དངོས།
མ་ཁྱབ་མཚམས་ལ། དེ་ཆོས་ཅན། ཁྱོད་རྣམ་མཁྱེན་སྐྱེས་པའི་གང་ཟག་ཡིན་པར་ཐལ།
ཁྱོད་དེ་སྐྱེས་པའི་གང་ཟག་དང་དེ་འགགས་པའི་གང་ཟག་གང་རུང་ཡིན། ཕྱི་མ་མ་ཡིན་
པའི་ཕྱིར། གང་རུང་ཡིན་པར་ཐལ། གང་ཟག་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་
ཅན། ཁྱོད་རང་རྒྱུད་ལ་རྣམ་མཁྱེན་སྐྱེས་མྱོང་བའི་གང་ཟག་ཡིན་པར་ཐལ་ལོ་ཟེར་ན་མ་
ཁྱབ་བྱས་པ་ལ། འོ་ན་དེ་རྣམ་མཁྱེན་འགགས་མ་ཐག་པའི་གང་ཟག་ཡིན་པར་ཐལ། རྣམ་
མཁྱེན་འགགས་པའི་གང་ཟག་ཡིན་པའི་ཕྱིར་ན་མ་ཁྱབ། འདོད་ན་རྣམ་མཁྱེན་དང་དུས་
121



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཉམ་དུ་བྱུང་བའི་རྟོག་པ་སྐྱེ་ཁ་མའི་སོ་སོ་སྐྱེ་བོ་དེ། རྣམ་མཁྱེན་འགག་ཁ་མའི་གང་ཟག་
ཡིན་པར་ཐལ། དེ་འདྲའི་རྟོག་པ་སྐྱེས་མ་ཐག་པའི་སོ་སོ་སྐྱེ་བོ་དེ། རྣམ་མཁྱེན་འགགས་མ་
ཐག་པའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་རྣམ་མཁྱེན་འགག་བཞིན་
པའི་གང་ཟག་ཡིན་པར་ཐལ། དེའི་ཕྱིར། འདོད་ན་ཁྱོད་དེ་སྐྱེས་པའི་གང་ཟག་ཡིན་པར་
ཐལ་ལོ། །དེས་ན་སྐྱེ་འགག་རྒྱུ་འབྲས་ཀྱི་རིགས་པ་གཙོ་བོར་བྱས་ན། དེ་འདྲའི་སོ་སྐྱེ་དེ།
རྣམ་མཁྱེན་རང་རྒྱུད་ལ་སྐྱེས་པའི་གང་ཟག་མིན་ཡང་། རྣམ་མཁྱེན་སྐྱེས་པའི་གང་ཟག་
ཡིན་ཏེ། རྣམ་མཁྱེན་དང་དུས་མཉམ་དུ་སྐྱེས་པའི་གང་ཟག་ཡིན་པའི་ཕྱིར། རྟོག་པ་དང་
དུས་མཉམ་དུ་བྱུང་བའི་སངས་འཕགས་དེ་ཡང་རྟོག་པ་རང་རྒྱུད་ལ་སྐྱེས་པའི་གང་ཟག་
མིན་ཡང་། རྟོག་པ་སྐྱེས་པའི་གང་ཟག་ཡིན་ཏེ། དེ་དང་དུས་མཉམ་དུ་སྐྱེས་པའི་གང་ཟག་
ཡིན་པའི་ཕྱིར། དེས་ན་དེ་དང་དེ་རྒྱུད་ལྡན་གྱི་གང་ཟག་ཡིན་པར་ཐལ། དེ་དང་དེ་སྐྱེས་པའི་
གང་ཟག་ཡིན་པར་ཐལ། མ་ཁྱབ་བྱས་ན་དཀའ་བའི་གནད་ལས་གྲོལ་བ་ཡིན་མོད། བློ་
ཆུང་མང་པོ་དག་གི་བློར་ཤོང་བ་དཀའ་བས། རེ་ཞིག་སྔ་མ་ལྟར་སྐྱོངས་ཤིང་། ཕྱིས་ཤེས་པ་
རྣལ་དུ་ཕེབས་ན་གཞུང་ལམ་ལ་ཕྱིན་པས་ཆོག་གོ །
ཡང་ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་
བའི་གཟུགས་འཛིན་དབང་མངོན་སྐྱེས་པའི་གང་ཟག་ཡིན་པར་ཐལ། ཁྱོད་དེ་དང་དུས་
མཉམ་དུ་བྱུང་བའི་གཟུགས་འཛིན་དབང་མངོན་རྒྱུད་ལྡན་གྱི་གང་ཟག་གང་ཞིག་ཁྱོད་དེ་
དང་དུས་མཉམ་དུ་བྱུང་བའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་
གཟུགས་འཛིན་དབང་མངོན་སྐྱེས་པའི་གང་ཟག་ཡིན་པར་ཐལ། ཁྱོད་གཟུགས་འཛིན་
དབང་མངོན་རྒྱུད་ལྡན་གྱི་གང་ཟག་གང་ཞིག་ཁྱོད་གཟུགས་འཛིན་དབང་མངོན་དང་དུས་
མཉམ་དུ་བྱུང་བའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། དེ་ལ་དངོས་སྐྱོན་
ཚིག་སྐྱོན་མི་འདུག་པའི་ཕྱིར། འདོད་ན་གཟུགས་འཛིན་དབང་མངོན་སྐད་ཅིག་མ་དང་པོ་
122



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་
གང་ཟག་ཆོས་ཅན། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐྱེས་
པའི་གང་ཟག་ཡིན་པར་ཐལ། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་
མངོན་རྒྱུད་ལྡན་གྱི་གང་ཟག་ཡིན་པ་གང་ཞིག །ཁྱོད་དེ་དང་དུས་མཉམ་དུ་བྱུང་བའི་ཕྱིར།
ཁྱབ་པ་གཤག་པ་ཡིན་པས་དངོས་འགལ། དང་པོ་དེར་ཐལ། ཁྱོད་དེ་དང་དུས་མཉམ་དུ་
བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་རྒྱུད་ལྡན་གྱི་གང་ཟག་ཡིན་
པའི་ཕྱིར་ཏེ། དེ་སྐྱེས་པའི་གང་ཟག་ཡིན་པའི་ཕྱིར། ཁྱབ་པ་ད་ལྟ་འཆའ་ཡིན་ཡོད་དོ། །
གོང་གི་གནད་བསྟན་པ་ལྟར་ན། འདིའི་རིགས་ལ་ཁྱབ་པ་ཡོང་ཤས་ཆུང་ངོ་། །རྩ་བར་
འདོད་ན། ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་
བའི་གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་པའི་གང་ཟག་ཡིན་པར་ཐལ།
ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐྱེས་པའི་གང་ཟག་གང་
ཞིག །གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་
གཟུགས་འཛིན་དབང་མངོན་དང་། དེ་དང་དུས་མཉམ་དུ་བྱུང་བའི་གཟུགས་འཛིན་དབང་
མངོན་སྐད་ཅིག་མ་དང་པོ་གཉིས་སྐྱེ་འགག་གནས་གསུམ་ཅིག་ཅར་དུ་བྱེད་པའི་ཕྱིར།
གཞུང་ལམ་ལ་འགྲོ་མ་ནུས་ན་འདིར་ཁྱབ་པ་མེད་ལས་འོས་མེད་དེ། ཤ་ཕྱེ་མར་ཕྱེའི་རྣམ་
པ་གཅིག་ཡོང་ལགས་སམ། འདོད་ན། ཁྱོད་དེ་རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་
དེ་སྐྱེས་པའི་གང་ཟག་ཡིན་པའི་ཕྱིར། གཞུང་ལམ་པ་ཚོ་འདི་རིགས་ལ་མ་ཁྱབ། འདོད་ན་
གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་
འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཆོས་ཅན་གྱིས་བཤག །
འདོད་ན། ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་རྒྱུད་ལྡན་ཡིན་པར་
ཐལ་ལོ། །འདོད་ན་མིན་པར་ཐལ། ཁྱོད་གཟུགས་འཛིན་དབང་མངོན་སྐད་ཅིག་མ་གཉིས་
123



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་རྒྱུད་ལྡན་ཡིན་པའི་ཕྱིར་རོ། །ཁ་ཅིག །འདི་རིགས་ལ་ཁྱབ་པ་མེད་ཟེར་ཏེ། མིག་གཡས་
གཡོན་ལ་བརྟེན་པའི་གཟུགས་འཛིན་དབང་མངོན་སྐད་ཅིག་མ་སྔ་ཕྱི་གཉིས་རྒྱུད་ལྡན་ཡོད་
པའི་ཕྱིར་ཟེར་བའང་ཡོད་མོད། དེ་འདྲ་རེ་ཙམ་ཡོད་དུ་ཆུག་ནའང་། གཟུགས་འཛིན་དབང་
མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་
ཅིག་མ་དང་པོ་ནས། བརྒྱ་སོགས་གྲངས་མེད་ཡོད་པས་དེ་རྣམས་སྐྱེས་པའི་གང་ཟག་དེ་
རྣམས་ཅིག་ཅར་རྒྱུད་ལྡན་ཡིན་པ་ཧ་ཅང་ཐལ་ཆེས་སོ། །གལ་ཏེ་རྩ་བ་ལ་མ་ཁྱབ་ཟེར་
ནའང་གནད་འདྲ་ཞིང་ཁྱད་པར་མེད་དོ། ། །
འོ་ན། གཟུགས་འཛིན་དབང་མངོན་དང་དུས་མཉམ་དུ་བྱུང་བའི་གཟུགས་འཛིན་
དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་ཆོས་ཅན། ཁྱོད་གཟུགས་འཛིན་
དབང་མངོན་སྐྱེས་པའི་གང་ཟག་ཡིན་པར་ཐལ། ཁྱོད་དེ་རྒྱུད་ལྡན་གྱི་གང་ཟག་གང་ཞིག །
ཁྱོད་གཟུགས་འཛིན་དབང་མངོན་དང་དུས་མཉམ་དུ་བྱུང་བའི་ཕྱིར། ཁྱབ་པ་བཤགས་པ་
ཡིན་པས་དངོས་འགལ། དང་པོ་དེར་ཐལ། ཁྱོད་གཟུགས་འཛིན་དབང་མངོན་སྐད་ཅིག་མ་
གཉིས་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། འདོད་ན་ཁྱོད་
གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་པའི་གང་ཟག་ཡིན་པར་ཐལ། ཁྱོད་
གཟུགས་འཛིན་དབང་མངོན་སྐྱེས་པའི་གང་ཟག་ཡིན་པའི་ཕྱིར། ཁྱབ་པ་ནི་རྩ་བའི་དམ་
བཅའ་རང་ལ་དངོས། འདོད་ན། ཁྱོད་དེ་རྒྱུད་ལྡན་གྱི་གང་ཟག་ཡིན་པར་ཐལ་ལོ། །ཟེར་ན།
གཞུང་ལམ་པ་ཚོ་འདིར་མ་ཁྱབ་བྱས་ན་བདེ་མོ་གཅིག་གདའ། རི་བོང་ཅལ་རྗེས་འབྲང་བ་
ཚོ་ལ་ཁྱབ་པ་བྱུང་། འདོད་ན། མིན་པར་ཐལ། གཟུགས་འཛིན་དབང་མངོན་སྐད་ཅིག་མ་
གཉིས་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། གཟུགས་འཛིན་དབང་མངོན་དང་དུས་
མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་རྒྱུད་ལྡན་གྱི་གང་
ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཡང་ཁྱབ་པ་རི་བོང་ཅལ་ལ་སོང་ངོ༌། །
124



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
གལ་ཏེ་རྩ་བར་མ་ཁྱབ་སྟེ། དེ་གཟུགས་འཛིན་དབང་མངོན་སྐད་ཅིག་མ་དང་པོ་དང་གཉིས་
པ་གཉིས་ཅིག་ཅར་རྒྱུད་ལྡན་གྱི་གང་ཟག་ཡིན་ནོ་ཟེར་ན། འོ་ན་གཟུགས་འཛིན་དབང་
མངོན་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་
སྐྱེས་པའི་གང་ཟག་དང་། བཞི་པ་སྐྱེས་པའི་གང་ཟག་སོགས་ཐམས་ཅད། གཟུགས་འཛིན་
དབང་མངོན་སྐད་ཅིག་མ་དང་པོ་རྒྱུད་ལྡན་གྱི་གང་ཟག་ཏུ་ཐལ་ལོ། །འོ་ན་གཟུགས་འཛིན་
དབང་མངོན་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་
པ་སྐྱེས་པའི་གང་ཟག་ནས། བརྒྱ་སྐྱེས་པའི་བར་གྱི་གང་ཟག་ཐམས་ཅད་གཟུགས་འཛིན་
དབང་མངོན་སྐད་ཅིག་མ་དང་པོ་སྐྱེས་པའི་གང་ཟག་ཏུ་ཐལ། དེ་རྣམས་གཟུགས་འཛིན་
དབང་མངོན་སྐྱེས་པའི་གང་ཟག་ཡིན་པའི་ཕྱིར་ཏེ། དེ་རྣམས་གཟུགས་འཛིན་དབང་མངོན་
དང་དུས་མཉམ་པའི་གང་ཟག་ཡིན་པའི་ཕྱིར། ཟེར་ན་གཞུང་ལམ་པ་ཚོར་འདོད་ལན་
བཏབ་པ་ལ་འཇིགས་རྒྱུ་མི་འདུག་གོ །དེས་ན་གཟུགས་འཛིན་དབང་མངོན་དང་དུས་
མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག །
དེ་གསུམ་པ་བཞི་པ་སོགས་སྐྱེས་པའི་གང་ཟག་རྣམས། གཟུགས་འཛིན་དབང་མངོན་སྐྱེས་
པའི་གང་ཟག་ནི་ཡིན་ཏེ། དེ་སྐྱེས་པའི་གང་ཟག་དང་། དེ་འགགས་པའི་གང་ཟག་གང་རུང་
གང་ཞིག །དེ་འགགས་པའི་གང་ཟག་མིན་པའི་ཕྱིར། ཕྱི་མ་མ་གྲུབ་ན་དེ་མིན་པར་ཐལ།
ཁྱོད་དེ་རྒྱུད་ལྡན་གྱི་གང་ཟག་གང་ཞིག །ཁྱོད་དེ་དང་དུས་མཉམ་དུ་སྐྱེས་པའི་གང་ཟག་
ཡིན་པའི་ཕྱིར། འདི་ལ་ཁྱབ་པ་རིགས་པས་གྲུབ་པ་འདྲའོ། །
དེ་རྣམས་གཟུགས་འཛིན་དབང་མངོན་སྐྱེས་པའི་གང་ཟག་ཏུ་ཁས་བླངས་པ་ཕྱིན།
གཟུགས་འཛིན་དབང་མངོན་སྐད་ཅིག་མ་དང་པོ་སྐྱེས་པའི་གང་ཟག་ཏུ་ཁས་མ་བླངས་ན།
རང་རིག་རྩ་བའི་དམ་བཅའ་དང་འགལ། དེས་ན་དེ་རྒྱུད་ལྡན་ཡིན་པར་ཐལ་ལ་ཁྱབ་པ་མི་
ཡོང་བ་མངོན་དུ་གྱུར། དེའི་གནད་ཀྱིས་རྟོག་པ་དང་དུས་མཉམ་དུ་བྱུང་བའི་སངས་
125



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འཕགས་དེ་རྟོག་པ་སྐྱེས་པའི་གང་ཟག་ཡིན་ཀྱང་། རྟོག་པ་རྒྱུད་ལྡན་མིན། རྣམ་མཁྱེན་དང་
དུས་མཉམ་དུ་བྱུང་བའི་སོ་སོ་སྐྱེ་བོ་དེ། རྣམ་མཁྱེན་སྐྱེས་པའི་གང་ཟག་ཡིན་ཀྱང་། དེ་རྒྱུད་
ལྡན་མིན་ཞེས་ཁས་ལེན་རིགས་པ་ཨེ་ཡིན་བསམ་མོ། །འོན་ཀྱང་། དཔྱོད་ལྡན་དག་གིས་
དཔྱད་འཚལ་ལོ། །འོག་ཏུ་ལན་ཕྱོགས་གཅིག་ཏུ་འདེབས་སོ་ཞེས་གདམས་པ་དེ་ནི་འདི་
ལགས་སོ། །གཞན་ཡང་གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་
དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེ་ཁ་མའི་གང་ཟག་དེ།
མིག་དབང་གཟུགས་ཅན་པ་སྐད་ཅིག་མ་གཉིས་པ་དང་མིག་དབང་གཟུགས་ཅན་པ་སྐད་
ཅིག་མ་དང་པོ་གཉིས་ཅིག་ཅར་དུ་རྒྱུད་ལྡན་གྱི་གང་ཟག་ཡིན་པར་ཐལ། དེ་སྐྱེས་པའི་གང་།
ཟག་དེ་གཟུགས་འཛིན་དབང་མངོན་སྐད་ཅིག་མ་དང་པོ་གཉིས་ཅིག་ཅར་དུ་རྒྱུད་ལྡན་གྱི་
གང་ཟག་ཡིན་པའི་ཕྱིར། རྟགས་དེར་ཐལ། གཟུགས་འཛིན་དབང་མངོན་དང་དུས་མཉམ་
དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་པའི་གང་ཟག་དེ། དེ་
གཉིས་ཅིག་ཅར་དུ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། དེ་གཉིས་རེ་རེ་ནས་རྒྱུད་ལྡན་
གྱི་གང་ཟག་ཡིན་པའི་ཕྱིར། རྟགས་ཁྱོད་རང་གིས་གོང་དུ་ཁས་བླངས་སོ། །འདོད་ན་ཧ་
ཅང་ཐལ་ཆེས་སོ། །
ཡང་ཁོ་ན་རེ། ཤེས་པ་སྐད་ཅིག་མ་དང་པོ་འགགས་པའི་གང་ཟག་ཡིན་ན། ཤེས་པ་
འགགས་པའི་གང་ཟག་ཡིན་དགོས་པར་ཐལ། དེ་གཉིས་སྐྱེ་འགག་གནས་གསུམ་ཅིག་
ཅར་བྱེད་པའི་ཕྱིར། འདོད་བྱས་པ་ལ། འོ་ན་ཤེས་པ་སྐད་ཅིག་མ་གཉིས་པ་སྐྱེས་པའི་གང་
ཟག་ཆོས་ཅན་གྱིས་བཤག །ཟེར་ན། འདོད་ལན་ཡིན་ནོ། །འོ་ན་དེ་ཆོས་ཅན། ཁྱོད་ཤེས་
པ་འགགས་པའི་གང་ཟག་མིན་པར་ཐལ། ཁྱོད་ཤེས་པ་གནས་པའི་གང་ཟག་ཡིན་པའི་
ཕྱིར་ཏེ། ཁྱོད་ཤེས་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ན་འདིར་མ་ཁྱབ། རྟགས་དེར་
ཐལ། གང་ཟག་ཡིན་པའི་ཕྱིར། མ་ཁྱབ་མཚམས་ལ། དེ་ཆོས་ཅན། ཁྱོད་ཤེས་པ་གནས་
126



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
པའི་གང་ཟག་ཡིན་པར་ཐལ། ཁྱོད་སྲོག་གནས་པའི་གང་ཟག་ཡིན་པའི་ཕྱིར་ཏེ། ཁྱོད་སྲོག་
ཅན་གྱི་གང་ཟག་ཡིན་པའི་ཕྱིར་ན་མ་ཁྱབ། རྟགས་དེར་ཐལ། ཁྱོད་སྲོག་རྒྱུད་ལྡན་གྱི་གང་
ཟག་ཡིན་པའི་ཕྱིར་རོ། །ཡང་དེ་ཆོས་ཅན། ཁྱོད་ཤེས་པ་འགགས་པའི་གང་ཟག་མིན་པར་
ཐལ། ཁྱོད་ཤེས་པ་སྐྱེས་པའི་གང་ཟག་ཡིན་པའི་ཕྱིར་ཏེ། ཁྱོད་རང་རྒྱུད་ཀྱི་ཤེས་པ་སྐྱེས་
པའི་གང་ཟག་ཡིན་པའི་ཕྱིར་ན་མ་ཁྱབ། རྟགས་དེར་ཐལ། ཁྱོད་རང་གང་ཞིག་ཁྱོད་གང་
ཟག་ཡིན་པའི་ཕྱིར་རོ། །ཡང་དེ་ཆོས་ཅན། ཁྱོད་ཤེས་པ་སྐྱེས་པའི་གང་ཟག་ཡིན་པར་ཐལ།
གང་ཟག་གང་ཞིག་ཁྱོད་ཀྱི་རྒྱུད་ལ་ཤེས་པ་སྐྱེས་པའི་ཕྱིར་ནའང་མ་ཁྱབ། ཤེས་པ་ཁྱོད་ཀྱི་
རྒྱུད་ལ་སྐྱེས་པའི་ཕྱིར་ན་རྟགས་མ་གྲུབ་བོ། ། །
ཡང་འདིར་ཁ་ཅིག ཤེས་པ་འགགས་པའི་གང་ཟག་མེད་ཟེར་ན། དེར་ཐལ། ཤེས་
པའི་འབྲས་བུར་གྱུར་པའི་ཤེས་པ་སྐྱེས་པའི་གང་ཟག་དེ་དེ་ཡིན་པའི་ཕྱིར། མ་གྲུབ་ན།།
དེར་ཐལ། ཆོས་ཡིན་པའི་ཕྱིར། མ་ཁྱབ་ན་བསལ་བ་དེར་ཐལ། ཤེས་པའི་འབྲས་བུའི་
ཤེས་པ་སྐྱེ་ཁ་མའི་གང་ཟག་དེ་ཤེས་པ་འགག་ཁ་མའི་གང་ཟག་ཡིན་ཏེ། དེ་ཤེས་པ་འགག་
བཞིན་པའི་གང་ཟག་ཡིན་པའི་ཕྱིར་ཏེ། ཤེས་པ་སྐྱེས་པའི་གང་ཟག་ཡིན་པའི་ཕྱིར་རོ། །
ཡང་ཤེས་པ་འགགས་པའི་གང་ཟག་ཡོད་པར་ཐལ། སྲོག་འགགས་པའི་གང་ཟག་དེ་དེ་
ཡིན་པའི་ཕྱིར། དེ་ཆོས་ཅན། ཁྱོད་དེར་ཐལ། ཆོས་ཅན་ཡིན་པའི་ཕྱིར། མ་གྲུབ་ན་དེར་
ཐལ། སྲོག་འགགས་པའི་གང་ཟག་ཡོད་པའི་ཕྱིར་ཏེ། སྲོག་འགག་ཁ་མའི་གང་ཟག་ཡོད་
པའི་ཕྱིར་ཏེ། སྲོག་འཆད་ཁ་མའི་གང་ཟག་ཡོད་པའི་ཕྱིར་ཏེ། ལས་ཉོན་གྱིས་འཆི་འཕོ་ཀ་
མའི་གང་ཟག་ཡོད་པའི་ཕྱིར་རོ། །དེ་ལྟར་བྱས་པ་ལ། ཁོ་ན་རེ། འོ་ན་མི་ཡི་རྟེན་ལ་ཤི་
འཕོས་ནས་བར་སྲིད་དུ་སྐྱེ་བ་བླངས་མ་ཐག་པའི་གང་ཟག་དེ། སྲོག་ཆད་པའི་གང་ཟག་
ཡིན་པར་ཐལ། སྲོག་ཆད་པའི་གང་ཟག་ཡོད་པ་གང་ཞིག །མི་ཡི་རྟེན་ལ་འཆི་འཕོ་བྱེད་
བཞིན་པའི་གང་ཟག་དེ་དེ་མིན་པའི་ཕྱིར། འདོད་ན་དེ་ཆོས་ཅན། ཁྱོད་སྲོག་ཆད་པའི་གང་
127



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཟག་མིན་པར་ཐལ། ཁྱོད་སྲོག་གནས་པའི་གང་ཟག་ཡིན་པའི་ཕྱིར་ཏེ། ཁྱོད་བར་སྲིད་ཀྱི་
སྲོག་གནས་པའི་གང་ཟག་ཡིན་པའི་ཕྱིར་ན་མ་ཁྱབ། རྟགས་དེར་ཐལ། དེ་བར་སྲིད་དུ་སྐྱེ་
བ་བླངས་མ་ཐག་པའི་གང་ཟག་ཡིན་པའི་ཕྱིར། ཡང་ཁོ་ན་རེ། མིར་ལས་ཉོན་གྱིས་སྐྱེ་བ་
བླངས་མ་ཐག་པའི་གང་ཟག་ཡིན་ན། མི་ཡི་རྒྱུད་ཀྱི་ཤེས་པ་སྐྱེས་པའི་གང་ཟག་ཡིན་དགོས་
པར་ཐལ། མི་ཡི་རྟེན་ལ་ལས་ཉོན་གྱིས་འཆི་འཕོ་ཁ་མའི་གང་ཟག་ཡིན་ན་མིའི་རྒྱུད་ཀྱི་
ཤེས་པ་འགག་ཁ་མའི་གང་ཟག་ཡིན་དགོས་པའི་ཕྱིར། དེ་དེ་ཡིན་ན་མིའི་རྒྱུད་ཀྱི་སྲོག་
འགག་ཁ་མའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་མིའི་སྲོག་འཆད་ཁ་མའི་གང་
ཟག་ཡིན་དགོས་པའི་ཕྱིར་ཏེ། མིའི་རྟེན་ལ་ལས་ཉོན་གྱིས་འཆི་འཕོས་མ་ཐག་པའི་གང་
ཟག་ཡིན་པའི་ཕྱིར་ཏེ། མིའི་རྒྱུད་ཀྱི་སྲོག་ཆད་མ་ཐག་པའི་གང་ཟག་ཡིན་དགོས་པའི་ཕྱིར།
རྩ་བར་འདོད་ན། མིའི་སྔ་ལོགས་སུ་བྱུང་བའི་མིར་ལས་ཉོན་གྱིས་སྐྱེ་བ་བླངས་མ་ཐག་པའི་
གང་ཟག་རྣམས་དང་། མིའི་ཕྱི་ལོགས་སུ་བྱུང་བའི་མིར་ལས་ཉོན་གྱིས་སྐྱེ་བ་བླངས་མ་ཐག་
པའི་གང་ཟག་རྣམས་ཀྱིས་མ་ངེས་སོ། །རྟགས་ཆོས་ཅན་གྱིས་གྲུབ། རྩ་བར་འདོད་ན།
ཁྱོད་མིའི་རྒྱུད་ཀྱི་ཤེས་པ་དང་དུས་མཉམ་ཡིན་པར་ཐལ་ལོ། །འདོད་ན། ཁྱོད་མི་དང་དུས་
མཉམ་ཡིན་པར་ཐལ་ལོ། །ཞེས་སོགས་སྤྲོས་པས་ཆོག་གོ ། །
འདི་ལ་ལན་ཇི་ལྟར་འདེབས་བསམ་དགོས་ཏེ། ཐལ་འགྱུར་གོང་མ་རྣམས་ལ་མ་
ཁྱབ་ན་སྐྱོན་གཏོང་ལུགས་འདྲ། ཐལ་འགྱུར་རྗེས་མ་རང་ལ་མ་ཁྱབ་བྱས་ན། མིའི་ཕྱི་
ལོགས་སུ་བྱུང་བའི་གང་ཟག་ཀྱང་ཡིན། མིའི་རྟེན་ལ་ལས་ཉོན་གྱིས་འཆི་འཕོས་མ་ཐག་
པའི་གང་ཟག་ཀྱང་ཡིན་པའི་གཞི་མཐུན་པར་གྱུར་པའི་གང་ཟག་ཆོས་ཅན། ཁྱོད་མིའི་རྒྱུད་
ཀྱི་སྲོག་ཆད་མ་ཐག་པའི་གང་ཟག་ཡིན་པར་ཐལ། ཁྱོད་མིའི་རྟེན་ལ་ལས་ཉོན་གྱིས་འཆི་
འཕོས་མ་ཐག་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་ན། ཁྱོད་མིའི་རྒྱུད་ཀྱི་
སྲོག་འགགས་མ་ཐག་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་མིའི་རྒྱུད་ཀྱི་ཤེས་
128



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
པ་འགགས་མ་ཐག་པའི་གང་ཟག་ཡིན་པར་ཐལ་ལོ། །འདོད་ན། མིའི་ཕྱི་ལོགས་སུ་བྱུང་
བའི་གང་ཟག་ཀྱང་ཡིན། མིའི་རྟེན་ལ་ལས་ཉོན་གྱིས་འཆི་འཕོ་ཀ་མའི་གང་ཟག་ཀྱང་ཡིན་
པའི་གཞི་མཐུན་པར་གྱུར་པའི་གང་ཟག་དེ། མིའི་རྒྱུད་ཀྱི་ཤེས་པ་འགག་ཁ་མའི་གང་ཟག་
ཡིན་པར་ཐལ་ལོ། །འདོད་ན། ཁྱོད་དེ་དང་དུས་མཉམ་ཡིན་པར་ཐལ་ལོ། །དེས་ན་རང་
ལན་རྩ་བའི་རྟགས་མ་གྲུབ་སྟེ། མིའི་རྟེན་ལ་ལས་ཉོན་གྱིས་འཆི་འཕོས་མ་ཐག་པའི་གང་
ཟག་ཡིན་ན། མིའི་སྲོག་ཆད་པའི་གང་ཟག་ཡིན་པས་ཁྱབ་ཀྱང་། དེ་ཆད་མ་ཐག་པའི་གང་
ཟག་ཡིན་པས་མ་ཁྱབ་ཅེས་བྱའོ། །ཟུར་འདིས་གཞན་ཡང་མཚོན་ནོ། །
ཡང་ཉོན་ཅིག །ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་ན། ཤེས་པ་
སྐྱེས་མ་ཐག་པའི་གང་ཟག་ཡིན་དགོས་པར་ཐལ། འདོད་ཁམས་སུ་ལས་ཉོན་གྱིས་སྐྱེ་བ་
བླངས་མ་ཐག་པའི་གང་ཟག་ཡིན་ན་འདོད་ཁམས་པའི་རྒྱུད་ཀྱི་ཤེས་པ་སྐྱེས་མ་ཐག་པའི་
གང་ཟག་ཡིན་དགོས་པའི་ཕྱིར་ཏེ། གཟུགས་མེད་ཁམས་ཀྱི་རྟེན་ནས་འདོད་ཁམས་སུ་
ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་ན། འདོད་ཁམས་པའི་རྒྱུད་ཀྱི་ཤེས་
པ་སྐྱེས་མ་ཐག་པའི་གང་ཟག་ཡིན་དགོས་པའི་ཕྱིར་ཏེ། གཟུགས་མེད་ཁམས་ནས་འདོད་
ཁམས་སུ་ལས་ཉོན་གྱིས་སྐྱེ་བ་ལེན་ཁ་མའི་གང་ཟག་ཡིན་ན། འདོད་ཁམས་པའི་རྒྱུད་ཀྱི་
ཤེས་པ་མ་སྐྱེས་པའི་གང་ཟག་ཡིན་དགོས་པ་གང་ཞིག །གཟུགས་མེད་ཁམས་ནས་འདོད་
པའི་ཁམས་སུ་ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་ན། འདོད་ཁམས་
པའི་ཤེས་པ་མངོན་དུ་གྱུར་མ་ཐག་པའི་གང་ཟག་ཡིན་དགོས་པའི་ཕྱིར། དང་པོ་དེར་ཐལ།
གཟུགས་མེད་ཁམས་པ་ཡིན་ན། འདོད་པ་ཁམས་པའི་རྒྱུད་ཀྱི་ཤེས་པ་མ་སྐྱེས་པའི་གང་
ཟག་ཡིན་དགོས་པའི་ཕྱིར། རྟགས་ཕྱི་མ་དེར་ཐལ། གཟུགས་མེད་ཁམས་ནས་འདོད་
ཁམས་སུ་ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་ན། འདོད་ཁམས་པའི་
རྒྱུད་ཀྱི་ཤེས་པ་མངོན་དུ་གྱུར་པའི་གང་ཟག་ཡིན་དགོས་པ་གང་ཞིག །དེའི་རྟེན་ལ་དེར་
129



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལས་ཉོན་གྱིས་སྐྱེ་བ་ལེན་ཁ་མའི་གང་ཟག་ཡིན་ན། འདོད་ཁམས་པའི་རྒྱུད་ཀྱི་ཤེས་པ་
མངོན་དུ་མ་གྱུར་པའི་གང་ཟག་ཡིན་དགོས་པའི་ཕྱིར་རོ། །དང་པོ་དེར་ཐལ། དེ་ཡིན་ན་
འདོད་ཁམས་པའི་རྒྱུད་ཀྱི་ཤེས་པ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། རྟགས་
འབུད། ཕྱི་མ་དེར་ཐལ། དེ་ཡིན་ན། གཟུགས་མེད་ཁམས་པ་ཡིན་དགོས། གཟུགས་མེད་
ཁམས་པ་ཡིན་ན། འདོད་ཁམས་པའི་རྒྱུད་ཀྱི་ཤེས་པ་མངོན་དུ་མ་གྱུར་བའི་གང་ཟག་ཡིན་
དགོས་པའི་ཕྱིར་རོ། །རྩ་བ་རང་དུ་འདོད་ན། ཤེས་པའི་ཕྱི་ལོགས་སུ་བྱུང་བའི་ལས་ཉོན་
གྱིས་སྐྱེ་བ་བླངས་མ་ཐག་པའི་གང་ཟག་སོགས་ཆོས་ཅན་གྱིས་མ་ངེས། རྩ་བར་མ་ཁྱབ་
ནའང་། འདོད་ཁམས་པའི་ཤེས་པའི་ཕྱི་ལོགས་སུ་བྱུང་བའི་འདོད་ཁམས་པ་ལས་ཉོན་གྱི་
སྐྱེ་བ་བླངས་མ་ཐག་པའི་གང་ཟག་སོགས་ཀྱིས་མ་ངེས་སོ། །ཡང་འདོད་ཁམས་སུ་ལས་
ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་ན། འདོད་ཁམས་པའི་རྒྱུད་ཀྱི་ཤེས་པ་
སྐྱེས་མ་ཐག་པའི་གང་ཟག་ཡིན་དགོས་པར་ཐལ། འདོད་པ་ཁམས་པའི་རྟེན་ལ་འཆི་འཕོ་
ཁ་མའི་གང་ཟག་ཡིན་ན། འདོད་ཁམས་པའི་རྒྱུད་ཀྱི་ཤེས་པ་འགག་ཁ་མའི་གང་ཟག་ཡིན་
དགོས་པའི་ཕྱིར་ཏེ། འདོད་ཁམས་ཀྱི་རྟེན་ནས་གཟུགས་མེད་ཁམས་སུ་འཆི་འཕོ་ཁ་མའི་
གང་ཟག་ཡིན་ན། འདོད་ཁམས་པའི་རྒྱུད་ཀྱི་ཤེས་པ་འགག་ཁ་མའི་གང་ཟག་ཡིན་དགོས་
པའི་ཕྱིར་ཏེ། དེ་ཡིན་ན་འདོད་ཁམས་ཀྱི་སྲོག་འགག་ཁ་མའི་གང་ཟག་ཡིན་དགོས་པའི་
ཕྱིར་ཏེ། དེ་ཡིན་ན། འདོད་པ་ཁམས་པའི་རྒྱུད་ཀྱི་སྲོག་འཆད་ཀ་མའི་གང་ཟག་ཡིན་དགོས་
པའི་ཕྱིར་ཏེ། དེ་ཡིན་ན། འདོད་ཁམས་པའི་སྲོག་ཆད་ནས་གཟུགས་མེད་ཁམས་སུ་སྐྱེ་བ་
ལེན་ཁ་མའི་གང་ཟག་ཡིན་དགོས་པའི་ཕྱིར་རོ། །རྟགས་འབུད། རྩ་བར་འདོད་ན་གོང་
ལྟར་གྱི་སྐྱོན་གཏོང་ཚུལ་ཤེས་སོ། །
ཡང་ཁོ་ན་རེ། གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་
བྱུང་བའི་གཟུགས་འཛིན་དབང་མངོན་སྐད་ཅིག་མ་དང་པོ་དེ། ཁྱོད་དང་དུས་མཉམ་དུ་བྱུང་
13



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
བར་ཐལ། ཁྱོད་དང་དུས་མཉམ་དུ་བྱུང་བའི་གཟུགས་སྐད་ཅིག་མ་དང་པོ་ཡོད་པའི་ཕྱིར་ཏེ།
ཁྱོད་འདུས་བྱས་ཡིན་པའི་ཕྱིར། འདོད་ན་བར་འཚངས་ཀྱི་སྐྱོན་ཅུང་ཟད་འབྱུང་ཉེན་ཡོད་
པས་ཉོན་ཅིག །འོ་ན་གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་
བྱུང་བའི་གཟུགས་འཛིན་དབང་མངོན་སྐད་ཅིག་མ་དང་པོ་དེ་གཟུགས་འཛིན་དབང་མངོན་
དང་མཉམ་དུ་བྱུང་བར་ཐལ། འདོད་པའི་ཕྱིར། འདོད་ན་གཟུགས་འཛིན་དབང་མངོན་
སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་གཟུང་དོན་དུ་བྱེད་པའི་དབང་
མངོན་སྐད་ཅིག་མ་དང་པོ་དེ། གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་
མཉམ་ཡིན་པར་ཐལ། འདོད་པའི་ཕྱིར། འདོད་ན། གཟུགས་འཛིན་དབང་མངོན་སྐད་
ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་གཟུང་དོན་དུ་བྱེད་པའི་དབང་མངོན་
སྐད་ཅིག་མ་དང་པོ་ཆོས་ཅན། ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་དང་
དུས་མཉམ་མིན་པར་ཐལ། ཁྱོད་དེའི་ཕྱི་ལོགས་སུ་བྱུང་བའི་ཕྱིར་ཏེ། ཁྱོད་དེའི་འབྲས་བུ་
ཡིན་པའི་ཕྱིར་ཏེ་ཆོས་ཅན་ཡིན་པའི་ཕྱིར་རོ། །གལ་ཏེ་གཟུགས་འཛིན་དབང་མངོན་སྐད་
ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་དང་
པོ་དེ། གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་ཡིན་པར་ཐལ།
འདོད་པའི་ཕྱིར་ལ་མ་ཁྱབ་ན། དེ་དང་དུས་མཉམ་དུ་བྱུང་བའི་གཟུགས་འཛིན་པའི་དབང་
མངོན་སྐད་ཅིག་མ་དང་པོ་ཆོས་ཅན། ཁྱོད་གཟུགས་འཛིན་དབང་མངོན་སྐད་ཅིག་མ་དང་
པོ་དང་དུས་མཉམ་དུ་བྱུང་བར་ཐལ། ཁྱོད་དེ་དང་དུས་མཉམ་དུ་བྱུང་བའི་དབང་མངོན་
ཡིན་པའི་ཕྱིར་ཏེ། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་ཡིན་
པའི་ཕྱིར་ཏེ། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་པའི་དབང་མངོན་གང་
ཞིག །ཁྱོད་གཟུགས་འཛིན་དབང་མངོན་ཡིན་པའི་ཕྱིར། འདིར་མ་ཁྱབ་ལས་འོས་མེད་དོ་
སྙམ་ན། བསལ་བ་དེར་ཐལ། ཁྱོད་དེ་དང་དུས་མཉམ་དུ་བྱུང་བའི་དབང་མངོན་ལྔ་པོ་གང་
131



ཐོ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རུང་གང་ཞིག །ཁྱོད་དེ་དང་དུས་མཉམ་དུ་བྱུང་བའི་སྒྲ་འཛིན་དབང་མངོན་སོགས་བཞི་པོ་
གང་རུང་མིན་པའི་ཕྱིར། དང་པོ་དེར་ཐལ། ཁྱོད་དེ་དང་དུས་མཉམ་དུ་བྱུང་བའི་དབང་
མངོན་གང་ཞིག །དབང་མངོན་ཡིན་ན་གཟུགས་འཛིན་དབང་མངོན་སོགས་ལྔ་པོ་གང་རུང་
ཡིན་པས་ཁྱབ་པའི་ཕྱིར་རོ། །དང་པོ། དངོས། ཕྱི་མ་རང་ལུགས་ལ་ཁས་ལེན་ནོ། །གོང་གི་
རྟགས་ཕྱི་མ་གྲུབ་ན། འོ་ན་དེ་དང་དུས་མཉམ་དུ་བྱུང་བའི་སྒྲ་འཛིན་དབང་མངོན་ཡིན་པར་
ཐལ། དེ་བཞི་གང་རུང་གང་ཞིག །ཕྱི་མ་གསུམ་གང་རུང་མ་ཡིན་པའི་ཕྱིར། དེས་
ཁེགས་སོ། ། །
དེ་དག་ནི་གསལ་བའི་ནུས་འདོན་ཡིན་ལ་གོང་གི་རྟགས་ལ་ནུས་པ་འདོན་པ་ནི།
གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་
འཛིན་དབང་མངོན་སྐད་ཅིག་མ་དང་པོ་ཆོས་ཅན། ཁྱོད་གཟུགས་འཛིན་དབང་མངོན་སྐད་
ཅིག་མ་དང་པོ་དང་དུས་མཉམ་མ་ཡིན་པར་ཐལ། ཁྱོད་གཟུགས་འཛིན་དབང་མངོན་སྐད་
ཅིག་མ་དང་པོའི་ཕྱི་ལོགས་སུ་བྱུང་བའི་ཕྱིར་ཏེ། ཁྱོད་གཟུགས་འཛིན་དབང་མངོན་སྐད་
ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་ཀྱི་ཕྱི་ལོགས་སུ་བྱུང་བ་ཡིན་པའི་
ཕྱིར་ཏེ། ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་
བའི་གཟུགས་ཀྱི་འབྲས་བུ་ཡིན་པའི་ཕྱིར་ཏེ། ཁྱོད་དེ་དང་དུས་མཉམ་དུ་བྱུང་བའི་གཟུགས་
གཟུང་དོན་དུ་བྱེད་པའི་དབང་མངོན་ཡིན་པའི་ཕྱིར། མ་གྲུབ་ན། དེ་དང་དུས་མཉམ་དུ་བྱུང་
བའི་གཟུགས་ཆོས་ཅན། ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་དེ་ཁྱོད་ཀྱི་
གཟུང་དོན་དུ་བྱེད་པའི་དབང་མངོན་ཡིན་པར་ཐལ། ཁྱོད་གཟུགས་འཛིན་དབང་མངོན་
སྐད་ཅིག་མ་དང་པོ་ཡོད་པ་གང་ཞིག །ཁྱོད་གཟུང་དོན་ཡིན་པའི་ཕྱིར་རོ། །གལ་ཏེ་འདིར་
མ་ཁྱབ་ཅེས་ཟེར་ན། གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་
བྱུང་བའི་གཟུགས་འཛིན་དབང་མངོན་སྐད་ཅིག་མ་དང་པོ་དེ། དེ་དང་དུས་མཉམ་དུ་བྱུང་
132



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
བའི་གཟུང་དོན་དུ་བྱེད་པའི་དབང་མངོན་ཡིན་པར་ཐལ། དེ་དེ་དང་། དེའི་སྔ་ལོགས་སུ་
བྱུང་བའི་གཟུགས་གཟུང་དོན་དུ་བྱེད་པའི་དབང་མངོན་གང་རུང་ཡིན། ཕྱི་མ་དེ་མ་ཡིན་
པའི་ཕྱིར། ཕྱི་མ་མ་གྲུབ་ན། །
འོ་ན། གཟུགས་འཛིན་དབང་མངོན་སྐད་ཅིག་མ་དང་པོའི་ཕྱི་ལོགས་སུ་བྱུང་བའི་
གཟུགས་འཛིན་དབང་མངོན་སྐད་ཅིག་མ་དང་པོ་དེ་གཟུགས་འཛིན་དབང་མངོན་སྐད་ཅིག་
མ་དང་པོ་དང་དུས་མཉམ་དུ་བྱུང་བའི་གཟུགས་གཟུང་དོན་དུ་བྱེད་པའི་དབང་མངོན་ཡིན་
པར་ཐལ། འདོད་པའི་ཕྱིར། འདོད་ན། དེ་དང་དུས་མཉམ་དུ་བྱུང་བའི་གཟུགས་སྐད་ཅིག་
མ་གཉིས་པ་གཟུང་དོན་དུ་བྱེད་པའི་དབང་མངོན་ཡིན་པར་ཐལ། འདོད་པ་གང་ཞིག །དེ་
དང་དུས་མཉམ་དུ་བྱུང་བའི་གཟུགས་དེ་གཟུགས་སྐད་ཅིག་མ་གཉིས་པ་ཡིན་པའི་ཕྱིར།
འདོད་ན། དེ་ཆོས་ཅན། ཁྱོད་གཟུགས་འཛིན་དབང་མངོན་སྐད་ཅིག་མ་གཉིས་པ་ཡིན་པར་
ཐལ། ཁྱོད་ཁྱོད་རང་གི་གཟུང་དོན་དུ་གྱུར་པའི་གཟུགས་སྐད་ཅིག་མ་གཉིས་པ་གཟུང་དོན་
དུ་བྱེད་པའི་དབང་མངོན་ཡིན་པའི་ཕྱིར་ཏེ། དབང་མངོན་གང་ཞིག་ཁྱོད་ཀྱི་གཟུང་དོན་དུ་
གྱུར་པའི་གཟུགས་སྐད་ཅིག་མ་གཉིས་པ་ཡོད་པའི་ཕྱིར་ཏེ། གོང་དེའི་ཕྱིར་རོ། །འདོད་མི་
ནུས་ཏེ་ཁྱོད་གཟུགས་འཛིན་དབང་མངོན་སྐད་ཅིག་མ་དང་པོ་ཡིན་པའི་ཕྱིར་རོ། །གོང་གི་
རྟགས་གཉིས་པ་དེ་དང་དུས་མཉམ་དུ་བྱུང་བའི་གཟུགས་གཟུགས་སྐད་ཅིག་མ་གཉིས་པ་
ཡིན་པའི་ཕྱིར། མ་གྲུབ་ན། དེ་དེར་ཐལ། དེ་གཟུགས་སྐད་ཅིག་དང་པོ་དང་གཉིས་པ་གང་
རུང་ཡིན། དེ་གཟུགས་སྐད་ཅིག་དང་པོ་མིན་པའི་ཕྱིར། ཕྱི་མ་མ་གྲུབ་ན། དེ་གཟུང་དོན་དུ་
བྱེད་པའི་གཟུགས་འཛིན་དབང་མངོན་སྐད་ཅིག་མ་གཉིས་པ་མེད་པར་ཐལ་ལོ། །འདོད་ན།
གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་
གཟུང་དོན་དུ་བྱེད་པའི་གཟུགས་འཛིན་དབང་མངོན་སྐད་ཅིག་མ་གཉིས་པ་ཡོད་པར་ཐལ།
གཟུགས་འཛིན་དབང་མངོན་སྐད་ཅིག་མ་དང་པོའི་སྔ་ལོགས་སུ་བྱུང་བའི་གཟུགས་གཟུང་
133
133
་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དོན་དུ་བྱེད་པའི་གཟུགས་འཛིན་དབང་མངོན་སྐད་ཅིག་མ་དང་པོ་ཡོད་པའི་ཕྱིར་ཏེ།
གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་
འཛིན་དབང་མངོན་སྐད་ཅིག་མ་དང་པོ་དེ་དེ་ཡིན་པའི་ཕྱིར། རྟགས་དངོས་སོ། །འདི་དག་
གི་རང་ལན་ཞིབ་ཆ་ངག་ལས་རྟོགས་དགོས་སོ། ། ་
ཡང་ཁྱོད་སྐད་ཅིག་མ་དང་པོ་དེ་ཁྱོད་སྐད་ཅིག་མ་གཉིས་པའི་སྔ་ལོགས་སུ་བྱུང་བར་
ཐལ། ཁྱོད་སྐད་ཅིག་མ་དང་པོ་ཡོད་པ་གང་ཞིག །ཁྱོད་སྐད་ཅིག་མ་གཉིས་པ་ཡོད་པའི་
ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་སྐད་ཅིག་མ་དང་པོ་དེ་ཁྱོད་སྐད་
ཅིག་མ་གཉིས་པའི་སྔ་ལོགས་སུ་བྱུང་བར་ཐལ། ཁྱོད་གཟུགས་འཛིན་དབང་མངོན་ཡིན་པ་
གང་ཞིག་ཁྱོད་སྐད་ཅིག་མ་དང་པོ་ཡང་ཡོད། ཁྱོད་སྐད་ཅིག་མ་གཉིས་པ་ཡང་ཡོད་པའི་
ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། འདོད་ན། གཟུགས་ཆོས་ཅན་གྱིས་
བཤོག །རྟགས་སླ། འདོད་ན། གཟུགས་དང་དུས་མཉམ་དུ་བྱུང་བའི་གཟུགས་སྐད་ཅིག་མ་
དང་པོ་ཆོས་ཅན། ཁྱོད་དེ་དང་དུས་མཉམ་དུ་བྱུང་བའི་གཟུགས་སྐད་ཅིག་མ་གཉིས་པའི་སྔ་
ལོགས་སུ་བྱུང་བ་མིན་པར་ཐལ། ཁྱོད་དེ་དང་དུས་མཉམ་དུ་བྱུང་བའི་ཕྱིར་རོ། །དེར་ཐལ།
ཁྱོད་གཟུགས་དང་དུས་མཉམ་དུ་བྱུང་བ་གང་ཞིག །གཟུགས་དེ་དང་དུས་མཉམ་དུ་བྱུང་
བའི་གཟུགས་སྐད་ཅིག་མ་གཉིས་པ་གཉིས་དུས་མཉམ་དུ་བྱུང་བའི་ཕྱིར་རོ། །དང་པོ་དེར་
ཐལ། ཁྱོད་གཟུགས་དང་དུས་མཉམ་དུ་བྱུང་བའི་གཟུགས་སྐད་ཅིག་མ་དང་པོ་ཡིན་པའི་
ཕྱིར། གཉིས་པ་ཡང་དེས་ཤེས་སོ། །དེས་གཟུགས་དང༌། ཁོ་རང་དང་དུས་མཉམ་པའི་
གཟུགས་སྐད་ཅིག་མ་དང་པོ་ནས། བརྒྱ་དང་གྲངས་མེད་ཀྱི་བར་ཐམས་ཅད་དུས་མཉམ་
ཡིན་ཞིང་། དེའི་སྔ་ལོགས་དེ་མ་ཐག་པའི་གཟུགས་སྐད་ཅིག་མ་དང་རྟིང་ཐམས་ཅད་དུས་
མཉམ་པ་དང་། གཟུགས་ཀྱི་ཕྱི་ལོགས་དེ་མ་ཐག་པའི་གཟུགས་དང་རྟིང་ཐམས་ཅད་ཀྱང་
དུས་མཉམ་པར་ཤེས་པར་གྱིས་ཤིག །དེས་ན་རྩ་བའི་རྟགས་མ་གྲུབ་བོ་བྱས་པ་ལ། དེ་ལ་
134



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད།
ཁྱབ་པ་ཡོད་པར་ཐལ། གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་
དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་དང་པོ་དེ། དེ་དང་དུས་མཉམ་དུ་བྱུང་
བའི་གཟུགས་འཛིན་དབང་མངོན་སྐད་ཅིག་མ་གཉིས་པའི་སྔ་ལོགས་སུ་བྱུང་བ་ཡིན་པའི་
ཕྱིར། མ་གྲུབ་བྱས་པ་ལ་དེར་ཐལ། གཟུགས་འཛིན་དབང་མངོན་སྐད་ཅིག་མ་དང་པོ་དང་
དུས་མཉམ་པའི་གཟུགས་འཛིན་དབང་མངོན་སྐད་ཅིག་མ་དང་པོ་དེ། གཟུགས་འཛིན་
དབང་མངོན་སྐད་ཅིག་མ་དང་པོའི་སྔ་ལོགས་དེ་མ་ཐག་པའི་གཟུགས་སྐད་ཅིག་མ་དང་པོ་
གཟུང་དོན་དུ་བྱེད་པའི་དབང་མངོན་གང་ཞིག །གཟུགས་འཛིན་དབང་མངོན་དང་པོ་དང་
དུས་མཉམ་པའི་གཟུགས་འཛིན་དབང་མངོན་གཉིས་པ་དེ་དེ་མིན་པའི་ཕྱིར་ན་མ་ཁྱབ་སྟེ།
དེ་ནི་དེའི་སྔ་ལོགས་དེ་མ་ཐག་པའི་གཟུགས་སྐད་ཅིག་མ་གཉིས་པ་གཟུང་དོན་དུ་བྱེད་པའི་
དབང་མངོན་ཡིན་པའི་ཕྱིར་རོ། །དེས་གནད་ཐམས་ཅད་དུ་ཤེས་དགོས་སོ། །དེས་ན་སྔ་
མའི་རང་ལན་གནད་འདིས་རྟོགས་ཏེ། གཟུགས་འཛིན་དབང་མངོན་སྐད་ཅིག་མ་དང་པོ་
དུས་མཉམ་དུ་བྱུང་བའི་གཟུགས་འཛིན་པའི་དབང་མངོན་སྐད་ཅིག་མ་དང་པོ་དང་
གཟུགས་འཛིན་དབང་མངོན་སྐད་ཅིག་མ་དང་པོ་དང་དུས་མཉམ་པའི་གཟུགས་འཛིན་
དབང་མངོན་སྐད་ཅིག་མ་དང་པོ་སོགས། གཟུགས་འཛིན་དབང་མངོན་སྐད་ཅིག་མ་དང་
པོ་དང་དུས་མཉམ་ཡིན་པའི་ཕྱིར་ཏེ། གཟུགས་འཛིན་དབང་མངོན་སྐད་ཅིག་མ་དང་པོ་
དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་དང་པོ་དེ་དེའི་སྔ་
ལོགས་དེ་མ་ཐག་ཏུ་བྱུང་བའི་གཟུགས་སྐད་ཅིག་མ་དང་པོ་གཟུང་དོན་དུ་བྱེད་པའི་དབང་
མངོན་ཡིན་པའི་ཕྱིར་རོ། །
དེ་བཞིན་དུ་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་
མ་གཉིས་པ་དང་གསུམ་པ་སོགས་ཀྱང་དེ་དང་དུས་མཉམ་ཡིན་ཏེ། དེ་རྣམས། དེའི་སྔ་
ལོགས་དེ་མ་ཐག་ཏུ་བྱུང་བའི་གཟུགས་སྐད་ཅིག་མ་གཉིས་དང་གསུམ་པ་གཟུང་དོན་དུ་
135



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྱེད་པའི་དབང་མངོན་ཡིན་པའི་ཕྱིར་རོ། །འོན་ཀྱང་། དེ་དང་དུས་མཉམ་དུ་བྱུང་བའི་
གཟུགས་གཟུང་དོན་དུ་བྱེད་པའི་དབང་མངོན་རྣམས་དེ་དང་དུས་མཉམ་མིན་ཏེ། དེ་དེའི་ཕྱི་
ལོགས་སུ་བྱུང་བའི་ཕྱིར་རོ། །དེ་ལྟར་བྱས་པ་ལ་ཁོ་ན་རེ། གཟུགས་འཛིན་དབང་མངོན་
སྐད་ཅིག་མ་དང་པོ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་ཅིག་མ་
དང་པོ་ཆོས་ཅན། ཁྱོད་དེ་དང་དུས་མཉམ་དུ་བྱུང་བའི་གཟུགས་འཛིན་དབང་མངོན་སྐད་
ཅིག་མ་དང་པོ་ཡིན་པར་ཐལ། ཁྱོད་དེ་དང་དུས་མཉམ་དུ་བྱུང་བ་གང་ཞིག །ཁྱོད་གཟུགས་
འཛིན་དབང་མངོན་སྐད་ཅིག་མ་དང་པོ་ཡིན་པའི་ཕྱིར། རྟགས་དངོས། འདོད་ན་མ་ཡིན་ ་
པར་ཐལ། ཁྱོད་དེའི་སྔ་ལོགས་སུ་བྱུང་བའི་གཟུགས་འཛིན་དབང་མངོན་ཡིན་པའི་ཕྱིར་ཏེ།
ཁྱོད་དེའི་སྔ་ལོགས་སུ་བྱུང་བའི་གཟུགས་གཟུང་དོན་དུ་བྱེད་པའི་དབང་མངོན་ཡིན་པའི་
ཕྱིར་ན་མ་ཁྱབ་ལས་མ་འདས། རྟགས་དེར་ཐལ། ཁྱོད་དེའི་སྔ་ལོགས་སུ་བྱུང་བའི་
གཟུགས་སྐད་ཅིག་མ་དང་པོ་གཟུང་དོན་དུ་བྱེད་པའི་དབང་མངོན་ཡིན་པའི་ཕྱིར་རོ། །
གཟུང་དོན་གྱི་སྐབས་སུ་དོགས་པ་དཔྱད་པ་ལ། གཟུགས་སྐད་ཅིག་མ་དང་པོ་ཆོས་
ཅན། ཁྱོད་རགས་པ་ཡིན་པར་ཐལ། ཁྱོད་གཟུང་ཡུལ་ཡིན་པའི་ཕྱིར། །ཁྱབ་པ་རང་ལ་
དངོས། འདོད་ན་མིན་པར་ཐལ། ཁྱོད་རྡུལ་ཕྲན་ཡིན་པའི་ཕྱིར་ཏེ། ཁྱོད་རྡུལ་ཕྲ་རབ་ཡིན་
པའི་ཕྱིར་ཏེ། ཁྱོད་བསགས་རྡུལ་ཕྲ་རབ་ཡིན་པའི་ཕྱིར་ན། འགལ་ཁྱབ་ཡིན་ནོ་བྱས་པ་ལ།
ཁོ་ན་རེ། དེ་ཆོས་ཅན། བསགས་རྡུལ་ཕྲ་རབ་ཡིན་པར་ཐལ། ཁྱོད་བསགས་རྡུལ་རིགས་
པ་ཡིན་པའི་ཕྱིར་ཏེ། ཁྱོད་རྡུལ་རགས་པ་གང་ཞིག །ཁྱོད་རྫས་རྡུལ་རགས་པ་མིན་པའི་
ཕྱིར། མ་ཁྱབ་ཟེར་དགོས་སམ། ཡང་དེ་བསགས་རྡུལ་རིགས་པ་ཡིན་པར་ཐལ། བསགས་
རྡུལ་རགས་པ་ཡོད་པའི་ཕྱིར། རགས་པ་ཡོད་པ་གང་ཞིག །རྫས་རྡུལ་རགས་པ་ཡང་མེད།
ཕྱོགས་ཀྱི་ཆ་མེད་ཀྱི་རྡུལ་རགས་པ་ཡང་མེད་པའི་ཕྱིར། ཟེར་ན་ཅིར་འགྱུར་སོམས་ཤིག །
ཡང་བགཟུགས་སྐད་ཅིག་མ་དང་པོ་ཆོས་ཅན། ཁྱོད་སྐྱེ་མཆེད་ཀྱི་རྡུལ་ཕྲ་རབ་ཡིན་པར་ཐལ།
136



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད། །
ཁྱོད་བསགས་པའི་རྡུལ་ཕྲ་རབ་ཡིན་པའི་ཕྱིར། འདོད་ན། ཁྱོད་གཟུགས་ཀྱི་སྐྱེ་མཆེད་ཀྱི་
རྡུལ་ཕྲ་རབ་ཡིན་པར་ཐལ། ཁྱོད་དེ་སྐྱེད་བྱེད་ཀྱི་རྡུལ་ཕྲ་རབ་གང་ཞིག །ཁྱོད་གཟུགས་
ཡིན་པའི་ཕྱིར། འདོད་ན། ཁྱོད་གཟུགས་ཀྱི་རྡུལ་ཕྲ་རབ་ཡིན་པར་ཐལ། དེའི་ཕྱིར།
འདོད་ན། ཁྱོད་རྡུལ་ཕྲ་རབ་ཡིན་པར་ཐལ། ཟེར་ན་རྩ་བར་མ་ཁྱབ་བོ། །ཡང་དེ་ཆོས་ཅན།
ཁྱོད་རྡུལ་ཕྲ་རབ་ཡིན་པར་ཐལ། ཁྱོད་རྡུལ་ཕྲ་རབ་ཁྱད་པར་ཅན་ཡིན་པའི་ཕྱིར་ཟེར་ནའང་
འགལ་ཁྱབ་བོ། །རྟགས་གྲུབ་སྟེ། གཟུང་དོན་ཡིན་པའི་ཕྱིར། ཡང་དེ་ཆོས་ཅན། བཏགས་
ཡོད་ཡིན་པར་ཐལ། ཁྱོད་རགས་པ་ཡིན་པའི་ཕྱིར། ཟེར་ན་མ་ཁྱབ་བོ། །དེ་ལྟར་ཟེར་ན།
ཁྱེད་རང་གསོན་ཅིག །གཟུགས་སྐད་ཅིག་མ་དང་པོ་ཆོས་ཅན། ཁྱོད་རྡུལ་ཕྲན་མིན་པར་
ཐལ། ཁྱོད་རགས་པ་ཡིན་པའི་ཕྱིར་ཏེ། ཁྱོད་བསགས་རྡུལ་གོང་བུ་ཡིན་པའི་ཕྱིར་ཏེ། ཁྱོད་
བསགས་རྡུལ་ཡིན་པའི་ཕྱིར་ཏེ། ཁྱོད་གཟུགས་ཅན་གྱི་སྐྱེ་མཆེད་བཅུ་པོ་གང་རུང་ཡིན་པའི་
ཕྱིར། ཁྱབ་སྟེ་མཛོད་ལས། གཟུགས་ཅན་བཅུ་ནི་བསགས་པའོ། །ཞེས་བཤད་པའི་ཕྱིར།
ཡང་དེ་ཆོས་ཅན། ཁྱོད་བསགས་རྡུལ་ཡིན་པར་ཐལ། ཁྱོད་བསགས་རྡུལ་ཕྲ་རབ་ཡིན་པའི་
ཕྱིར་ཏེ། ཁྱོད་བསགས་རྡུལ་ཕྲ་རབ་དང་། རྫས་རྡུལ་ཕྲ་རབ་གང་ཞིག །ཁྱོད་ཕྱི་མ་དེ་མ་
ཡིན་པའི་ཕྱིར། དང་པོ་གྲུབ་སྟེ། ཁྱོད་རྡུལ་དུ་གྲུབ་པའི་ཕྱིར། ཕྱི་མ་མ་གྲུབ་ན། ཁྱོད་ཟླ་
མེད་ཀྱི་རྡུལ་ཕྲན་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། ཁྱོད་གཟུང་ཡུལ་མ་ཡིན་
པར་ཐལ། དེའི་ཕྱིར། ཁྱབ་སྟེ། དབང་ཡུལ་དེ་ཕྱིར་རྡུལ་ཕྲན་མིན། །ཞེས་བཤད་པའི་ཕྱིར།
ཡང་ཉོན། གཟུགས་སྐད་ཅིག་མ་དང་པོ་ཆོས་ཅན། ཁྱོད་དབང་ཤེས་ཀྱི་ཡུལ་རྡུལ་ཕྲ་རབ་
ཡིན་ཡང་། ཞེས་པའི་སྐབས་ནས་དངོས་བསྟན་གྱི་རྡུལ་ཕྲ་རབ་ཡིན་པ་གང་ཞིག །ཁྱོད་
གཟུང་ཡུལ་ཡིན་པའི་ཕྱིར། འདོད་ན། ཁྱོད་གཟུང་ཡུལ་མ་ཡིན་པར་ཐལ། ཁྱོད་དེར་མི་
སྣང་བས་ཡུལ་དུ་མི་འཇོག་པ་བཞིན་ནོ། །ཞེས་པའི་དངོས་བསྟན་གྱི་རྡུལ་ཕྲ་རབ་ཡིན་པའི་
ཕྱིར་ཏེ། དབང་ཤེས་ཀྱི་ཡུལ་རྡུལ་ཕྲ་རབ་ཡིན་ཡང་། ཞེས་པའི་དངོས་བསྟན་གྱི་རྡུལ་ཕྲ་
137



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རབ་ཡིན་པའི་ཕྱིར། ཁྱབ་སྟེ། དམིགས་བརྟག་ལས། དབང་པོའི་རྣམ་པར་རིག་པའི་རྒྱུ། །
ཕྲ་རབ་རྡུལ་དག་ཡིན་མོད་ཀྱི། །ཞེས་པའི་དངོས་བསྟན་གྱི་རྡུལ་ཕྲ་རབ་ཡིན་ན། དེ་མི་སྣང་
ཕྱིར་དེ་ཡི་ནི། །སྤྱོད་ཡུལ་མ་ཡིན་དབང་པོ་བཞིན། །ཞེས་པའི་དངོས་བསྟན་གྱི་རྡུལ་ཕྲ་རབ་
ཡིན་དགོས་པའི་ཕྱིར་རོ། །འོ་ན། ལུང་དེ་དག་གི་དགོངས་པ་ཅི་ཞིག་སྙམ་ན། དམིགས་
བརྟག་དང་། རིགས་གཏེར་རང་འགྲེལ་གྱི་གཞུང་གཉིས་དགོངས་པ་གཅིག་ཏུ་ཡོད་པས།
ཁོ་བོས་བཤད་པར་བྱ་སྟེ། ཚུར་མཐོང་གི་གཟུགས་འཛིན་དབང་མངོན་གྱི་གཟུང་ཡུལ་དུ་
གྱུར་པའི་གཟུགས་དེ། ཁོ་རང་རྩོམ་བྱེད་ཀྱི་རྡུལ་ཕྲ་རབ་རྣམས་བསགས་པ་ལས་བྱུང་བ་
ཡིན་ཡང་། རྩོམ་གཞི་རྡུལ་ཕྲན་དེ་དག །ཚུར་མཐོང་གི་རྒྱུད་ཀྱི་གཟུགས་འཛིན་དབང་
མངོན་ལ་རང་འདྲའི་རྣམ་པ་གཏོད་བྱེད་དུ་མི་སྣང་བས། དེའི་གཟུང་ཡུལ་དུ་མི་འཇོག་ཅེས་
པ་སྟེ། སྙིང་པོ་དྲིལ་ན་རྡུལ་ཕྲན་རྣམས། རང་འབྲས་གཟུགས་འཛིན་དབང་མངོན་ལ་རང་
འདྲའི་རྣམ་པ་གཏོད་བྱེད་མིན་པས། དེའི་གཟུང་ཡུལ་དུ་མི་འཇོག་ལ། རྡུལ་ཕྲན་དེས་
བརྩམས་པའི་རགས་པ་དེ། དེ་ལ་རང་འདྲའི་རྣམ་པ་གཏོད་བྱེད་ཀྱི་རྒྱ་ཡིན་པས་དེའི་གཟུང་
ཡུལ་དུ་འཇོག་ཅེས་བསྟན་པ་ཡིན་ནོ། །སྐལ་བ་ཡོད་ན་སྙིང་གི་ཟེའུ་འབྲུར་གཅེས་སྤྲས་བྱ་
བར་རིགས་སོ། ། །
ཡང་ཁྱོད་ཉོན་ཅིག །གཟུང་ཡུལ་ཡིན་ན། རྡུལ་ཕྲན་དང་ནི་དེ་བཞིན་དུ། །ཞེས་པའི་
ཚིག་ཟུར་གྱི་རྡུལ་ཕྲན་ཞེས་པའི་སྐབས་ནས་དངོས་བསྟན་གྱི་རྡུལ་ཕྲན་ཡིན་པས་ཁྱབ་པར་
ཐལ། དེ་ཡིན་ན་རྡུལ་ཕྲན་ཡིན་པས་ཁྱབ་པའི་ཕྱིར། འདོད་ན། ཁྱོད་ཀྱི་བཟོ་སྟེ། འོ་ན་
ལྕགས་ཆུ་རི་བོང་ལུགས་དང་གླང་། །ཞེས་པའི་ཚིག་ཟུར་གྱི་ལྕགས་ཞེས་པའི་སྐབས་ནས་
དངོས་བསྟན་གྱི་ལྕགས་རྡུལ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་
ཡིན་པའི་ཕྱིར། ཁྱབ་པ་ཡོད་དེ། གཞུང་དེའི་ཚིག་ཟུར་གྱི་ཆུ་ཞེས་པའི་སྐབས་ནས་དངོས་
བསྟན་གྱི་ཆུ་རྡུལ་ཡིན་ན། གཞུང་དེའི་ཚིག་ཟུར་གྱི་ལྕགས་ཞེས་པའི་སྐབས་ནས་དངོས་
138



ཡིད་མངོན་གྱི་ལེགས་བཤད་ཉི་མའི་འོད་ཟེར་ལས་བློ་གསལ་མིག་འབྱེད་རིགས་པའི་ཐུར་མ་ཞེས་པའི་ལེགས་བཤད། །
བསྟན་གྱི་ལྕགས་རྡུལ་མིན་དགོས་པའི་ཕྱིར་ཏེ། ཆུ་ཞེས་པའི་སྐབས་ནས་དངོས་བསྟན་གྱི་
ཆུ་རྡུལ་ཡིན་ན། ལྕགས་རྡུལ་བདུན་འདུས་པའི་རྡུལ་ཡིན་པས་ཁྱབ། ལྕགས་ཞེས་པའི་
སྐབས་ནས་དངོས་བསྟན་གྱི་ལྕགས་རྡུལ་ཡིན་ན་དེ་མ་ཡིན་པས་ཁྱབ་པའི་ཕྱིར་ཏེ། སོར་
ཚིགས་ཞེས་བྱ་གོང་བདུན་འགྱུར། །རྩ་བར་མ་ཁྱབ་ཟེར་ན། ཁྱེད་ཀྱི་མི་འཐད་དེ། གཟུང་
ཡུལ་ཡིན་ན། གཟུགས་ཅན་གྱི་ཆུང་མཐའ་མཐར་ཐུག་ཡིན་པས་ཁྱབ་པར་ཐལ། གཟུང་
ཡུལ་ཡིན་ན་རྡུལ་ཕྲ་རབ་ཡིན་པས་ཁྱབ། རྡུལ་ཕྲ་རབ་ཡིན་ན་གཟུགས་ཅན་ཀྱི་ཆུང་མཐའ་
མཐར་ཐུག་ཡིན་པས་ཁྱབ་པའི་ཕྱིར། རྟགས་ཕྱི་མ་དེར་ཐལ། གཟུགས་མིང་དུས་མཐའ་
རྡུལ་ཡིག་དང་། །སྐད་ཅིག་ཕྲ་རབ་རྡུལ་དང་ནི། །ཞེས་བཤད་འདུག་པའི་ཕྱིར། འདོད་ན།
རྡུལ་ཕྲན་དང་ནི་ཞེས་པའི་སྐབས་ནས་དངོས་བསྟན་གྱི་གཟུགས་ཆོས་ཅན་གྱིས་བཤོག །
འདོད་ན། དེ་ཆོས་ཅན། ཁྱོད་ཕྲ་རབ་རྡུལ་དང་ནི། ཞེས་པའི་སྐབས་ནས་དངོས་བསྟན་གྱི་
རྡུལ་ཡིན་པར་ཐལ། འདོད་པའི་ཕྱིར། འདོད་ན། མིན་པར་ཐལ། ཆོས་ཅན་ཡིན་པའི་ཕྱིར།
ཁྱབ་སྟེ་ཕྲ་རབ་རྡུལ་དང་ནི་ཞེས་པའི་ཚིག་ཟུར་གྱི་རྡུལ་ཕྲ་རབ་བདུན་འདུས་པ་ལས། རྡུལ་
ཕྲན་དང་ནི་ཞེས་པའི་དངོས་བསྟན་གྱི་རྡུལ་ཕྲན་གཅིག་བྱུང་བ་དེ་འཐད་པའི་ཕྱིར། འདི་ལ་
བསྐལ་བར་དཔྱད་ཀྱང་ཁྱོད་ཀྱིས་ལན་ཐེབས་པར་མི་ནུས་སོ། ། །
ཡང་ཉོན་ཅིག །ལྕགས་ཞེས་པའི་དངོས་བསྟན་གྱི་ལྕགས་རྡུལ་དེ། ཆུ་ཞེས་པའི་
དངོས་བསྟན་གྱི་ཆུ་རྡུལ་དེ་ལ། བོང་ཚོད་ཆེ་ཆུང་གི་ཁྱད་པར་མེད་པར་དེ་གཉིས་ཀ་རྡུལ་ཕྲ་
རབ་ཏུ་མཚུངས་པའི་ཕྱིར་ཏེ། དེ་གཉིས་ཀ་རྡུལ་དུ་གྲུབ། དེ་གཉིས་ཀ་རགས་པ་མིན་པའི་
ཕྱིར། རྟགས་མ་གྲུབ་ནི་མི་གསུང་ལས་ཆེ། འདོད་མི་ནུས་ཏེ། དེ་སྐབས་ཀྱི་ཆུ་རྡུལ་དེ། དེ་
སྐབས་ཀྱི་ལྕགས་རྡུལ་ལས་བདུན་འགྱུར་གྱིས་ཆེ་བའི་ཕྱིར། མ་གྲུབ་ན། སོར་ཚིགས་ཞེས་
བྱ་གོང་བུར་འགྱུར་ཞེས་པའི་གཞུང་འདི་ལ་སེར་གནང་རིགས་པར་ཐལ་ལོ། །ཡང་གཟུང་
ཡུལ་དུ་གྱུར་པའི་གཟུགས་ཆོས་ཅན། ཁྱོད་ཐོགས་མེད་ཀྱི་གཟུགས་ཡིན་པར་ཐལ། ཁྱོད་
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཟུགས་ཅན་གང་ཞིག་རྡུལ་ཕྲ་རབ་ཡིན་པའི་ཕྱིར། འདོད་ན་མིན་པར་ཐལ། ཁྱོད་ཐོགས་
བཅས་ཡིན་པའི་ཕྱིར། ཁྱོད་བསགས་རྡུལ་དུ་གྱུར་པའི་གཟུགས་ཀྱི་སྐྱེ་མཆེད་ཡིན་པའི་
ཕྱིར། དེ་ལ་སོགས་པ་མཐའ་ཡས་མོད། རེ་ཞིག་ཞོག །དེ་ལྟར་ཡིད་མངོན་གྱི་ལེགས་
བཤད་རིགས་པའི་ཐུར་མ་འདི་ནི། བློ་གསར་བུ་དག་ལ་ཕན་པར་བྱ་བའི་ཕྱིར། ཆུ་ཕོ་རྟ་ལོ་
ཟླ་བ་བཅུ་པའི་ཚེས་བཅོ་ལྔ་ལ་དཔལ་མཉན་ཡོད་ཆོས་ཀྱི་སྐྱེད་ཚལ་ཆེན་པོར། ཤཱཀྱའི་དགེ་
སློང་རིགས་པ་སྨྲ་བ་ཀླུ་སྒྲུབ་ཅེས་བྱ་བས་མགྱོགས་པར་སྦྱར་བ་དགེ་ཞིང་བཀྲ་ཤིས། འདིས་
ཀྱང་རྒྱལ་བ་འབུམ་ཕྲག་གསུམ་པའི་བསྟན་པ་དར་ཞིང་རྒྱས་པར་གྱུར་ཅིག །དགེའོ། །
140)



༄༅། །ཚད་འབྲས་གཉིས་པའི་གསུང་རྒྱུན་ནོ། །
མདོ་རྒྱུད་མང་ཐོས་གདེངས་ཅན་ནོར་བུའི་གཙུག །སྲིད་གསུམ་སྙིང་གི་མུན་སེལ་ཀླུ་
སྒྲུབ་སྲོལ། །ཟབ་དོན་རྒྱ་མཚོའི་བཅུད་ལ་རོལ་རྩེད་མཁན། །སྙིང་ནས་འདུད་དོ་འདོད་
དགུའི་དངོས་གྲུབ་སྩོལ། །
ཞེས་མཆོད་པར་བརྗོད་ནས་འདིར་ཚད་འབྲས་གཉིས་པའི་སྐབས་སུ་མཐའ་དཔྱད་
པ་ལ་གསུམ་སྟེ། ཁས་ལེན་པ་པོ་སེམས་ཙམ་པའི་རྣམ་གཞག །ཁས་བླང་བྱ་སེམས་ཙམ་
པའི་གྲུབ་མཐའི་རྣམ་གཞག །སྐབས་སུ་བབས་པའི་ཚད་འབྲས་ཀྱི་རྣམ་གཞག་དངོས་སོ། །
དང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི་ནང་པ་སངས་རྒྱས་
པའི་གྲུབ་མཐའ་སྨྲ་བ་བཞི་པོ་གང་རུང་ཡིན་པ་གང་ཞིག །ཕྱི་དོན་མེད་པར་ཁས་ལེན་པའི་
ཆ་ནས་ནང་པ་སངས་རྒྱས་པའི་གྲུབ་མཐའ་སྨྲ་བ་གསུམ་པར་བཞག་པ་དེ་སེམས་ཙམ་པའི་
མཚན་ཉིད་ཡིན། །གཉིས་པ་ནི། སེམས་ཙམ་པ། རྣལ་འབྱོར་སྤྱོད་པ་བ། །རྣམ་རིག་པ།
མངོན་པ་སྨྲ་བ་པོ་དང་བཞི་དོན་གཅིག །གསུམ་པ་དབྱེ་ན། ངོ་བོའི་སྒོ་ནས་དབྱེ་བ་དང༌།
གྲུབ་མཐའི་སྒོ་ནས་དབྱེ་བ་གཉིས། དང་པོ་ལ་སེམས་ཙམ་རྣམ་བདེན་པ་དང༌། སེམས་
ཙམ་རྣམ་རྫུན་པ་གཉིས། དང་པོ་ལ་མཚན་ཉིད་དང་། དབྱེ་བ་གཉིས་ལས། དང་པོ་ནི།
སེམས་ཙམ་པ་གང་ཞིག །ཕྱི་རོལ་དོན་སྣང་གི་དབང་ཤེས་ལ་ཕྱི་རོལ་དོན་དུ་སྣང་བ་བདེན་
གྲུབ་ཏུ་ཁས་ལེན་པའི་སེམས་ཙམ་པ་དེ་སེམས་ཙམ་རྣམ་བདེན་པའི་མཚན་ཉིད་ཡིན།
141



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་དེ་ལ་དབྱེ་ན། གཟུང་འཛིན་གྲངས་མཉམ་པ། སྒོ་ང་ཕྱེད་ཚལ་བ། སྣ་ཚོགས་
གཉིས་མེད་པའི་སེམས་ཙམ་རྣམ་བདེན་པ་དང་གསུམ་ཡོད་པའི་དང་པོའི་མཚན་གཞི་ནི།
ཁྲ་འཛིན་དབང་ཤེས་ལ་ཁྲ་བོ་སྣ་ཚོགས་པ་སྣང་བའི་ཚེ་ཡུལ་གཟུང་བྱའི་གྲངས་དང་མཉམ་
པར་འཛིན་བྱེད་ཀྱི་ཤེས་པ་ཡང་རྫས་ཐ་དད་པར་ཁས་ལེན་པའི་སེམས་ཙམ་པ་ལྟ་བུ་ལ་
འཇོག །གཉིས་པ་ནི། ཁྲ་འཛིན་དབང་ཤེས་ལ་དེ་ལྟར་སྣང་བའི་ཚེ་གཟུང་བྱ་ཐམས་ཅད་
ཀྱང་རྫས་གཅིག་ཏུ་བདེན་པར་གྲུབ་པ་དང་འཛིན་བྱེད་ཐམས་ཅད་ཀྱང་གཅིག་ཏུ་བདེན་
པར་གྲུབ་པར་ཁས་ལེན་ཞིང་། གཟུང་བྱ་དང་འཛིན་བྱེད་ཀྱི་ཤེས་པ་གཉིས་རྫས་གཞན་དུ་
ཁས་ལེན་པའི་སེམས་ཙམ་པ་ལྟ་བུ་ལ་འཇོག །གསུམ་པ་ནི་དེ་ལྟར་སྣང་བའི་ཚེ་གཟུང་བྱའི་
རྣམ་པ་དང་འཛིན་བྱེད་ཀྱི་ཤེས་པ་གཉིས་རྫས་གཅིག་ཏུ་ཁས་ལེན་པའི་སེམས་ཙམ་པ་ལྟ་བུ་
ལ་འཇོག །གཉིས་པ་སེམས་ཙམ་རྣམ་རྫུན་པ་ལ། མཚན་ཉིད་དང་དབྱེ་བ་གཉིས། དང༌
པོ་ནི། སེམས་ཙམ་པ་གང་ཞིག །ཕྱི་རོལ་དོན་སྣང་གི་དབང་ཤེས་ལ་ཕྱི་རོལ་དོན་དུ་སྣང་བ་
བདེན་མེད་སྒྲོ་བཏགས་སུ་ཁས་ལེན་པ་དེ་དེའི་མཚན་ཉིད་ཡིན། དེ་ལ་དབྱེ་ན། དྲི་བཅས་
རྣམ་རྫུན་པ་དང་དྲི་མེད་རྣམ་རྫུན་པ་གཉིས་ཡོད། དང་པོ་ནི་སངས་རྒྱས་ཀྱི་ས་ན་གཟུང་
འཛིན་གཉིས་སྣང་གི་དྲི་མ་ཡོད་པར་འདོད་པ་ཡིན་ལ། གཉིས་པ་ནི་དེའི་ས་ན་གཟུང་
འཛིན་གཉིས་སྣང་གི་དྲི་མ་མེད་པར་བཞེད་པ་ཡིན་ནོ། །གཉིས་པ་གྲུབ་མཐའི་སྒོ་ནས་
དབྱེ་ན། ལུང་གི་རྗེས་འབྲང་གི་སེམས་ཙམ་པ་དང༌། རིགས་པའི་རྗེས་འབྲང་གི་སེམས་
ཙམ་གཉིས་ཡོད་པའི་དང་པོ་ནི་མངོན་པ་གོང་འོག་ནས་བཤད་པའི་སེམས་ཙམ་པའི་གྲུབ་
མཐའ་ཁས་ལེན་པའི་སེམས་ཙམ་པ་ལྟ་བུ་ལ་འཇོག །
གཉིས་པ་ནི། ཚད་མ་མདོ། རྣམ་འགྲེལ། རིགས་གཏེར་སོགས་ནས་བཤད་པའི་
སེམས་ཙམ་པའི་གྲུབ་མཐའ་ཁས་ལེན་པའི་སེམས་ཙམ་པ་ལྟ་བུ་ལ་འཇོག །གཉིས་པ་ཁས་
བླང་བྱ་སེམས་ཙམ་པའི་གྲུབ་མཐའི་རྣམ་གཞག་འཆད་པ་ལ་བཞི་སྟེ། སེམས་ཙམ་པའི་
142



ཚད་འབྲས་གཉིས་པའི་གསུང་རྒྱུན།
བཤད་བྱའི་བཀའ་ངོས་བཟུང་བ། དགོངས་འགྲེལ་གྱི་བསྟན་བཅོས་ངོས་བཟུང་བ། བསྟན་
བཅོས་དེས་བཀའི་དགོངས་པ་འགྲེལ་ཚུལ་བཤད་པ། དེ་ལྟར་བཀྲལ་བའི་སེམས་ཙམ་
པའི་གྲུབ་མཐའ་དངོས་བཤད་པའོ། །དང་པོ་ནི། བཀའ་དང་པོ་བདེན་པ་བཞིའི་ཆོས་
འཁོར། བར་པ་མཚན་ཉིད་མེད་པའི་ཆོས་འཁོར། ཐ་མ་ལེགས་པར་རྣམ་པར་ཕྱེ་བའི་ཆོས་
འཁོར་དང་གསུམ་པོ་དེ་སེམས་ཙམ་པའི་བཤད་བྱའི་བཀའ་ཡིན་ཞིང་། ཁྱད་པར་ཁ་ཅིག་
སེམས་ཙམ་པའི་བཤད་བྱའི་བཀའ་བཞི་ཞེས་ཟེར་བ་ནི། མདོ་སྡེ་དགོངས་པ་ངེས་འགྲེལ།
རྒྱན་སྟུག་པོ་བཀོད་པ། མདོ་སྡེ་ས་བཅུ་པ། མདོ་ལང་ཀར་གཤེགས་པ་དང་བཞི་པོ་དེ་ལ་
འཛིན་པ་ཡིན་ཏེ། སེམས་ཙམ་པ་རྣམས་ཀྱིས་མདོ་དེ་བཞི་ངེས་དོན་གྱི་བཀའ་ཡིན་ནོ་ཞེས་
ཞལ་གྱིས་བཞེས་པའི་ཕྱིར་རོ། །
གཉིས་པ་དགོངས་འགྲེལ་གྱི་བསྟན་བཅོས་ངོས་གཟུང་བ་ལ་གཉིས་ཏེ། ལུང་གི་
རྗེས་འབྲང་གི་བསྟན་བཅོས་ངོས་གཟུང་བ་དང་། རིགས་པའི་རྗེས་འབྲང་གི་བསྟན་བཅོས་
ངོས་གཟུང་བ་གཉིས། དང་པོ་ལ། བྱམས་པ་དང་འབྲེལ་པའི་ཆོས་སྡེ་ཉི་ཤུ་ཞེས་གསུངས་
པ་ལྟར། ཉི་ཤུ་ཡོད་དེ། རྗེ་བཙུན་བྱམས་པས་མཛད་པའི་བྱམས་ཆོས་ཕྱི་མ་བཞི། འཕགས་
པ་ཐོགས་མེད་ཀྱིས་མཛད་པའི་ས་སྡེ་ལྔ། སྡོམ་རྣམ་པ་གཉིས། ཐོགས་མེད་འགྲེལ་ཆེན་
དང་བརྒྱད། སློབ་དཔོན་དབྱིག་གཉེན་གྱིས་མཛད་པའི་པྲ་ཀ་ར་ན་སྡེ་བརྒྱད་དང་ཉི་ཤུ་པོ་དེ་
ལ་འཇོག་གོ །ཉི་ཤུ་པོ་དེ་ཡང་སོ་སོར་ངོས་གཟུང་ན། བྱམས་ཆོས་ཕྱི་མ་བཞི་ནི། མངོན་
རྟོགས་རྒྱན་མ་གཏོགས་པའི་ཐེག་པ་ཆེན་པོ་རྒྱུད་བླ་མ། མདོ་སྡེ་རྒྱན། དབུས་མཐའ་རྣམ་
འབྱེད། ཆོས་ཉིད་རྣམ་འབྱེད་དང་བཞི་པོ་དེ་ཡིན། ས་སྡེ་ལྔ་ནི། སའི་གཞི་བསྡུ་བ་དང་།
སའི་དངོས་གཞི་བསྡུ་བ། རྣམ་གྲངས་བསྡུ་བ། རྣམ་པར་ཐར་པའི་སྒོ་བསྡུ་བ། རྣམ་པར་
གཏན་ལ་དབབ་པ་བསྡུ་བ་དང་ལྔ་པོ་དེ་ཡིན་ཞིང་། སྡོམ་རྣམ་པ་གཉིས་ནི། ཐེག་པ་ཐུན་
མོང་བའི་སྡོམས་མངོན་པ་ཀུན་ལས་བཏུས་དང་། ཐེག་ཆེན་ཐུན་མོང་མིན་པའི་སྡོམས་ཐེག་
143



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བསྡུས་གཉིས་པོ་ཡིན་ནོ། །པྲ་ཀ་ར་ན་སྡེ་བརྒྱད་ཅེས་པ་ནི། སེམས་ཙམ་པའི་རྩ་བའི་གྲུབ་
མཐའ་སྟོན་པ་ལ་སུམ་བཅུ་པའི་རབ་ཏུ་བྱེད་པ། དེའི་སྒྲུབ་བྱེད་སྟོན་པ་ལ་ཉི་ཤུ་པའི་རབ་ཏུ་
བྱེད་པ། དེ་གཉིས་ཀྱི་སྐབས་སུ་སྣང་བ་ཐམས་ཅད་སེམས་ཙམ་ཡིན་ནོ་ཞེས་བསྟན་པ་ལ།
སྣང་བ་ཐམས་ཅད་སེམས་ཙམ་ཡིན་ན། ཉན་བཤད་ཀྱི་རྣམ་གཞག་དང་། ལས་རྒྱུ་འབྲས་
ཀྱི་རྣམ་གཞག་དང་། ཕུང་པོ་ལྔའི་རྣམ་གཞག་རྣམས་མི་འཐད་པར་ཐལ། སྣང་བ་ཐམས་
ཅད་སེམས་ཙམ་ཡིན་པའི་ཕྱིར་ཟེར་ན། དེའི་ལན་རིམ་བཞིན་སྟོན་པ་ལ། རྣམ་བཤད་
རིག་པ། ལས་གྲུབ་པ། ཕུང་པོ་ལྔའི་རབ་བྱེད་རྣམས་གསུངས་ཤིང་། བསྟན་བཅོས་དེ་ལྔ་ནི་
རང་དབང་དུ་བརྩམས་པ་ཡིན་ལ། གཞན་དབང་དུ་བརྩམས་པ་གསུམ་ནི། སྣང་བ་ཐམས་
ཅད་སེམས་ཙམ་ཡིན་ན། རྟེན་འབྲེལ་བཅུ་གཉིས་ཀྱི་རྣམ་གཞག་དང་། རང་དོན་ཕ་རོལ་
ཕྱིན་པ་དྲུག་དང༌། གཞན་དོན་བསྡུ་བའི་དངོས་པོ་བཞིའི་རྣམ་གཞག་དང་། མཚན་ཉིད་
གསུམ་གྱི་རྣམ་གཞག་རྣམས་མི་འཐད་པར་ཐལ་ལོ་ཞེ་ན། དེ་རྣམས་ཀྱི་ལན་རིམ་བཞིན་
སྟོན་པ་ལ། རྟེན་འབྲེལ་མདོ་འགྲེལ། མདོ་སྡེ་རྒྱན་གྱི་འགྲེལ་པ། འབྱེད་རྣམ་གཉིས་ཀྱི་
འགྲེལ་པ་རྣམས་གསུངས་སོ། །ཉི་ཤུ་པོ་དེར་མ་འདུས་པ་ཡང་བརྒྱད་སྟོང་འགྲེལ་ཆེན་ལ་
སོགས་པ་ཡོད་དོ། །
གཉིས་པ་རིགས་པའི་རྗེས་འབྲང་གི་སེམས་ཙམ་པའི་དགོངས་འགྲེལ་གྱི་བསྟན་
བཅོས་ནི། ཚད་མ་མདོའི་སེམས་ཙམ་པའི་གཞུང་རྣམས་དང་། ཚད་མ་རྣམ་འགྲེལ་གྱི་ཚད་
འབྲས་གཉིས་པ་དང་གསུམ་པའི་རང་གཞུང་རྣམས་དང་། མངོན་སུམ་སྟོད་ཀྱི། དེ་ཕྱིར་
གཉིས་སྟོང་གང་ཡིན་པ། །ཞེས་སོགས་ཀྱི་གཞུང་རྣམས་ལ་འཇོག་གོ །
གསུམ་པ་བཀའི་དགོངས་པ་འགྲེལ་ཚུལ་འཆད་པ་ལ། སེམས་ཙམ་པའི་བསྟན་
བཅོས་དེ་རྣམས་ཀྱིས་བཀའ་འཁོར་ལོ་རིམ་པ་གསུམ་པོ་དེའི་དགོངས་པ་འགྲེལ་པའི་ཚུལ་
ཡོད་དེ། བཀའ་དང་པོ་བདེན་བཞིའི་ཆོས་འཁོར། བར་པ་མཚན་ཉིད་མེད་པའི་ཆོས་
144



ཚད་འབྲས་གཉིས་པའི་གསུང་རྒྱུན།
འཁོར་གཉིས་པོ་དེ་དྲང་དོན་གྱི་མདོར་དགོངས་པ་འགྲེལ། བཀའ་ཐ་མ་ལེགས་པར་རྣམ་
པར་ཕྱེ་བའི་ཆོས་འཁོར་དེ་ངེས་དོན་གྱི་མདོར་དགོངས་པ་འགྲེལ་བའི་ཕྱིར། དང་པོ་དེ་
ཡིན་ཏེ། བཀའ་དང་པོར་ཕྱི་རོལ་གྱི་དོན་བདེན་གྲུབ་ཏུ་བསྟན་པ་དེ་ཡང་དགོངས་གཞི་
དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ། བཀའ་བར་པར་ཆོས་
ཐམས་ཅད་རྨི་ལམ་སྒྱུ་མ་ལྟ་བུ་ཞེས་བདེན་མེད་དུ་བསྟན་པ་དེ་ཡང་དགོངས་གཞི་དགོས་པ་
དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བར་བྱེད་པ་ཡིན་པའི་ཕྱིར། དང་
པོ་ནི། བཀའ་དང་པོར་ཕྱི་དོན་བདེན་གྲུབ་ཏུ་བསྟན་པ་ལ་དགོངས་གཞི་ཡོད་དེ། རང་སྡེ་བྱེ་
མདོ་གཉིས་དང་། བྱིས་པ་སོ་སོའི་སྐྱེ་བོ་རྣམས་ལ་ཕྱི་རོལ་དོན་སྣང་གི་དབང་ཤེས་སྣ་
ཚོགས་པ་གཅིག་སྐྱེ་བ་ལ་དགོངས་པ་ཡིན་པའི་ཕྱིར། དེ་ལྟར་བསྟན་པའི་དགོས་པ་ཡོད་དེ།
རང་སྡེ་ཐེག་དམན་གྱི་གང་ཟག་རྣམས་ཐེག་ཆེན་གྱི་ཆོས་ལ་ཁ་དྲང་བར་བྱ་བའི་ཆེད་ཡིན་
པའི་ཕྱིར། དངོས་ལ་གནོད་བྱེད་ཡོད་དེ། ཕྱི་དོན་བདེན་པར་གྲུབ་པ་ལ་གཅིག་དུ་བྲལ་གྱི་
རིགས་པས་གནོད་པའི་ཕྱིར་རོ། །གཉིས་པ་བཀའ་བར་པར་ཆོས་ཐམས་ཅད་བདེན་མེད་
དུ་བསྟན་པའི་དགོངས་གཞི་ཡོད་དེ། ཀུན་བཏགས་ལ་རང་གི་མཚན་ཉིད་ཀྱི་ངོ་བོ་ཉིད་
མེད་པ། གཞན་དབང་ལ་རང་གི་སྐྱེ་བའི་ངོ་བོ་ཉིད་མེད་པ། ཡོངས་གྲུབ་ལ་དོན་དམ་པའི་
ངོ་བོ་ཉིད་མེད་པ་སྟེ་ངོ་བོ་ཉིད་མེད་པ་གསུམ་པོ་དེ་ལ་དགོངས་པ་ཡིན་པའི་ཕྱིར། དེ་སྐད་དུ་
ཡང་སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །
དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་བསྟན་པ་ཡིན། །ཞེས་གསུངས་ ་
པའི་ཕྱིར། །
བཞི་པ་དེ་ལྟར་བཀྲལ་བའི་སེམས་ཙམ་པའི་གྲུབ་མཐའི་རྣམ་གཞག་དངོས་བཤད་
པ་ལ། གཞིའི་རྣམ་གཞག །ལམ་གྱི་རྣམ་གཞག །འབྲས་བུའི་རྣམ་གཞག་དང་གསུམ།
དང་པོ་ནི། ཆོས་ལྔ་དང་ནི་རང་བཞིན་གསུམ། །རྣམ་པར་ཤེས་པ་བརྒྱད་ཉིད་དང་། །བདེན་
145



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མེད་གཉིས་ཀྱི་ནང་དུ་ནི། །ཐེག་ཆེན་མཐའ་དག་འདིར་ཟད་དོ། །ཞེས་གསུངས་པ་ལྟར།
ཆོས་ལྔའི་རྣམ་གཞག །རང་བཞིན་གསུམ་གྱི་རྣམ་གཞག །བདེན་པ་གཉིས་ཀྱི་རྣམ་གཞག །
བདག་མེད་གཉིས་ཀྱི་རྣམ་གཞིག །རྣམ་ཤེས་ཚོགས་བརྒྱད་ཀྱི་རྣམ་གཞག་བཤད་པ་
དང་ལྔ། དང་པོ་ལྔ་ནི། རྒྱུ་མཚན་དང་མིང་དང་། རྣམ་པར་རྟོག་པ་དང་། དེ་བཞིན་ཉིད་
དང༌། ཡང་དག་པའི་ཡེ་ཤེས་དང་ལྔ་པོ་དེ་ལ་འཇོག་ལ། དང་པོའི་མཚན་གཞི་ནི། བུམ་པ་
ལྟ་བུ། གཉིས་པ་ནི་བུམ་པ་ཞེས་བརྗོད་པའི་སྒྲ་ལྟ་བུ། གསུམ་པ་ནི། ཁམས་གསུམ་གྱིས་
བསྡུས་པའི་ཡང་དག་པ་མིན་པའི་ཀུན་རྟོག་ལྟ་བུ་ལ་འཇོག །བཞི་པ་ནི། ཆོས་ཉིད་ལྟ་བུ།
ལྔ་པ་ནི། དེ་བཞིན་ཉིད་ཡུལ་དུ་བྱེད་པའི་གཉིས་མེད་ཀྱི་ཡེ་ཤེས་ལྟ་བུ་ལ་འཇོག་ཅིང་། དེ་
ཡང་དང་པོ་གསུམ་པོ་དེ་བསྡུས་ན་གཞན་དབང་དུ་འདུས་པ་ཡིན་ཏེ། རྒྱུ་མཚན་དང༌། མིང་
དང༌། རྣམ་པར་རྟོག་པ་དང་གསུམ་པོ་གང་རུང་ཡིན་ན་གཞན་དབང་ཡིན་དགོས་པའི་
ཕྱིར། དེ་སྐད་དུ་ཡང་དབུས་མཐའ་ལས། རྒྱུ་དང་རྣམ་པར་རྟོག་པ་དང་། །མིང་ནི་རྣམ་པ་
གསུམ་དུ་འདུ། །ཞེས་གསུངས་པའི་ཕྱིར། དེ་ལྔའི་ནང་ཚན་གྱི་དེ་བཞིན་ཉིད་དང་ཡང་དག་
པའི་ཡེ་ཤེས་གཉིས་པོ་དེ་ཡོངས་གྲུབ་ཏུ་འདུས་ཏེ། དེ་ཉིད་ལས། ཡང་དག་ཡེ་ཤེས་རབ་
ཁོ་ན། །གཅིག་པོ་ཁོ་ནས་བསྡུས་པ་ཡིན། །ཞེས་གསུངས་པའི་ཕྱིར། དེ་ཡང་དངོས་
བཏགས་ཕྱེ་ན། ཡང་དག་པའི་ཡེ་ཤེས་ཡིན་ན་ཡོངས་གྲུབ་མིན་པས་ཁྱབ་སྟེ། དེ་ཡིན་ན་
གཞན་དབང་ཡིན་དགོས་པའི་ཕྱིར་རོ། །
གཉིས་པ་རང་བཞིན་གསུམ་གྱི་རྣམ་གཞག་འཆད་པ་ལ་གསུམ་སྟེ། ཀུན་བརྟགས་
གཞན་དབང་། ཡོངས་གྲུབ་བཤད་པའོ། །དང་པོ་ཀུན་བརྟགས་ལ་མཚན་ཉིད། ཁྱབ་
མཉམ། དབྱེ་བ། དངོས་བཏགས་དཔྱད་པ་དང་བཞི། དང་པོ་ནི། གནས་ལུགས་ལ་མ་གྲུབ་
བཞིན་དུ་རྟོག་པས་སྒྲོ་བཏགས་པའི་ཆོས་དེ་དེའི་མཚན་ཉིད། གཉིས་པ་ནི། ཀུན་བརྟགས་
དང༌། ཀུན་རྫོབ་བདེན་པ་དོན་གཅིག །གསུམ་པ་དབྱེ་ན། རྣམ་གྲངས་པའི་ཀུན་བརྟགས་
146



H
ཚད་འབྲས་གཉིས་པའི་གསུང་རྒྱུན།
དང་། མཚན་ཉིད་ཡོངས་སུ་ཆད་པའི་ཀུན་བརྟགས་གཉིས་ཡོད་པའི་དང་པོ་དང་ཀུན་
བརྟགས་དོན་གཅིག །གཉིས་པ་ནི་རི་བོང་རྭ་ལྟ་བུ་དང་མོ་གཤམ་གྱི་བུ་ལྟ་བུ་མེད་པ་མཐའ་
དག་ལ་འཇོག །བཞི་པ་དངོས་བཏགས་དཔྱད་པ་ནི། མཚན་ཉིད་ཡོངས་སུ་ཆད་པའི་ཀུན་
བརྟགས་ཡིན་ན། ཀུན་བརྟགས་མ་ཡིན་པས་ཁྱབ་བོ། །གཉིས་པ་གཞན་དབང་ལ་མཚན་
ཉིད་སོགས་གསུམ་ལས་མཚན་ཉིད་ནི། རང་གི་རྒྱུ་རྐྱེན་གཞན་གྱི་དབང་ལས་སྐྱེས་པ་དེ་
དེའི་མཚན་ཉིད་ཡིན། ཁྱབ་མཉམ་པ་ནི། གཞན་དབང་དང་དངོས་པོ་དོན་གཅིག །དེ་ལ་
དབྱེ་ན་དག་པ་གཞན་དབང་དང་། མ་དག་པ་གཞན་དབང་གཉིས་ཡོད། དང་པོ་དང་ཟག་
མེད་ཀྱི་དངོས་པོ་དོན་གཅིག །དེ་ལ་དབྱེ་ན་བེམ་ཤེས་ལྡན་མིན་འདུ་བྱེད་གསུམ་ཡོད་པའི་
མཚན་གཞི་རིམ་བཞིན། སངས་རྒྱས་འཕགས་པའི་རྒྱུད་ཀྱི་མིག་དབང་དང་། རྣམ་མཁྱེན་
དང་། སངས་འཕགས་རྣམས་ལ་འཇོག །གཉིས་པ་མ་དག་གཞན་དབང་དང་ཟག་བཅས་
དོན་གཅིག །དེ་ལ་དབྱེ་ན་ཡང་བེམ་ཤེས་ལྡན་མིན་འདུ་བྱེད་གསུམ་ཡོད་དོ། །གསུམ་པ་
ཡོངས་གྲུབ་ལ་མཚན་ཉིད་སོགས་གསུམ་ལས། དང་པོ་མཚན་ཉིད་ནི། གནས་ལུགས་ལ་
གྲུབ་པའི་དེ་བཞིན་ཉིད་དེ་ཡོངས་གྲུབ་ཀྱི་མཚན་ཉིད། གཉིས་པ་ཁྱབ་མཉམ་པ་ལ། ཡོངས་
གྲུབ། ཆོས་ཉིད། ཆོས་དབྱིངས། དེ་བཞིན་ཉིད། དོན་དམ་པའི་དབྱིངས། དོན་དམ་པའི་
མཐའ། སྟོང་པ་ཉིད། སྨོན་པ་མེད་པའི་མཐའ་རྣམས་དོན་གཅིག་སྟེ། སྟོང་པ་ཉིད་ནི་མདོར་
བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང་། །ཆོས་
ཀྱི་དབྱིངས་རྣམས་རྣམ་གྲངས་སོ། །ཞེས་གསུངས་པའི་ཕྱིར། གསུམ་པ་དེ་ལ་དབྱེ་ན།
འགྱུར་མེད་ཡོངས་གྲུབ་དང་། ཕྱིན་ཅི་མ་ལོག་པའི་ཡོངས་གྲུབ་གཉིས་ཡོད་དེ། འགྱུར་མེད་
ཕྱིན་ཅི་མ་ལོག་དང་། །ཡོངས་སུ་གྲུབ་པ་རྣམ་པ་གཉིས། །ཞེས་གསུངས་པའི་ཕྱིར། །
གསུམ་པ་རྣམ་ཤེས་ཚོགས་བརྒྱད་ནི། འཇུག་ཤེས་དྲུག །ཉོན་ཡིད། ཀུན་གཞི་རྣམ་
ཤེས་དང་བརྒྱད་པོ་དེ་ཡིན་ཞིང་དེ་རྣམས་ནི་ཟུར་དུ་འཆད། བཞི་པ་བདེན་པ་གཉིས་ཀྱི་རྣམ་
147



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྒྱ
བཞག་ལ། མཚན་ཉིད་སོགས་ཡོད་པ་ལས། དང་པོ་ནི། དོན་དམ་དཔྱོད་བྱེད་ཀྱི་རིགས་
ཤེས་ཚད་མས་དཔྱད་བཟོད་དུ་བདེན་པར་གྲུབ་པའི་ཆོས་དེ། དོན་དམ་བདེན་པའི་མཚན་
ཉིད་ཡིན། དེའི་དཔྱད་བཟོད་དུ་བདེན་པ་མ་གྲུབ་པའི་ཆོས་དེ། ཀུན་རྫོབ་བདེན་པའི་
མཚན་ཉིད་ཡིན་ཞིང་། ཀུན་རྫོབ་བདེན་པའི་ཁྱབ་མཉམ་དང་དབྱེ་བ་ཀུན་བརྟགས་དང་
འདྲའོ། །དོན་དམ་བདེན་པའི་ཁྱབ་མཉམ་ནི། དོན་དམ་བདེན་པ་དང་ཀུན་བརྟགས་མ་
ཡིན་པར་གྱུར་པའི་ཆོས་དོན་གཅིག །དོན་དམ་བདེན་པ་དེ་ལ། ངོ་བོའི་སྒོ་ནས་དབྱེ་ན་
གཞན་དབང་དང་ཡོངས་གྲུབ་གཉིས་སུ་ཡོད་ཅིང་། དེ་ལ་གཞི་ལམ་གྱི་སྒོ་ནས་དབྱེ་ན།
དོན་དམ་བདེན་པ། སྒྲུབ་པ་དོན་དམ་བདེན་པ་དང་། ཐོབ་པ་དོན་དམ་བདེན་པ་གསུམ་
ཡོད་ཅིང་། དང་པོ་དང་ཆོས་ཉིད་དོན་གཅིག །གཉིས་པ་དང་ལམ་དོན་གཅིག །གསུམ་པ་
དང་མྱང་འདས་དོན་གཅིག་སྟེ། དབུས་མཐའ་ལས། དོན་དམ་ཐོབ་དང་སྒྲུབ་པ་དང་། དོན་
དམ་རྣམ་པ་གསུམ་དུ་འདོད་ཅེས་གསུངས་པའི་ཕྱིར། ལྔ་པ་བདག་མེད་གཉིས་ཀྱི་རྣམ་
བཞག་འཆད་པ་ལ་བཞི་སྟེ། རྟོགས་བྱ་བདག་མེད་ངོས་བཟུང་བ་དང༌། དེ་རྟོགས་པའི་ལྟ་
བ་ངོས་བཟུང་བ། དེ་ཐེག་པ་གསུམ་དང་སྦྱོར་ཚུལ། དེ་གྲུབ་མཐའ་དང་སྦྱོར་ཚུལ་བཤད་
པའོ། །དང་པོ་ནི། གང་ཟག་གི་བདག་མེད་དང་ཆོས་ཀྱི་བདག་མེད་གཉིས་པོ་དེ་ལ་འཇོག་
།གཉིས་པ་ལྟ་བ་ངོས་བཟུང་བ་ལ། གང་ཟག་གི་བདག་མེད་རྟོགས་པའི་ལྟ་བ་དང་། ཆོས་
ཀྱི་བདག་མེད་རྟོགས་པའི་ལྟ་བ་གཉིས། དང་པོ་ལ་ཡང་ཀུན་བརྟགས་ཀྱི་གང་ཟག་གི་
བདག་མེད་རྟོགས་པའི་ལྟ་བ་དང་། ལྷན་སྐྱེས་ཀྱི་གང་ཟག་གི་བདག་མེད་རྟོགས་པའི་ལྟ་བ་
གཉིས་ལས། དང་པོ་ནི། ངར་འཛིན་ཀུན་བརྟགས་ཀྱི་གཟུང་བྱར་གྱུར་པའི་ངའམ་བདག་
རང་བཞིན་གྱིས་མ་གྲུབ་པར་རྟོགས་པའི་ལྟ་བ་དེ་ལ་འཇོག །གཉིས་པ་ནི། ངར་འཛིན་
ལྷན་སྐྱེས་ཀྱི་གཟུང་བྱར་གྱུར་པའི་ཆོས་རང་བཞིན་གྱིས་མ་གྲུབ་པར་རྟོགས་པའི་ལྟ་བ་དེ་
ལ་འཇོག་གོ །གཉིས་པ་ཆོས་ཀྱི་བདག་མེད་རྟོགས་པའི་ལྟ་བ་དེ་ལ། གཟུང་བ་ཆོས་ཀྱི་
148



ཚད་འབྲས་གཉིས་པའི་གསུང་རྒྱུན། །
བདག་མེད་རྟོགས་པའི་ལྟ་བ་དང༌། འཛིན་པ་ཆོས་ཀྱི་བདག་མེད་རྟོགས་པའི་ལྟ་བ་གཉིས་
ཡོད་པ་ལས། དང་པོ་ནི། གཟུང་བྱ་ཕྱི་རོལ་གྱི་དོན་བདེན་མེད་དུ་རྟོགས་པའི་ལྟ་བ་ལ་
འཇོག །གཉིས་པ་ནི། ཕྱི་རོལ་དོན་སྣང་ཀྱི་དབང་ཤེས་ལ་ཕྱི་རོལ་དོན་དུ་སྣང་བ་བདེན་
མེད་དུ་རྟོགས་པའི་ལྟ་བ་ལྟ་བུ་ལ་འཇོག །གསུམ་པ་ཐེག་པ་གསུམ་དང་སྦྱོར་ཚུལ་ནི། ཀུན་
བརྟགས་ཀྱི་གང་ཟག་གི་བདག་མེད་རྟོགས་པའི་ལྟ་བ་དེ་གཙོ་བོར་ཉན་ཐོས་སློབ་པའི་ལྟ་
བ་ཡིན། ལྷན་སྐྱེས་ཀྱི་གང་ཟག་གི་བདག་མེད་རྟོགས་པའི་ལྟ་བ་དེ་གཙོ་བོ་ཉན་ཐོས་མི་
སློབ་པའི་ལྟ་བ་ཡིན། གཟུང་བ་ཆོས་ཀྱི་བདག་མེད་རྟོགས་པའི་ལྟ་བ་དེ་གཙོ་བོ་རང་རྒྱལ་
གྱི་ལྟ་བ་ཡིན། འཛིན་པ་ཆོས་ཀྱི་བདག་མེད་རྟོགས་པའི་ལྟ་བ་དེ་ཐེག་ཆེན་ཐུན་མོང་མ་ཡིན་
པའི་ལྟ་བ་ཡིན། བཞི་པ་དེ་གྲུབ་མཐའ་དང་སྦྱོར་ཚུལ་ནི། གང་ཟག་གི་བདག་མེད་རྟོགས་
པའི་ལྟ་བ་དེ་སེམས་ཙམ་རྣམ་བདེན་རྫུན་གཉིས་ཀར་གྱི་ཐུན་མོང་བའི་ལྟ་བ་ཡིན། གཟུང་
བ་ཆོས་ཀྱི་བདག་མེད་རྟོགས་པའི་ལྟ་བ་དེ། གཙོ་བོར་སེམས་ཙམ་རྣམ་བདེན་པའི་ལྟ་བ་
ཡིན། འཛིན་པ་ཆོས་ཀྱི་བདག་མེད་རྟོགས་པའི་ལྟ་བ་དེ། སེམས་ཙམ་རྣམ་རྫུན་པའི་ཐུན་
མོང་མ་ཡིན་པའི་ལྟ་བ་ཡིན་ཏེ། རིགས་གཏེར་རང་འགྲེལ་ལས། ཉན་ཐོས་ཀྱི་སློབ་པས་
གང་ཟག་གི་བདག་མེད་རྟོགས་ཤིང་། མི་སློབ་པས་ནི་ལྷན་སྐྱེས་ཀྱི་བདག་མེད་རྟོགས་ལ།
རང་སངས་རྒྱས་ཀྱིས་ནི་ཆོས་ཀྱི་བདག་གཟུང་བ་རང་བཞིན་མེད་པ་ཕྱེད་དང་གཉིས་
རྟོགས་ལ། བྱང་ཆུབ་སེམས་པས་བདག་མེད་གཉིས་ཀ་རྟོགས་ཤིང་། སངས་རྒྱས་ཀྱིས་ནི་
བག་ཆགས་དང་བཅས་པའི་སྒྲིབ་པ་སྤངས་པའི་ཚུལ་གྱིས་རྟོགས་སོ་ཞེས་གསུངས་པའི་
ཕྱིར། །
གཉིས་པ་ལམ་གྱི་རྣམ་གཞག་འཆད་པ་ལ། བགྲོད་བྱེད་ཀྱི་ལམ་བཤད་པ། མཚོན་
པ་རྣལ་འབྱོར་ས་ལྔ་བཤད་པ་གཉིས། དང་པོ་ཉན་ཐོས་ཀྱི་ལམ་ལྔ། རང་རྒྱལ་གྱི་ལམ་ལྔ།
ཐེག་ཆེན་གྱི་ལམ་ལྔའོ། །དང་པོ་ཉན་ཐོས་ཀྱི་ཚོགས་ལམ་དང་སྦྱོར་ལམ་གང་རུང་ཡིན་ན།
149



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། ་
གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པས་ཁྱབ། མཐོང་སྒོམ་མི་སློབ་ལམ་
དང་གསུམ་པོ་གང་རུང་ཡིན་ན། དེ་མངོན་སུམ་དུ་རྟོགས་པས་ཁྱབ་ལ། དེ་ཡང་ཉན་ཐོས་
ཀྱི་མཐོང་ལམ་དང་སྒོམ་ལམ་གང་རུང་ཡིན་ན། ཀུན་བརྟགས་ཀྱི་གང་ཟག་གི་བདག་མེད་
དངོས་སུ་རྟོགས་པས་ཁྱབ། དེའི་མི་སློབ་ལམ་ཡིན་ན་ལྷན་སྐྱེས་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པས་ཁྱབ་བོ། །གཉིས་པ་རང་རྒྱལ་གྱི་ལམ་ལྔ་ལ་ཡང་། རང་རྒྱལ་གྱི་
ཚོགས་སྦྱོར་གང་རུང་ཡིན་ན་ཡང་། གང་ཟག་གི་བདག་མེད་དང་གཟུང་བ་ཆོས་ཀྱི་བདག་
མེད་གཉིས་དོན་སྤྱིའི་ཚུལ་གྱིས་རྟོགས་པས་ཁྱབ། རང་རྒྱལ་གྱི་མཐོང་ལམ་དང༌། སྒོམ་
ལམ་གང་རུང་ཡིན་ན། ཀུན་བཏགས་ཀྱི་གང་ཟག་གི་བདག་མེད་དང་། གཟུང་བ་ཆོས་ཀྱི་
བདག་མེད་གཉིས་ཀ་མངོན་སུམ་དུ་རྟོགས་པས་ཁྱབ། རང་རྒྱལ་གྱི་མི་སློབ་ལམ་ཡིན་ན།
ལྷན་སྐྱེས་ཀྱི་གང་ཟག་གི་བདག་མེད་དང་། གཟུང་བ་ཆོས་ཀྱི་བདག་མེད་གཉིས་ཀ་
མངོན་སུམ་དུ་རྟོགས་པས་ཁྱབ་བོ། །དེས་ན་ཉན་ཐོས་ཀྱི་ལམ་དང་། རང་རྒྱལ་གྱི་ལམ་
གང་རུང་ཡིན་ན། འཛིན་པ་ཆོས་ཀྱི་བདག་མེད་མ་རྟོགས་པས་ཁྱབ་པ་ཡིན་ནོ། །གསུམ་པ་
ཐེག་ཆེན་གྱི་ལམ་ལ་ཡང་ཚོགས་ལམ་སོགས་ལྔ་ཡོད་པ་ལས། ཐེག་ཆེན་གྱི་ཚོགས་ལམ་
ཡིན་ན། གང་ཟག་གི་བདག་མེད་དང་། གཟུང་བ་ཆོས་ཀྱི་བདག་མེད་གཉིས་རྟོགས་པས་
ཁྱབ། ཐེག་ཆེན་གྱི་སྦྱོར་ལམ་ལ། དྲོད་སྣང་བ་ཐོབ་པའི་ཏིང་ངེ་འཛིན། རྩེ་མོ་སྣང་བ་མཆེད་
པའི་ཏིང་ངེ་འཛིན། བཟོད་པ་གཟུང་མེད་རྟོགས་པའི་ཏིང་ངེ་འཛིན། ཆོས་མཆོག་བར་ཆད་
མེད་པའི་ཏིང་ངེ་འཛིན་དང་བཞི་ཡོད་ལ། དེ་བཞི་པོ་གང་རུང་ཡིན་ན། གང་ཟག་གཟུང་བ་
འཛིན་པ་ཆོས་ཀྱི་བདག་མེད་གསུམ་ཀ་རྟོགས་པས་ཁྱབ་ཅིང་། ཐེག་ཆེན་གྱི་འཕགས་ལམ་
ཡིན་ན། བདག་མེད་དེ་གསུམ་མངོན་སུམ་དུ་རྟོགས་པས་ཁྱབ་བོ། །གཉིས་པ་རྣལ་འབྱོར་
ས་ལྔ་ཞེས་པ་ནི། མདོ་སྡེ་རྒྱན་ལས། ཚོགས་ཀྱི་གཞི་དང་སྐྱེད་ཡོད་ན། །མིང་ཙམ་དུ་ནི་
མཐོང་བར་འགྱུར། །མིང་ཙམ་མཐོང་སྟེ་དེར་མཐོང་ན། །དེར་ཡང་ཕྱིས་ནས་མི་མཐོང་ངོ་། །
150



ཚད་འབྲས་གཉིས་པའི་གསུང་རྒྱུན།
།
ཞེས་གསུངས་པ་ལྟར་གྱི། ཚོགས་ཀྱི་གཞི་དང་། བསྐྱེད་པ་དང་། མེ་ལོང་ལྟ་བུ་དང་། སྣང་
བ་དང་། རྟེན་དང་ལྔ་ལ་རྣལ་འབྱོར་ས་ལྔ་ཞེས་འཇོག་ཅིང་། མཚན་གཞི་ཡང་རིམ་བཞིན།
དང་པོ་ནི། ཐེག་ཆེན་གྱི་ཚོགས་ལམ་ལྟ་བུ། གཉིས་པ་ནི་དེ་དག་གི་སྦྱོར་ལམ་དྲོད། རྩེ་མོ།
བཟོད་པ་དང་གསུམ་པོ་ལྟ་བུ་ལ་བྱེད། གསུམ་པ་ནི་དེའི་སྦྱོར་ལམ་ཆོས་མཆོག་ལྟ་བུ། བཞི་
པ་ནི་དེའི་མཐོང་ལམ་དང་སྒོམ་ལམ་ལྟ་བུ། ལྔ་པ་ནི་ཐེག་ཆེན་གྱི་མི་སློབ་ལམ་ལ་འཇོག་པ་
ཡིན་ནོ། །
གསུམ་པ་འབྲས་བུའི་རྣམ་གཞག་ལ། སངས་རྒྱས་ཀྱི་སྐུ་ལ་མཚན་ཉིད་དང་དབྱེ་བ་
གཉིས་ལས། དང་པོ་ནི། སྤངས་རྟོགས་མཐར་ཐུག་པའི་སྐུ་དེ། དེའི་མཚན་ཉིད་ཡིན། སྐུ་
ལ་དབྱེ་ན། ཆོས་སྐུ། ལོངས་སྐུ། སྤྲུལ་སྐུ་དང་གསུམ་ཡོད་ཅིང་། ཆོས་སྐུ་ལ་དབྱེ་ན་ཡང་།
རྟོགས་ཡེ་ཆོས་སྐུ་དང་ངོ་བོ་ཉིད་སྐུ་གཉིས་སུ་ཡོད་དོ། །དེ་ཡང་འཐད་དེ། མདོ་སྡེ་རྒྱན་ལས།
སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ། །ཞེས་སོགས་སེམས་
ཙམ་རང་གི་རང་གཞུང་རྣམས་དག་ལས་བཤད་པའི་ཕྱིར་རོ། །དེས་ན་ཐེག་པ་གསུམ་གྱི་
གང་ཟག་རྣམས་ལ་སེམས་ཙམ་རྣམ་བདེན་རྫུན་གཉིས་ཀྱི་སྐབས་གཞིར་བཞག་ལ་ཁྱབ་
མཐའ་བཟུང་། ཉན་ཐོས་ལམ་ཞུགས་ཀྱི་གང་ཟག་ཡིན་ན་མདོ་སྡེ་པ་ཡིན་པས་ཁྱབ། རང་
རྒྱལ་ཡིན་ན་སེམས་ཙམ་རྣམ་བདེན་པ་ཡིན་པས་ཁྱབ། ཐེག་ཆེན་གྱི་གང་ཟག་ཡིན་ན་
སེམས་ཙམ་རྣམ་རྫུན་པ་ཡིན་པས་ཁྱབ་ཅེས་བྱས་པས་ཆོག་གོ །ཞར་བྱུང་གཟུགས་སྒྲ་ལ་
སོགས་པ་ཡོད་མེད་ལ་དཔྱད་པ་ལ། ཁ་ཅིག་ན་རེ། གཟུགས་སྒྲ་ལ་སོགས་པ་མེད་དེ། བེམ་
པོ་མེད་པའི་ཕྱིར་ཞེས་པ་རང་འགྲེལ་དུ། འདིར་ཤེས་བྱ་ལ་དངོས་པོ་དང་དངོས་མེད་གཉིས་
ལས་མ་འདས་ལ། དངོས་པོ་བེམ་རིག་གཉིས་ལས་མ་འདས། བེམ་པོའི་ལུགས་གང་
འདོད་ཀྱང་བཀག་ཟིན་ལ་ཞེས་བཞེད། རང་ལུགས་གཟུགས་སྒྲ་ལ་སོགས་པ་ཡོད་དེ། དོན་
རིག་མངོན་སུམ་ཡོད་པའི་ཕྱིར་ཏེ། དོན་རིག་སྨྲ་བ་རང་རང་གི །གྲུབ་མཐའི་སྟོབས་ཀྱིས་
151



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཚད་འབྲས་འཇོག །ཅེས་པའི་གཞུང་དོན་གྲུབ་པའི་ཕྱིར། གཟུང་འཛིན་རྫས་གཞན་གྱིས་
སྟོང་པའི་སྟོང་ཉིད་དེ་ཡུལ་གྱི་གནས་ལུགས་མཐར་ཐུག་ཡིན་པར་ཐལ། དེ་ཕྱིར་གཉིས་
སྟོང་གང་ཡིན་པ་ཞེས་པའི་གཞུང་དོན་གྲུབ་པའི་ཕྱིར། འདོད་ན། གཟུང་འཛིན་རྫས་གཞན་
གྱིས་སྟོང་པའི་སྟོང་ཉིད་ཡོད་པར་ཐལ། དེ་ཡུལ་གྱི་གནས་ལུགས་མཐར་ཐུག་ཡིན་པའི་
ཕྱིར། འདོད་ན། གཟུང་འཛིན་གྱི་ཚད་མ་རྫས་གཞན་གྱིས་སྟོང་པའི་སྟོང་ཉིད་ཡོད་པར་
ཐལ། འདོད་པའི་ཕྱིར་ན་མ་ཁྱབ། འདོད་ན། གཟུང་འཛིན་ཚད་མ་རྫས་གཞན་མེད་པར་
ཐལ། འདོད་པའི་ཕྱིར། འདོད་ན། ཡོད་པར་ཐལ། གཟུང་འཛིན་རྫས་གཞན་ཡོད་པའི་
ཕྱིར་ཏེ། དེ་དེ་ཡིན་པའི་ཕྱིར། ཡང་། དེ་ལ་གཅིག་ནི་མེད་པས་ཀྱང་། །གཉིས་ཀའང་
ཉམས་པར་འགྱུར་བ་ཡིན། །ཞེས་པའི་གཞུང་དོན་གྲུབ་པར་ཐལ། གཞུང་གོང་མ་དེའི་དོན་
གྲུབ་པའི་ཕྱིར། འདོད་ན། ཕྱི་རོལ་དོན་སྣང་གི་དབང་ཤེས་ལ་ཕྱི་རོལ་དོན་དུ་སྣང་བ་བདེན་
པར་མ་གྲུབ་པར་ཐལ། དེ་འཐད་པའི་ཕྱིར། གཅིག་ཞུས་དག་གོ ། །
152



༄༅། །རིགས་ལམ་སྤྱིའི་རྣམ་གཞག་ལེགས་བཤད་
ཉི་མའི་འོད་ཟེར་བཞུགས། །
བསྟན་པའི་བདག་པོ་བུ་རམ་ཤིང་པ་མཆོག །བསྟན་པའི་མིག་གཅིག་རྒྱལ་སྲས་
འཇམ་པའི་དབྱངས། །བསྟན་པའི་སྲོལ་འབྱེད་ཕྱོགས་གླང་ཆོས་ཀྱི་གྲགས། །བསྟན་པའི་
གཙུག་རྒྱན་དེ་རྣམས་སྤྱི་བོས་མཆོད། །འཇམ་དབྱངས་ངོ་བོ་ས་སྐྱའི་རྗེ་བཙུན་མཆོག །
འཇམ་དཔལ་གསུང་སྐྱེས་ལྔ་རིག་འབུམ་ཕྲག་གསུམ། །འཇམ་མགོན་རྣམ་འཕྲུལ་ཕྱོགས་
ལས་རྣམ་རྒྱལ་ཞབས། །འཇམ་དབྱངས་དགེས་མཛད་རྣམས་ཀྱིས་བདག་སྐྱོངས་ཤིག །
རིགས་པའི་གནམ་ལྕགས་རིགས་པའི་རྣམ་གཞག་འདི། །རིགས་པའི་གཏེར་བཞིན་རིགས་
པའི་རྣམ་གྲངས་རྣམས། །རིགས་པར་བཀྲལ་ནས་རིགས་ལྡན་དཔའ་བོ་ལ། །རིགས་པ་སྨྲ་
བའི་ཀླུ་སྒྲུབ་བདག་གིས་འཆད། ། །
འདིར་རིགས་པའི་རྣམ་གཞག་འཆད་པ་ལ། ཤེས་བྱ་སྤྱི་ལྡོག་ནས་གཏན་ལ་དབབ་
པ་དང་། ཤེས་བྱེད་ཚད་མའི་རང་བཞིན་བཤད་པ་གཉིས། དང་པོ་ལ་གསུམ། ཤེས་བྱའི་
ཡུལ་བཤད་པ། ཤེས་བྱེད་ཀྱི་བློ་བཤད་པ། བློ་དེས་ཡུལ་རྟོགས་ཚུལ་བཤད་པའོ། །དང་པོ་
འཆད་པ་ལ། ཡུལ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི་བློས་རིག་
པར་བྱ་བ་དེ་ཡུལ་གྱི་མཚན་ཉིད། །
གཉིས་པ་ཁྱབ་མཉམ་པ་ནི། ཡུལ་དང་ཤེས་གཞལ་གཞི་གྲུབ་ཡོད། །དམིགས་པ་
153



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཆོས་ཁམས་སྐྱེ་མཆེད་དང་། །རྟེན་འབྲེལ་བརྗོད་བྱ་བཅུ་གཅིག་པོ། །ཡིན་ཡོད་མཉམ་པའི་
ཁྱབ་མཉམ་ཡིན། །ཞེས་པ་ལྟར་བཅུ་གཅིག་པོ་དེ་ཡིན་ཁྱབ་མཉམ་དང་ཡོད་ཁྱབ་མཉམ་
ཡིན་ནོ། །འོན་ཀྱང་དངོས་སྨྲ་བའི་སྐབས་སུ་རྟེན་འབྲེལ་དང་། འདུས་བྱས་དོན་གཅིག་ཏུ་
བཤད་ན་ལེགས་ཤིང་། དབུ་མའི་སྐབས་སུ་ཡང་དཔྱད་པ་བྱར་ཡོད་དོ། ། །
གསུམ་པ་དབྱེ་བ་ལ། སྤྱིར་བསྟན་པ་དང་། བྱེ་བྲག་ཏུ་བཤད་པའོ། །དང་པོ་ལ་བཞི།
སྣང་ཡུལ། ཞེན་ཡུལ། འཇུག་ཡུལ། གཟུང་ཡུལ་བཤད་པའོ། །དང་པོ་ལ་མཚན་ཉིད་ཁྱབ་
མཉམ་དབྱེ་བ་དང་གསུམ། དང་པོ་ནི། རྟོག་མེད་ཤེས་པ་ལ་གསལ་བར་སྣང་བའི་སྒོ་ནས་
རིག་པར་བྱ་བ་དེ་སྣང་ཡུལ་གྱི་མཚན་ཉིད། གཉིས་པ་ནི་སྣང་ཡུལ། ཤེས་བྱ་ཡུལ་གསུམ་པོ་
དོན་གཅིག །གསུམ་པ་དབྱེ་བ་ལ། རྟོག་མེད་ཤེས་པའི་སྣང་ཡུལ་དང་། འཕགས་པའི་སྣང་
ཡུལ་གཉིས། དེས་ན་ཁྱོད་རྟོག་མེད་ཤེས་པ་དང་། འཕགས་པ་གང་རུང་ཡིན་ན་ཁྱོད་ཀྱི་
སྣང་ཡུལ་ཡོད་པས་ཁྱབ། རྟོག་པ་དང་སོ་སྐྱེ་གང་རུང་ཡིན་ན་ཁྱོད་ཀྱི་སྣང་ཡུལ་མེད་པས་
ཁྱབ། གཉིས་པ་ཞེན་ཡུལ་ལ་མཚན་ཉིད་ཁྱབ་མཉམ་དབྱེ་བ་དང་གསུམ། དང་པོ་ནི། རྟོག་
པས་ཞེན་ནས་རིག་པར་བྱ་བ་ཞེན་ཡུལ་གྱི་མཚན་ཉིད། གཉིས་པ་ཁྱབ་མཉམ་པ་ནི། ཞེན་
ཡུལ། ཡུལ། ཤེས་བྱ་དང་གསུམ་དོན་གཅིག །གསུམ་པ་དབྱེ་ན། རྟོག་པའི་ཞེན་ཡུལ། སོ་
སོ་སྐྱེ་བོའི་ཞེན་ཡུལ། རྗོད་བྱེད་ཀྱི་སྒྲ་དོན་མཐུན་གྱི་ཞེན་ཡུལ་དང་གསུམ། དེས་ན། རྟོག་
པ་དོན་མཐུན་སོ་སོ་སྐྱེ་བོ། རྗོད་བྱེད་ཀྱི་སྒྲ་དོན་མཐུན་གསུམ་པོ་གང་རུང་ཡིན་ན་ཁྱོད་ཀྱི་
ཞེན་ཡུལ་ཡོད་པས་ཁྱབ། རྟོག་མེད་ཤེས་པ། འཕགས་པ། རྟོག་པ་དོན་མི་མཐུན། རྗོད་
བྱེད་ཀྱི་སྒྲ་དོན་མི་མཐུན་བཞི་པོ་གང་རུང་ཡིན་ན་ཁྱོད་ཀྱི་ཞེན་ཡུལ་མེད་པས་ཁྱབ། གསུམ་
པ་འཇུག་ཡུལ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། ཡུལ་ཅན་
དོན་མཐུན་ལ་བརྟེན་ནས་སྐྱེས་བུའི་འཇུག་པར་བྱ་བ་འཇུག་ཡུལ་གྱི་མཚན་ཉིད། གཉིས་པ་
ཁྱབ་མཉམ་ནི། འཇུག་ཡུལ། ཤེས་བྱ། ཡུལ་གསུམ་པོ་དོན་གཅིག །གསུམ་པ་དབྱེ་བ་ལ།
154



འ
རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཚད་མའི་འཇུག་ཡུལ། བཅད་ཤེས་ཀྱི་འཇུག་ཡུལ། རྗོད་བྱེད་ཀྱི་སྒྲ་དོན་མཐུན་གྱི་འཇུག་
ཡུལ་སྐྱེས་བུའི་འཇུག་ཡུལ་དང་བཞི། དེས་ན་དེ་བཞི་གང་རུང་ཡིན་ན་ཁྱོད་ཀྱི་འཇུག་ཡུལ་
ཡོད་པས་ཁྱབ། བློ་དོན་མི་མཐུན་དང་། ཐེ་ཚོམ་དོན་མི་མཐུན་དང་། བག་ལ་ཉལ་གྱི་ཐེ་
ཚོམ་དོན་མི་མཐུན་དང་། རྗོད་བྱེད་ཀྱི་སྒྲ་དོན་མི་མཐུན་བཞི་གང་རུང་ཡིན་ན་ཁྱོད་ཀྱི་
འཇུག་ཡུལ་མེད་པས་ཁྱབ།
གཉིས་པ་བྱེ་བྲག་ཏུ་བཤད་པ་ལ་གསུམ། ཕུང་ཁམས་སྐྱེ་མཆེད་ཀྱི་རྣམ་གཞག །
གཞལ་བྱ་རང་སྤྱི་གཉིས་ཀྱི་རྣམ་གཞག །ཡུལ་བདེན་གཉིས་ཀྱི་རྣམ་གཞག་བཤད་པའོ། །
དང་པོ་ལ་ཕུང་པོ་བཤད་པ། ཁམས་བཤད་པ། སྐྱེ་མཆེད་བཤད་པ་དང་གསུམ། དང་པོ་
ཕུང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། དུ་མ་སྤུངས་པའི་
རིགས་སུ་གནས་པ་དེ་ཕུང་པོའི་མཚན་ཉིད། གཉིས་པ་ཁྱབ་མཉམ་པ་ནི། དངོས་བྱས་མི་
རྟག་རྒྱུ་རྐྱེན་འབྲས། །འདུས་བྱས་ཕུང་པོ་གཞན་དབང་རྫས། །རང་མཚན་ཞེས་བྱ་བཅུ་
གཅིག་པོ། །ཡིན་ཡོད་མཉམ་པའི་ཁྱབ་མཉམ་ཡིན། །ཞེས་པ་ལྟར་བཅུ་གཅིག་པོ་དེ་ཁྱབ་
མཉམ། གསུམ་པ་དབྱེ་བ་ལ། གཟུགས་ཀྱི་ཕུང་པོ། ཚོར་བའི་ཕུང་པོ། འདུ་ཤེས་ཀྱི་ཕུང་པོ།
འདུ་བྱེད་ཀྱི་ཕུང་པོ། རྣམ་པར་ཤེས་པའི་ཕུང་པོ་དང་ལྔ། དང་པོ་ལ་མཚན་ཉིད། རྣམ་
གྲངས། དབྱེ་བ་དང་གསུམ། དང་པོ་ནི། གཟུགས་རུང་དུ་མ་སྤུངས་པའི་རིགས་སུ་གནས་
པ་དེ་དེའི་མཚན་ཉིད། གཉིས་པ་ནི། གཟུགས་ཕུང་དང་བེམ་པོ་དོན་གཅིག །གསུམ་པ་
དབྱེ་ན། གཟུགས་སོགས་དོན་ལྔ་དང་མིག་སོགས་དབང་པོ་ལྔ་སྟེ་བཅུ། དེ་ཡང་རིམ་པ་
ལྟར། རང་འབྲས་གཟུགས་འཛིན་དབང་སྔོན་གྱི་གཟུང་དོན་བྱེད་པའི་རིགས་སུ་གནས་
པའི་ཕྱིའི་རྡུལ་དུ་གྲུབ་པ་དེ་གཟུགས་ཀྱི་མཚན་ཉིད། གཟུགས། གཟུགས་ཀྱི་ཁམས།
གཟུགས་ཀྱི་སྐྱེ་མཆེད། གཟུགས་ཀྱི་རྡུལ་དུ་གྲུབ་པ་བཞི་དོན་གཅིག །མདོ་སྡེ་པའི་སྐབས་
འདིར། གཟུགས་ཅན་ལྷག་མ་དགུ། གཟུགས་ཅན་ཡིན་ཡང་གཟུགས་མ་ཡིན་ལ། བྱེ་བྲག་
155



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྨྲ་བའི་ལུགས་ལ་གཟུགས། གཟུགས་ཅན་བེམ་པོ་གསུམ་དོན་གཅིག་པ་ནི་གྲུབ་མཐའ་མི་
འདྲ་བའི་ཁྱད་པར་དུ་གོ་དགོས་སོ། །དེ་བཞིན་དུ་མཉན་བྱ་སྒྲའི་མཚན་ཉིད། སྒྲ། སྒྲའི་
ཁམས། སྒྲའི་སྐྱེ་མཆེད་གསུམ་དོན་གཅིག །རང་འབྲས་དྲི་འཛིན་མངོན་སུམ་གྱི་གཟུང་
དོན་བྱེད་པའི་རིགས་སུ་གནས་པ་དེ་དྲིའི་མཚན་ཉིད། དྲི། དྲིའི་ཁམས། དྲིའི་སྐྱེ་མཆེད་
གསུམ་དོན་གཅིག །རང་འབྲས་རོ་འཛིན་མངོན་སུམ་གྱི་གཟུང་དོན་བྱེད་པའི་རིགས་སུ་
གནས་པ་དེ་རོའི་མཚན་ཉིད། རོ། རོའི་ཁམས། རོའི་སྐྱེ་མཆེད་གསུམ་དོན་གཅིག །རང་
འབྲས་རེག་འཛིན་མངོན་སུམ་གྱི་གཟུང་དོན་བྱེད་པའི་རིགས་སུ་གནས་པ་དེ་རེག་བྱའི་
མཚན་ཉིད། རེག་བྱ། རེག་བྱའི་ཁམས། རེག་བྱའི་སྐྱེ་མཆེད་གསུམ་དོན་གཅིག །དེ་དག་
གི་དབྱེ་བ་འཆད་པ་ལ། གཟུགས་ལ་དབྱེ་ན། སྔོ་སེར་དཀར་དམར་རིང་ཐུང་དང་། །ལྷམ་
པ་ཟླུམ་པ་མཐོ་དམན་དང་། །ཕྱལ་ལེ་ཕྱལ་ལེ་མ་ཡིན་དང་། །སྤྲིན་དང་དུ་བ་རྡུལ་ཁུག་སྣ། །
གྲིབ་མ་ཉི་མ་སྣང་མུན་ནོ། །ཞེས་པ་ལྟར་ཉི་ཤུ་ཡོད། དེ་དག་ཀྱང་བསྡུས་ན་དབྱིབས་ཀྱི་
གཟུགས་དང་ཁ་དོག་གི་གཟུགས་གཉིས་སུ་འདུས་སོ། །སྒྲ་ལ་དབྱེ་ན། ཟིན་པའི་འབྱུང་བ་
ལ་བརྟེན་པའི་སྒྲ་སེམས་ཅན་དུ་སྟོན་པ་སྙན་མི་སྙན་གཉིས། ཟིན་པའི་འབྱུང་བ་ལ་བརྟེན་
པའི་སྒྲ་སེམས་ཅན་དུ་མི་སྟོན་པ་སྙན་མི་སྙན་གཉིས། མ་ཟིན་པའི་འབྱུང་བ་ལ་བརྟེན་པའི་
སྒྲ་སེམས་ཅན་དུ་སྟོན་པ་སྙན་མི་སྙན་གཉིས། མ་ཟིན་པའི་འབྱུང་བ་ལ་བརྟེན་པའི་སྒྲ་
སེམས་ཅན་དུ་མི་སྟོན་པ་སྙན་མི་སྙན་གཉིས་ཏེ་བརྒྱད། དེ་དག་ཀྱང་རྗོད་བྱེད་ཀྱི་སྒྲ་དང་
རྗོད་བྱེད་མ་ཡིན་པའི་སྒྲ་གཉིས་སུ་འདུས་སོ། །དྲི་ལ་དབྱེ་ན། དྲི་ཞིམ་པ་མི་ཞིམ་པ་མཉམ་
པ་མི་མཉམ་པ་དང་བཞི། རོ་ལ་དབྱེ་ན། མངར་སྐྱུར་ལན་ཚྭ་ཚ་བ་དང༌། །ཁ་བ་དང་ནི་བསྐུ་
བའོ། །ཞེས་པ་ལྟར་དྲུག །དེ་དག་ཀྱང་ཕྱེ་ན་རོ་བརྒྱ་དང་བརྒྱད་དུ་འགྱུར་ཏེ། རྩ་བའི་རོ་
དྲུག་ལ། མངར་བའི་མངར་བ་སོགས་དྲུག་དྲུག་ཏུ་ཕྱེ་བས་སོ་དྲུག །སོ་དྲུག་པོ་དེ་ལ་ནུས་
པའི་སྒོ་ནས་གསུམ་གསུམ་དུ་ཕྱེ་བས་བརྒྱ་དང་བརྒྱད་འབྱུང་བའི་ཕྱིར་རོ། །རེག་བྱ་ལ་
1 56



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
དབྱེ་ན། འབྱུང་བཞི་འཇམ་རྩུབ་ལྕི་ཡང་གྲང་། །བཀྲེས་སྐོམ་བཅུ་གཅིག་བདག་ཉིད་དོ། །
ཞེས་པ་ལྟར་བཅུ་གཅིག །དེས་ན་གཟུགས་སོགས་དོན་ལྔ་གང་རུང་ཡིན་ན་བེམ་པོ་ཡིན་
པས་ཁྱབ་བོ། །རང་གི་བདག་འབྲས་སུ་གྱུར་པའི་མིག་ཤེས་ཀྱི་བདག་རྐྱེན་བྱེད་པའི་རིགས་
སུ་གནས་པའི་ནང་གི་རྡུལ་དྭངས་པ་དེ་མིག་གི་དབང་པོ་གཟུགས་ཅན་པའི་མཚན་ཉིད།
མིག་དབང་། མིག་དབང་གཟུགས་ཅན་པ། མིག་གི་ཁམས། མིག་གི་སྐྱེ་མཆེད་བཞི་དོན་
གཅིག །དེ་བཞིན་དུ་རང་གི་བདག་འབྲས་སུ་གྱུར་པའི་ཉན་ཤེས། སྣ་ཤེས། ལྕེ་ཤེས། ལུས་
ཤེས་ཀྱི་བདག་རྐྱེན་བྱེད་པའི་རིགས་སུ་གནས་པའི་ནང་གི་རྡུལ་དངས་པ་དེ། རྣ་བའི་
དབང་པོ། སྣའི་དབང་པོ། ལྕེའི་དབང་པོ། ལུས་ཀྱི་དབང་པོ་བཞིའི་མཚན་ཉིད། རྣ་བའི་
དབང་པོ། རྣ་བའི་དབང་པོ་གཟུགས་ཅན་པ། རྣ་བའི་ཁམས། རྣ་བའི་སྐྱེ་མཆེད་བཞི་དོན་
གཅིག་པ་སོགས་རིགས་འགྲེ། མིག་སོགས་དབང་པོ་ལྔ་ལ་དབྱེ་ན། རྟེན་བཅས་དང་། དེ་
མཚུངས་ཀྱི་མིག་དབང་སོགས་གཉིས་གཉིས་ཡོད། དེས་ན་མིག་སོགས་དབང་པོ་ལྔ་པོ་
གང་རུང་ཡིན་ན་ནང་བེམ་ཡིན་པས་ཁྱབ་བོ། །གཟུགས་ཀྱི་ཕུང་པོ་ལས་ཕྱེ་བའི་བཅུ་པོ་དེ་
ཡང་བསྡུ་ན། འབྱུང་བ་དང་འབྱུང་འགྱུར་གཉིས་སུ་འདུས་ཏེ། རེག་བྱ་མ་གཏོགས་པའི་
གཟུགས་སོགས་དོན་བཞི་མིག་སོགས་དབང་པོ་ལྔ་དང་བཅས་པའི་དགུ་པོ་གང་རུང་ཡིན་
ན་འབྱུང་འགྱུར་ཡིན་པས་ཁྱབ། རེག་བྱའི་ནང་ཚན་ས་ཁམས་ཆུ་ཁམས་མེ་ཁམས་རླུང་
ཁམས་བཞི་པོ་གང་རུང་ཡིན་ན་འབྱུང་བ་ཡིན་པས་ཁྱབ། ས་ཆུ་མེ་རླུང་བཞི་གང་རུང་མ་
ཡིན་པའི་རེག་བྱ་ཡིན་ན་ཡང་འབྱུང་འགྱུར་ཡིན་པས་ཁྱབ་བོ། །མིག་སོགས་དབང་པོ་ལྔ་
དང་སྒྲ་དང་དྲུག་པོ་གང་རུང་ཡིན་ན་རགས་པ་ཡིན་པས་ཁྱབ། ལྷག་མ་བཞི། འབྱུང་བཞི་
དང་བཅས་པའི་རྡུལ་རྫས་བརྒྱད་ལ་རྡུལ་ཕྲན་དང་རགས་པ་གཉིས་གཉིས་ཡོད་དོ། །
གཉིས་པ་ཚོར་བའི་ཕུང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་
པོ་ནི། སིམ་གདུང་བར་མ་ཅི་རིགས་པར་རང་སྟོབས་ཀྱིས་ཉམས་སུ་མྱོང་བའི་རིག་པ་དེ་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དེའི་མཚན་ཉིད། གཉིས་པ་ནི། ཚོར་བ་དང་ཚོར་བའི་ཕུང་པོ་གཉིས་དོན་གཅིག །གསུམ་
པ་དབྱེ་ན། ངོ་བོའི་སྒོ་ནས་ཚོར་བ་བདེ་བ། སྡུག་བསྔལ། བཏང་སྙོམས་གསུམ། རྟེན་གྱི་སྒོ་
ནས་ལུས་ཚོར་དང་སེམས་ཚོར་གཉིས། ལུས་ཚོར་དང་དབང་ཤེས་སུ་གྱུར་པའི་ཚོར་བ་
གཉིས་དོན་གཅིག །སེམས་ཚོར་དང་ཡིད་ཤེས་སུ་གྱུར་པའི་ཚོར་བ་གཉིས་དོན་གཅིག ། །
གསུམ་པ་འདུ་ཤེས་ཀྱི་ཕུང་པོ་ལ་མཚན་ཉིད་ཁྱབ་མཉམ་དབྱེ་བ་དང་གསུམ། རང་
ཡུལ་གྱི་སྤུ་རིས་མི་འདྲ་བར་རང་སྟོབས་ཀྱིས་འབྱེད་པའི་སེམས་བྱུང་དེ་དེའི་མཚན་ཉིད།
གཉིས་པ་ནི་འདུ་ཤེས་ཀྱི་ཕུང་པོ་དང་། འདུ་ཤེས་དོན་གཅིག །གསུམ་པ་དབྱེ་ན་མིག་གི་
འདུས་ཏེ་རེག་པ་ལས་བྱུང་བའི་འདུ་ཤེས་ནས། ཡིད་ཀྱི་འདུས་ཏེ་རེག་པ་ལས་བྱུང་བའི་
འདུ་ཤེས་ཀྱི་བར་དྲུག །གསུམ་པ་འདུ་བྱེད་ཀྱི་ཕུང་པོ་ལ་མཚན་ཉིད་ཁྱབ་མཉམ་དབྱེ་བ་
དང་གསུམ། ཕུང་པོ་གཞན་བཞི་གང་རུང་མ་ཡིན་པའི་འདུ་བྱས་དེ་དེའི་མཚན་ཉིད།
གཉིས་པ་ནི། འདུ་བྱེད་ཀྱི་ཕུང་པོ་དང་། ཕུང་པོ་གཞན་བཞི་གང་རུང་མ་ཡིན་པའི་འདུས་
བྱས་གཉིས་དོན་གཅིག །གསུམ་པ་དབྱེ་ན་མཚུངས་ལྡན་འདུ་བྱེད་ཀྱི་ཕུང་པོ་དང་།
མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་གཉིས། དང་པོ་དང་། ཚོར་འདུ་གང་རུང་མ་
ཡིན་པའི་སེམས་བྱུང་གཉིས་དོན་གཅིག །གཉིས་པ་དང་། ཤེས་པ་མིན་པར་གྱུར་པའི་འདུ་
བྱེད་ཀྱི་ཕུང་པོ་གཉིས་དོན་གཅིག །ལྔ་པ་རྣམ་ཤེས་ཀྱི་ཕུང་པོ་ལ་མཚན་ཉིད་ཁྱབ་མཉམ་
དབྱེ་བ་དང་གསུམ། དང་པོ་ནི། རང་ཡུལ་གྱི་ངོ་བོ་རང་སྟོབས་ཀྱིས་རིག་པའི་གཙོ་བོ་རྣམ་
རིག་དེ་དེའི་མཚན་ཉིད། རྣམ་ཤེས་ཀྱི་ཕུང་པོ། རྣམ་ཤེས། རྣམ་རིག །ཡིད་དབང་། གཙོ་
སེམས། སེམས། ཡིད་ཀྱི་ཁམས། ཡིད་ཀྱི་སྐྱེ་མཆེད་རྣམས་དོན་གཅིག །གསུམ་པ་དབྱེ་ན།
མིག་གི་རྣམ་ཤེས། རྣ་བའི་རྣམ་ཤེས། སྣའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་ཤེས།
ཡིད་ཀྱི་རྣམ་ཤེས་དང་དྲུག་ཡོད། །གཉིས་པ་ཁམས་ལ་མཚན་ཉིད། ཁྱབ་མཉམ། དབྱེ་བ་
དང་གསུམ། དང་པོ་ནི་ཉེར་སྤྱོད་འཛིན་པ་དེ་དེའི་མཚན་ཉིད། གཉིས་པ་ནི། ཁམས་སྐྱེ་
158：



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
མཆེད་ཤེས་བྱ་གསུམ་དོན་གཅིག །གསུམ་པ་དབྱེ་ན་དམིགས་པ་ཡུལ་གྱི་ཁམས་དྲུག །རྟེན་
བདག་རྐྱེན་གྱི་ཁམས་དྲུག །བརྟེན་པ་རྣམ་པར་ཤེས་པའི་ཁམས་དྲུག །དང་པོ་ནི།
གཟུགས་ཀྱི་ཁམས། སྒྲའི་ཁམས། དྲིའི་ཁམས། རོའི་ཁམས། རེག་བྱའི་ཁམས། ཆོས་ཀྱི་
ཁམས་དང་དྲུག་ལ་འཇོག ། །
དང་པོ་ལྔ་བཤད་ཟིན། དྲུག་པ་ཆོས་ཀྱི་ཁམས་ལ་མཚན་ཉིད། ཁྱབ་མཉམ། དབྱེ་བ་
དང་གསུམ། དང་པོ་ནི། རང་ཡུལ་དུ་བྱེད་པའི་དྲུག་པ་ཡིད་ཀྱི་རྣམ་པར་རིག་པའི་དམིགས་
པ་བྱེད་པའི་ཡུལ་གྱི་ཁམས་དྲུག་པ་དེ་དེའི་མཚན་ཉིད། གཉིས་པ་ནི། ཆོས་ཁམས་དང་།
ཚོར་བ་འདུ་ཤེས་འདུ་བྱེད་ཀྱི་ཕུང་པོ་གསུམ་འདུས་མ་བྱས་དང་བཞི་པོ་གང་རུང་དུ་གྱུར་
པའི་ཤེས་བྱ་དོན་གཅིག །གསུམ་པ་དབྱེ་ན་སེམས་སེམས་བྱུང་གང་རུང་དུ་གྱུར་པའི་ཆོས་
ཁམས་དང་། འདུས་མ་བྱས་སུ་གྱུར་པའི་ཆོས་ཁམས་དང་གཉིས། །གཉིས་པ་བདག་རྐྱེན་
གྱི་ཁམས་དྲུག་ནི། མིག་གི་ཁམས། རྣ་བའི་ཁམས། སྣའི་ཁམས། ལྕེའི་ཁམས། ལུས་ཀྱི་
ཁམས། ཡིད་ཀྱི་ཁམས་དང་དྲུག་ལ་འཇོག །གསུམ་པ་བརྟེན་པའི་ཁམས་དྲུག་ནི། མིག་གི་
རྣམ་པར་ཤེས་པའི་ཁམས་ནས། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དྲུག་ལ་འཇོག །
རྩ་བའི་གསུམ་པ་སྐྱེ་མཆེད་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི།
རྣམ་ཤེས་སྐྱེ་བའི་སྒོ་འབྱེད་པ་དེ་དེའི་མཚན་ཉིད། གཉིས་པ་ཁྱབ་མཉམ་བཤད་ཟིན།
གསུམ་པ་དབྱེ་ན། གཟུགས་ཀྱི་སྐྱེ་མཆེད་ནས་ཆོས་ཀྱི་སྐྱེ་མཆེད་ཀྱི་བར་དྲུག་དང་།
མིག་གི་སྐྱེ་མཆེད་ནས་ཡིད་ཀྱི་སྐྱེ་མཆེད་ཀྱི་བར་དྲུག་སྟེ་བཅུ་གཉིས་ཡོད། དང་པོ་དྲུག་ལ་
ཕྱིའི་སྐྱེ་མཆེད་དང་། ཕྱི་མ་དྲུག་ལ་ནང་གི་སྐྱེ་མཆེད་ཡིན་པས་ཁྱབ་བོ། །གཉིས་པ་གཞལ་
བྱ་རང་སྤྱི་གཉིས་ཀྱི་རྣམ་གཞག་ལ། རང་མཚན་བཤད་པ་དང་སྤྱི་མཚན་བཤད་པ་གཉིས།
དང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། དོན་དམ་པར་དོན་
བྱེད་ནུས་པ་དེ་དེའི་མཚན་ཉིད། གཉིས་པ་ནི་དེ་དང་དངོས་པོ་དོན་གཅིག །གསུམ་པ་དབྱེ་
159



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ན་བེམ་ཤེས་ལྡན་མིན་འདུ་བྱེད་གསུམ། གཉིས་པ་སྤྱི་མཚན་ལ་མཚན་ཉིད་ཁྱབ་མཉམ་
དབྱེ་བ་དང་གསུམ། དང་པོ་ནི། དོན་དམ་པར་དོན་བྱེད་མི་ནུས་པའི་ཆོས་དེ་དེའི་མཚན་
ཉིད། གཉིས་པ་ནི་སྤྱི་མཚན་དང་། འདུས་མ་བྱས་ཀྱི་ཤེས་བྱ་དོན་གཅིག །གསུམ་པ་དབྱེ་ན།
དགག་པ་དང་། སྒྲུབ་པར་གྱུར་པའི་སྤྱི་མཚན་གཉིས་ཡོད། །གསུམ་པ་ཡུལ་བདེན་གཉིས་
ཀྱི་རྣམ་གཞག་འཆད་པ་ལ། ཀུན་རྫོབ་བདེན་པ་དང་། དོན་དམ་བདེན་པ་གཉིས། དང་པོ་ནི།
རིགས་པས་དཔྱད་བཟོད་དུ་མ་གྲུབ་པའི་རྟོག་པས་སྒྲོ་བཏགས་པའི་ཆོས་དེ་དེའི་མཚན་
ཉིད། གཉིས་པ་ནི་དེ་དང་སྤྱི་མཚན་དོན་གཅིག །གསུམ་པ་དབྱེ་བ་སྤྱི་མཚན་དང་འདྲ། ། །
གཉིས་པ་ཤེས་བྱེད་ཀྱི་བློ་འཆད་པ་ལ། བློ་ལ་མཚན་ཉིད། ཁྱབ་མཉམ། དབྱེ་བ་དང་
གསུམ། དང་པོ་ནི་རིག་པ་དེ་དེའི་མཚན་ཉིད། གཉིས་པ་ནི། རིག་པ། བློ། ཤེས་པ། གསལ་
ཞིང་རིག་པ་བཞི་དོན་གཅིག །གསུམ་པ་དབྱེ་ན། ངོ་བོ་ཡུལ་དང་འཛིན་སྟངས་དང་། །
བདག་རྐྱེན་འཇུག་ཚུལ་མཚུངས་ལྡན་གྱི། །སྒོ་ནས་བློ་ཡི་དབྱེ་སྒོ་དྲུག །ཅེས་པ་ལྟར་དབྱེ་སྒོ་
དྲུག་ཡོད་པའི་དང་པོ་ངོ་བོའི་སྒོ་ནས་ཚད་མ་དང་ཚད་མིན་གྱི་བློ་གཉིས། དང་པོ་འོག་ཏུ་
འཆད། གཉིས་པ་ཚད་མིན་གྱི་བློ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་
པོ་ནི། གསར་དུ་མི་བསླུ་བ་མ་ཡིན་པའི་རིག་པ་དེ་དེའི་མཚན་ཉིད། གཉིས་པ་ནི། ཚད་
མིན་གྱི་བློ། མ་རྟོགས་པའི་བློ་གཉིས་དོན་གཅིག །གསུམ་པ་དབྱེ་ན། མ་རྟོགས་པའི་བློ།
ལོག་ཤེས། ཐེ་ཚོམ་དང་གསུམ། དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི།
རང་ཡུལ་དེ་དང་དེ་མིན་གང་རུང་གསར་དུ་རྟོགས་པས་སྟོང་བའི་རིག་པ་དེ་དེའི་མཚན་
ཉིད། གཉིས་པ་དབྱེ་ན། རང་ཡུལ་ལ་མ་ཞུགས་ནས་མ་རྟོགས་པའི་བློ། ཞུགས་ཀྱང་ཚོལ་
བའི་བྱ་བ་མ་རྫོགས་པ་ནས་མ་རྟོགས་པའི་བློ། རྫོགས་ཀྱང་མ་རྙེད་ནས་མ་རྟོགས་པའི་བློ་
དང་གསུམ། དང་པོ་ནི། རྟོག་གེ་མི་ཤེས་པའི་གང་ཟག་ལ་ཚུལ་གསུམ་གྱི་འགྲོ་ལྡོག་དྲིས་
པའི་ཚེ་ཚུལ་གསུམ་ལ་རྨོངས་པའི་བློ་ལྟ་བུ་ལ་བྱེད་དེ། སྔར་དཔྱད་པ་ཆེར་མ་ཞུགས་པའི་
，
160



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
ཕྱིར་རོ། །གཉིས་པའི་མཚན་གཞི་ནི་སྒྲ་རྟག་མི་རྟག་དྲིས་པ་ན་དེ་གཟོད་དཔྱོད་སྙམ་པའི་བློ་
ལྟ་བུ་ལ་བྱེད་དེ། དཔྱད་པ་ཅུང་ཟད་ཞུགས་ཀྱང་བྱ་བ་མ་རྫོགས་པའི་ཕྱིར་རོ། །གསུམ་པ་
ལ་རྟོགས་བྱའི་ཡུལ་མེད་ནས་མ་རྟོགས་པའི་བློ། རྟོགས་བྱེད་ཀྱི་བློས་བསླད་ནས་མ་རྟོགས་
པའི་བློ། ཤེས་བྱའི་ཡུལ་མ་ཡིན་ནས་མ་རྟོགས་པའི་བློ་དང་གསུམ། དང་པོའི་མཚན་གཞི་
ནི་བཅད་ཤེས་ལྟ་བུ་ལ་བྱེད་དེ། དེས་ཁོ་རང་གི་ཡུལ་རྟོགས་ཀྱང་གསར་དུ་མ་རྟོགས་པའི་
ཕྱིར། གཉིས་པ་ནི་གྲངས་ཅན་གྱི་རྒྱུད་ཀྱི་སྒྲ་སྐད་ཅིག་མར་མ་རྟོགས་པའི་བློ་ལྟ་བུ་ལ་
བྱེད་དེ། སྒྲ་རྟག་འཛིན་གྱི་ལོག་རྟོག་གིས་བསླད་པ་ཞུགས་ནས་དེ་མ་རྟོགས་པའི་ཕྱིར།
གཉིས་པ་ལ། ཡུལ་གྱིས་བསྐལ་པ་འཕགས་ཡུལ་རྡོ་རྗེ་གདན་མ་རྟོགས་པའི་བློ་ལྟ་བུ་དང་།
རང་བཞིན་གྱིས་བསྐལ་པ་མདུན་གྱི་གཞི་འདིར་འདྲེ་ཤ་ཟ་མ་རྟོགས་པའི་བློ་ལྟ་བུ་དང་།
དུས་ཀྱིས་བསྐལ་པ་འདས་མ་འོངས་ཀྱི་དངོས་པོ་མ་རྟོགས་པའི་བློ་ལྟ་བུ་དང་གསུམ་
ཡོད་དོ། ། །
གཉིས་པ་ལོག་ཤེས་ལ་མཚན་ཉིད་དང་དབྱེ་བ་གཉིས། དང་པོ་ནི། མྱོང་བ་དང་ཁྱབ་
པ་འགལ་བའི་རྟགས་གང་རུང་ལ་བརྟེན་ནས་རང་ཡུལ་ཕྱིན་ཅི་ལོག་ཏུ་འཛིན་པའི་རིག་པ་
དེ་དེའི་མཚན་ཉིད། གཉིས་པ་དབྱེ་ན། རྟོག་པ་ལོག་ཤེས་དང་། རྟོག་མེད་ལོག་ཤེས་གཉིས།
དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི། ཁྱབ་པ་འགལ་བའི་རྟགས་ལ་བརྟེན་
ནས་རང་ཡུལ་ཕྱིན་ཅི་ལོག་ཏུ་མཐའ་གཅིག་ཏུ་འཛིན་པའི་ཞེན་རིག་དེ་དེའི་མཚན་ཉིད།
གཉིས་པ་དབྱེ་ན། ཡུལ་ལ་འཁྲུལ་བའི་རྟོག་པ་ལོག་ཤེས། དུས་ལ་འཁྲུལ་བའི་རྟོག་པ་ལོག་
ཤེས། རྣམ་པ་ལ་འཁྲུལ་བའི་རྟོག་པ་ལོག་ཤེས་དང་གསུམ། དང་པོ་ནི། སྒྲ་རྟག་འཛིན་གྱི་
རྟོག་པ་དང་། ཤ་པ་དང་ཙནྡན་གཅིག་ཏུ་འཛིན་པའི་རྟོག་པ་ལྟ་བུ་ལ་བྱེད། གཉིས་པ་ནི།
ཉིན་ཕྱེད་ལ་མཚན་ཕྱེད་དུ་འཁྲུལ་བའི་རྟོག་པ་ལོག་ཤེས་ལྟ་བུ་ལ་བྱེད། གསུམ་པ་ནི། ཐག་
ཁྲ་ལ་སྦྲུལ་དུ་འཁྲུལ་བའི་རྟོག་པ་ལྟ་བུ་ལ་བྱེད། །གཉིས་པ་རྟོག་མེད་ལོག་ཤེས་ལ་མཚན་
161



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཉིད་དང་དབྱེ་བ་གཉིས། དང་པོ་ནི། མྱོང་བ་ལ་བརྟེན་ནས་རང་ཡུལ་ཕྱིན་ཅི་ལོག་ཏུ་འཛིན་
པའི་གསལ་སྣང་ཅན་གྱི་རིག་པ་དེ་དེའི་མཚན་ཉིད། གཉིས་པ་དབྱེ་ན། རྟོག་མེད་དབང་
ཤེས་འཁྲུལ་བ་དང་། རྟོག་མེད་ཡིད་ཤེས་འཁྲུལ་བ་གཉིས། དང་པོ་ནི། ཟླ་གཅིག་ལ་ཟླ་བ་
གཉིས་སུ་སྣང་བའི་དབང་ཤེས་དང༌། སྐྲ་ཤད་འཛག་སྣང་གི་དབང་ཤེས་ལྟ་བུ་ལ་བྱེད།
གཉིས་པ་ནི། གཟུགས་གསལ་བར་སྣང་བའི་རྨི་ལམ་གྱི་ཤེས་པ་ལྟ་བུ་ལ་བྱེད། གསུམ་པ་
ཐེ་ཚོམ་ལ་མཚན་ཉིད་ཁྱབ་མཉམ་དབྱེ་བ་དང་གསུམ། དང་པོ་ནི། རང་ཡུལ་ལ་མཐའ་
གཉིས་སུ་དོགས་པའི་ཞེན་རིག་དེ་དེའི་མཚན་ཉིད། །
་་ གཉིས་པ་ནི་ཐེ་ཚོམ། སོམ་ཉི། མཐའ་གཉིས་སུ་དོགས་པའི་ཞེན་རིག །ཐེ་ཚོམ་
མངོན་གྱུར་བ་དང་བཞི་དོན་གཅིག །གསུམ་པ་དབྱེ་ན། སྒྲའི་བརྗོད་རིགས་ཀྱི་སྒོ་ནས་དབྱེ་
བ་དང་འཛིན་སྟངས་ཀྱི་སྒོ་ནས་དབྱེ་བ་གཉིས། དང་པོ་ལ། ཐེ་ཚོམ་མངོན་གྱུར་བ་དང་། ཐེ་
ཚོམ་བག་ལ་ཉལ་གཉིས། དང་པོ་དང་ཐེ་ཚོམ་དོན་གཅིག །གཉིས་པ་ལ་མཚན་ཉིད།
དབྱེ་བ། དངོས་བཏགས་དཔྱད་པ་དང་གསུམ། དང་པོ་ནི། སྒྲུབ་བྱེད་ལ་མ་བརྟེན་པར་རང་
ཡུལ་ཚོད་དཔགས་ཀྱིས་མཐའ་གཅིག་ཏུ་འཛིན་པའི་མ་ངེས་པའི་སྒྲུབ་བྱེད་ལྟར་སྣང་ལ་
བརྟེན་ནས་རང་ཡུལ་མཐའ་གཅིག་ཏུ་འཛིན་པའི་ཞེན་རིག་དེའི་མཚན་ཉིད་ཡིན། དེས་ན་
གཞུང་ལུགས་ཀྱི་དགོངས་པ་བསྐྱངས་ན། འགལ་རྟགས་ལ་བརྟེན་པའི་བློ་ལོག་ཤེས། མ་
ངེས་པའི་རྟགས་ལ་བརྟེན་པའི་བློ་བག་ལ་ཉལ་གྱི་ཐེ་ཚོམ། རྟགས་ལ་བརྟེན་པའི་བློ་རྗེས་
དཔག་ཡིན་ཞིང་། མ་གྲུབ་པའི་རྟགས་ལ་བརྟེན་ནས་བློ་རིག་གང་ཡང་མི་སྐྱེ་བ་ཡིན་ནོ་ཞེས་
ངེས་པར་བྱ་དགོས་སོ། །གཉིས་པ་དབྱེ་ན། རྟགས་ལ་མ་བརྟེན་པའི་བག་ལ་ཉལ་གྱི་ཐེ་
ཚོམ་དང་། རྟགས་ལ་བརྟེན་པའི་བག་ལ་ཉལ་གྱི་ཐེ་ཚོམ་གཉིས་སོ། །དང་པོ་ནི། རྒྱུ་མཚན་
མེད་བཞིན་དུ་ཕ་མེས་ཀྱི་ཁྲོན་པ་རྙིང་པ་ན་ཆུ་ཡོད་སྙམ་དུ་མཐའ་གཅིག་ཏུ་འཛིན་པའི་རྟོག་
པ་ལྟ་བུ་ལ་བྱེད། གཉིས་པ་ནི། གཞལ་བྱའི་རྟགས་ལས་སྒྲ་མི་རྟག་པའམ། རྟག་པར་
， ་ 162



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
འཛིན་པའི་རྟོག་པ་ལྟ་བུ་དང་། མཉན་བྱའི་རྟགས་ལས་སྒྲ་མི་རྟག་པའམ་རྟག་པར་འཛིན་
པའི་རྟོག་པ་ལྟ་བུ་ལ་བྱེད། གསུམ་པ་ནི། བག་ལ་ཉལ་གྱི་ཐེ་ཚོམ་ཡིན་ན། ཐེ་ཚོམ་མ་ཡིན་
པས་ཁྱབ་སྟེ། བག་ལ་ཉལ་གྱི་ཐེ་ཚོམ་ཡིན་ན། རང་ཡུལ་མཐའ་གཅིག་ཏུ་འཛིན་པའི་བློ་
ཡིན་པས་ཁྱབ། ཐེ་ཚོམ་ཡིན་ན། རང་ཡུལ་མཐའ་གཉིས་སུ་དོགས་པའི་བློ་ཡིན་པས་ཁྱབ་
པའི་ཕྱིར་རོ། །གཉིས་པ་ཐེ་ཚོམ་ལ་འཛིན་སྟངས་ཀྱི་སྒོ་ནས་ཆ་མཉམ་པའི་ཐེ་ཚོམ་དང་།
ཤས་ཆེར་འཛིན་པའི་ཐེ་ཚོམ་གཉིས། དང་པོ་ནི། སྒྲ་རྟག་གམ་མི་རྟག་སྙམ་པའི་ཐེ་ཚོམ་ལྟ་
བུ་ལ་བྱེད། གཉིས་པ་ལ་དོན་འགྱུར་གྱི་ཐེ་ཚོམ་དང༌། དོན་མི་འགྱུར་གྱི་ཐེ་ཚོམ་གཉིས།
དང་པོ་ནི། ཐེ་ཚོམ་དོན་མཐུན་དང་དོན་གཅིག །མཚན་གཞི་ནི་སྒྲ་རྟག་གམ་མི་རྟག་ཕལ་
ཆེར་མི་རྟག་ལས་ཆེ་སྙམ་པའི་ཐེ་ཚོམ་ལྟ་བུ་ལ་བྱེད། གཉིས་པ་དང་ཐེ་ཚོམ་དོན་མི་མཐུན་
དོན་གཅིག །མཚན་གཞི་ནི་སྒྲ་རྟག་གམ་མི་རྟག་ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་ལྟ་
བུ་ལ་བྱེད། འདིར་དཀའ་བའི་གནས་ལ་དཔྱད་ན། རང་ཡུལ་ལ་མཐའ་གཅིག་ཏུ་ཕྱིན་ཅི་
ལོག་ཏུ་འཛིན་པའི་བློ་ཡིན་ན། ལོག་ཤེས་ཡིན་པས་ཁྱབ་པར་ཐལ། རང་ཡུལ་ལ་མཐའ་
གཉིས་སུ་དོགས་པའི་ཞེན་རིག་ཡིན་ན། ཐེ་ཚོམ་ཡིན་པས་ཁྱབ་པའི་ཕྱིར་སྙམ་ན་མ་ཁྱབ།
མ་གྲུབ་ན་འབུད། འདོད་ན། གཞལ་བྱ་སྒྲ་རྟག་པར་སྒྲུབ་པའི་མ་ངེས་པའི་རྟགས་སུ་སོང་
བ་ལ་བརྟེན་ནས་སྐྱེས་པའི་སྒྲ་རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། མ་གྲུབ་
ན་དེར་ཐལ། ཆོས་ཅན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ལོག་ཤེས་
མིན་པར་ཐལ། ཁྱོད་བག་ལ་ཉལ་གྱི་ཐེ་ཚོམ་ཡིན་པའི་ཕྱིར། མ་གྲུབ་ན་དེར་ཐལ། ཆོས་
ཅན་ཡིན་པའི་ཕྱིར། ཁྱབ་སྟེ། རིགས་གཏེར་རང་འགྲེལ་ལས། བག་ལ་ཉལ་ནི་སྒྲོམ་ནང་
གི་ས་བོན་ལྟ་བུ་རྐྱེན་དང་ཕྲད་ན་ནུས་པ་ཡོད་པ་སྟེ། དེ་ཡང་མཉན་བྱ་དང་གཞལ་བྱས་སྒྲ་
མི་རྟག་པར་སྒྲུབ་པ་ལ་སོགས་པ་མ་ངེས་པའི་རྟག་མཐའ་དག་དང་། ཞེས་པའི་གཞུང་དོན་
གྲུབ་པའི་ཕྱིར། ཡང་སྒྲ་རྟག་འཛིན་རྟོག་པ་ཡིན་ན། རྟོག་པར་གྱུར་པའི་ལོག་ཤེས་ཡིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པས་ཁྱབ་པར་ཐལ། བྱས་པའི་རྟགས་ལས་སྒྲ་རྟག་འཛིན་གྱི་རྟོག་པ་ཡིན་ན། རྟོག་པར་
གྱུར་པའི་ལོག་ཤེས་ཡིན་པས་ཁྱབ་པའི་ཕྱིར། མ་གྲུབ་ན་དེར་ཐལ། བྱས་པ་སྒྲ་རྟག་པར་
སྒྲུབ་པའི་འགལ་རྟགས་སུ་སོང་བ་ལ་བརྟེན་ནས་སྐྱེས་པའི་སྒྲ་རྟག་འཛིན་རྟོག་པ་ཡིན་ན།།
ལོག་ཤེས་ཡིན་པས་ཁྱབ་པའི་ཕྱིར་ཟེར་ན། འདིར་མ་ཁྱབ་ཟེར་དགོས། མ་གྲུབ་ན་དེར་
ཐལ། རིགས་གཏེར་ལས། རྟགས་སུ་བཀོད་པ་བཞི་རུ་ངེས། །རྟགས་སུ་བཀོད་པ་བཞི་
པོ་ལ། །ནུས་པ་དེ་ཡང་རྣམ་བཞི་ཡོད། །ཅེས་པའི་གཞུང་དོན་གྲུབ་པའི་ཕྱིར། རྩ་བར་
འདོད་ན། གཞལ་བྱ་སྒྲ་རྟག་པར་སྒྲུབ་པའི་མ་ངེས་པའི་རྟགས་སུ་སོང་བ་ལ་བརྟེན་ནས་
སྐྱེས་པའི་སྒྲ་རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཆོས་
ཅན་ཡིན་པའི་ཕྱིར། རྩ་བར་འདོད་ན་དེ་ཆོས་ཅན། ཁྱོད་རྟོག་པར་གྱུར་པའི་ལོག་ཤེས་མིན་
པར་ཐལ། ཁྱོད་བག་ལ་ཉལ་གྱི་ཐེ་ཚོམ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཡང་
ཚད་མིན་གྱི་བློ་ཡིན་ན། ངེས་ཤེས། ལོག་ཤེས། ཐེ་ཚོམ་གསུམ་པོ་གང་རུང་ཡིན་པས་ཁྱབ་
པར་ཐལ། ཚད་མིན་གྱི་བློ་ཡིན་ན། ངེས་ཤེས་དང་ལོག་ཤེས། ཐེ་ཚོམ། བག་ལ་ཉལ་གྱི་ཐེ་
ཚོམ་བཞི་པོ་གང་རུང་ཡིན་པས་ཁྱབ་པའི་ཕྱིར། འདོད་ན། བག་ལ་ཉལ་གྱི་ཐེ་ཚོམ་ཀུན་
ཆོས་ཅན་དུ་བཟུང་ནས་གཏོང་། རྩ་བར་མ་ཁྱབ་ན། རང་ཡུལ་ལ་མ་ཞུགས་ནས་མ་རྟོགས་
པའི་བློ་རྣམས་ཆོས་ཅན་དུ་བཟུང་ནས་གཏོང་ན་ཅི་སྨྲ་སོམས་ཤིག །ཐལ་འགྱུར་སྔ་མའི་རྩ་
བ་ལ་མ་ཁྱབ་ན། བྱས་པ་སྒྲ་རྟག་པར་སྒྲུབ་པའི་མ་ངེས་པའི་རྟགས་སུ་སོང་བ་ལ་བརྟེན་
ནས་སྐྱེས་པའི་སྒྲ་རྟག་འཛིན་རྟོག་པ་ཆོས་ཅན། རྟོག་པར་གྱུར་པའི་ལོག་ཤེས་ཡིན་པར་
ཐལ། ཁྱོད་བྱས་པའི་རྟགས་ལས་སྒྲ་རྟག་འཛིན་རྟོག་པ་ཡིན་པའི་ཕྱིར། རྟགས་དེར་ཐལ།
ཆོས་ཅན་ཡིན་པའི་ཕྱིར། འདོད་ན་མ་ཡིན་པར་ཐལ། བག་ལ་ཉལ་གྱི་ཐེ་ཚོམ་ཡིན་པའི་
ཕྱིར་རོ། །འདིར་འགའ་ཞིག །བག་ལ་ཉལ་གྱི་ཐེ་ཚོམ་ཡིན་ན། ཐེ་ཚོམ་ཡིན་པས་ཁྱབ་
ཟེར་ན། བག་ལ་ཉལ་གྱི་ཐེ་ཚོམ་ཆོས་ཅན། ཁྱོད་རང་ཡུལ་ལ་མཐའ་གཉིས་སུ་དོགས་པའི་
164



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཞེན་རིག་ཡིན་པར་ཐལ། ཁྱོད་ཐེ་ཚོམ་ཡིན་པའི་ཕྱིར། འདོད་ན། ཁྱོད་ཐེ་ཚོམ་མངོན་གྱུར་
བ་ཡིན་པར་ཐལ། འདོད་པའི་ཕྱིར། འདོད་ན་མ་ཡིན་པར་ཐལ། བག་ལ་ཉལ་གྱི་ཐེ་ཚོམ་
ཡིན་པའི་ཕྱིར་རོ། །ཡང་། ཐེ་ཚོམ་ཡིན་ན། ཐེ་ཚོམ་དོན་མཐུན་དང་། ཐེ་ཚོམ་དོན་མི་མཐུན་
གང་རུང་ཡིན་པས་ཁྱབ་པར་ཐལ། རྟོག་པ་ཡིན་ན། རྟོག་པ་དོན་མཐུན་དང་། རྟོག་པ་དོན་
མི་མཐུན་གང་རུང་ཡིན་པས་ཁྱབ་པའི་ཕྱིར། འདོད་ན། སྒྲ་རྟག་གམ་མི་རྟག་སྙམ་པའི་ཆ་
མཉམ་པའི་ཐེ་ཚོམ་ཆོས་ཅན། དེར་ཐལ། དེའི་ཕྱིར། རྟགས་ཁས། འདོད་ན། དེ་ཆོས་ཅན།
ཁྱོད་ཐེ་ཚོམ་དོན་མཐུན་ཡིན་པར་ཐལ། ཁྱོད་དེ་གཉིས་གང་རུང་གང་ཞིག །ཁྱོད་ཐེ་ཚོམ་
དོན་མི་མཐུན་མིན་པའི་ཕྱིར། འདོད་ན། ཁྱོད་དོན་འགྱུར་གྱི་ཐེ་ཚོམ་ཡིན་པར་ཐལ། འདོད་
པའི་ཕྱིར། འདོད་ན། མིན་པར་ཐལ། ཁྱོད་ཆ་མཉམ་པའི་ཐེ་ཚོམ་ཡིན་པའི་ཕྱིར། རྩ་
རྟགས་ཕྱི་མ་མ་གྲུབ་ན། དེ་ཆོས་ཅན། ཁྱོད་དོན་མི་འགྱུར་གྱི་ཐེ་ཚོམ་ཡིན་པར་ཐལ། ཁྱོད་
ཐེ་ཚོམ་དོན་མི་མཐུན་ཡིན་པའི་ཕྱིར། འདོད་ན། མིན་པར་ཐལ། ཁྱོད་ཆ་མཉམ་པའི་ཐེ་
ཚོམ་ཡིན་པའི་ཕྱིར་རོ། །རྩ་བར་མ་ཁྱབ་ན་ཡང་། སྔར་གྱི་ཆོས་ཅན་དེ་ཉིད་ཀྱིས་གཤགས་
ཏེ་བཏང་བས་ཆོག་གོ །
བློའི་དབྱེ་སྒོ་གཉིས་པ་ཡུལ་གྱི་སྒོ་ནས་དབྱེ་ན། རྟོག་པ་དང་། རྟོག་མེད་ཤེས་པ་
གཉིས། དང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། ཞེན་རིག་དེ་
དེའི་མཚན་ཉིད། གཉིས་པ་ནི། རྟོག་པ། ཞེན་རིག །ཞེན་བློ། སྒྲ་དོན་འདྲེས་འཛིན་གྱི་
རིག་པ། སྣང་རྟགས་གཅིག་འཛིན་གྱི་རིག་པ། མིང་དོན་བསྲེས་འཛིན་གྱི་རིག་པ་དང་ལྔ་
དོན་གཅིག །གསུམ་པ་དབྱེ་ན། རྟོག་པ་དོན་མཐུན་དང་དོན་མི་མཐུན་གཉིས། དང་པོ་ལ་
མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། འཛིན་སྟངས་དོན་དང་མཐུན་
པའི་ཞེན་རིག་དེ་དེའི་མཚན་ཉིད། གཉིས་པ་ནི། རྟོག་པ་དོན་མཐུན། ཞེན་ཡུལ་ཅན་གྱི་
རྟོག་པ། རང་ཡུལ་གྱི་གཙོ་བོ་གྲུབ་པའི་རྟོག་པ་གསུམ་དོན་གཅིག །གསུམ་པ་དབྱེ་ན། ངེས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཤེས། ཐེ་ཚོམ་དོན་མཐུན། བག་ལ་ཉལ་གྱི་ཐེ་ཚོམ་དོན་མཐུན་གསུམ། དང་པོ་ལ་མཚན་
ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། རང་ཡུལ་ངེས་པའི་ཞེན་རིག་གོ །
གཉིས་པ་ནི། ངེས་ཤེས། རང་གི་གཞལ་བྱ་ངེས་པའི་ཞེན་རིག །དེ་བཞིན་དུ། རང་གི་
རྟོགས་བྱ། རང་གི་ཞེན་ཡུལ། རང་གི་དམིགས་བྱ་ངེས་པའི་ཞེན་རིག་རྣམས་དོན་གཅིག །
གཉིས་པ་དབྱེ་ན། རྗེས་དཔག་དང་། བཅད་ཤེས་གཉིས། བཅད་ཤེས་ལ་མཚན་
ཉིད། ཁྱབ་མཉམ། དབྱེ་བ་དང་གསུམ། རྟོགས་ཟིན་རྟོགས་པའི་རིག་པ་དེ་དེའི་མཚན་
ཉིད། གཉིས་པ་ནི། བཅད་ཤེས་དྲན་ཤེས་གཉིས་དོན་གཅིག །གསུམ་པ་ནི། དེ་ལ་དབྱེ་ན་
མངོན་སུམ་གྱིས་དྲངས་པའི་བཅད་ཤེས་དང་། རྗེས་དཔག་གིས་དྲངས་ནས་སྐྱེས་པའི་
བཅད་ཤེས་གཉིས་ཡོད་དོ། །གསུམ་པ་འཛིན་སྟངས་ཀྱི་སྒོ་ནས་དབྱེ་ན་འཁྲུལ་ཤེས་དང་།
མ་འཁྲུལ་ཤེས་གཉིས། དང་པོ་འཁྲུལ་ཤེས་ལ་མཚན་ཉིད་ཁྱབ་མཉམ་དབྱེ་བ་དང་གསུམ།
དང་པོ་ནི། འཁྲུལ་བའི་རིག་པ་དེ་དེའི་མཚན་ཉིད་ཡིན། གཉིས་པ་ཁྱབ་མཉམ་པ་ལ།
འཁྲུལ་བའི་རིག་པ། འཁྲུལ་ཤེས། མངོན་སུམ་ལྟར་སྣང་། མངོན་སུམ་མ་ཡིན་པར་གྱུར་
པའི་ཤེས་པ་དང་བཞི་པོ་དོན་གཅིག །གསུམ་པ་དབྱེ་ན། རྟོག་པར་གྱུར་པའི་འཁྲུལ་ཤེས་
དང༌། རྟོག་མེད་ཤེས་པར་གྱུར་པའི་འཁྲུལ་ཤེས་གཉིས། དང་པོ་དང་རྟོག་པ་གཉིས་དོན་
གཅིག །གཉིས་པ་རྟོག་མེད་ཤེས་པར་གྱུར་པའི་འཁྲུལ་ཤེས་ལ། རྟོག་མེད་དབང་ཤེས་
འཁྲུལ་བ་དང་། རྟོག་མེད་ཡིད་ཤེས་འཁྲུལ་བ་གཉིས། དང་པོའི་མཚན་གཞི་ནི། ཟླ་བ་
གཉིས་སྣང་གི་དབང་ཤེས། སྐྲ་ཤད་འཛག་སྣང་གི་དབང་ཤེས་དང་། གངས་རི་གཡུར་སྣང་
གི་དབང་ཤེས་ལྟ་བུ་ལ་བྱེད། གཉིས་པའི་མཚན་གཞི་ནི། རྨི་ལམ་གྱི་གནས་སྐབས་ཀྱི་རྟ་
གླང་གསལ་བར་སྣང་བའི་འཁྲུལ་ཤེས་ལྟ་བུ་ལ་བྱེད། །གཉིས་པ། མ་འཁྲུལ་ཤེས་ལ་
མཚན་ཉིད་ཁྱབ་མཉམ་དབྱེ་བ་དང་གསུམ། དང་པོ་ནི། མ་འཁྲུལ་བའི་རིག་པ་དེ་དེའི་
མཚན་ཉིད། གཉིས་པ་ཁྱབ་མཉམ་ལ་མ་འཁྲུལ་ཤེས། མ་འཁྲུལ་བའི་རིག་པ། མངོན་སུམ།
166



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
མངོན་སུམ་ཡང་དག་བཞི་དོན་གཅིག །གསུམ་པ་དབྱེ་ན་དབང་ཤེས་སུ་གྱུར་པའི་མ་འཁྲུལ་
ཤེས་དང་། ཡིད་ཤེས་སུ་གྱུར་པའི་མ་འཁྲུལ་ཤེས་གཉིས། དང་པོ་དང་དབང་མངོན་དོན་
གཅིག །གཉིས་པ་དང་ཡིད་མངོན་དོན་གཅིག །
བཞི་པ་བདག་རྐྱེན་གྱི་སྒོ་ནས་དབང་ཤེས་དང་། ཡིད་ཤེས་གཉིས། དང་པོ་ལ་མཚན་
ཉིད་དང་དབྱེ་བ་གཉིས། དང་པོ་ནི། རང་གི་བདག་རྐྱེན་དུ་གྱུར་པའི་དབང་པོ་གཟུགས་
ཅན་པ་ལ་བརྟེན་ནས་སྐྱེས་པའི་དབང་པོའི་རིག་པ་དེ་དེའི་མཚན་ཉིད། གཉིས་པ་དབྱེ་བ་ལ།
མིག་ཤེས། ཉན་ཤེས། སྣ་ཤེས། ལྕེ་ཤེས། ལུས་ཤེས་དང་ལྔ། དང་པོ་ལ་མཚན་ཉིད་དང་།
དབྱེ་བ་གཉིས། དང་པོ་ནི། རང་གི་ཐུན་མོང་མིན་པའི་བདག་རྐྱེན་དུ་གྱུར་པའི་མིག་དབང་
གཟུགས་ཅན་པ་ལ་བརྟེན་ནས་སྐྱེས་པའི་མིག་གི་རིག་པ་དེ། མིག་ཤེས་ཀྱི་མཚན་ཉིད།
གཉིས་པ་དབྱེ་བ་ལ། འཛིན་སྟངས་ཀྱི་སྒོ་ནས་མིག་ཤེས་འཁྲུལ་བ་དང་། མིག་ཤེས་མ་
འཁྲུལ་བ་གཉིས། མཚུངས་ལྡན་གྱི་སྒོ་ནས་སེམས་སུ་གྱུར་པའི་མིག་ཤེས་དང་། སེམས་
བྱུང་དུ་གྱུར་པའི་མིག་ཤེས་གཉིས། ངོ་བོའི་སྒོ་ནས། དགེ་བ། མི་དགེ་བ། ལུང་མ་བསྟན་དུ་
གྱུར་པའི་མིག་ཤེས་དང་གསུམ། དེས་གཞན་ཉན་ཤེས་སོགས་ཕྱི་མ་བཞི་ལ་ཡང་རིགས་
འགྲེ །གཉིས་པ་ཡིད་ཤེས་ལ་མཚན་ཉིད་དབྱེ་བ་གཉིས། དང་པོ་ནི། རང་གི་བདག་རྐྱེན་དུ་
གྱུར་པའི་ཡིད་དབང་ལ་བརྟེན་ནས་སྐྱེས་པའི་ཡིད་ཀྱི་རིག་པ་དེ་དེའི་མཚན་ཉིད། གཉིས་
པ་དབྱེ་བ་ལ། ཡུལ་གྱི་སྒོ་ནས། རྟོག་པར་གྱུར་པའི་ཡིད་ཤེས་དང༌། རྟོག་མེད་ཤེས་པར་
གྱུར་པའི་ཡིད་ཤེས་གཉིས། མཚུངས་ལྡན་གྱི་སྒོ་ནས་གཙོ་སེམས་སུ་གྱུར་པའི་ཡིད་ཤེས་
དང༌། སེམས་བྱུང་དུ་གྱུར་པའི་ཡིད་ཤེས་གཉིས་ཡོད། །
ལྔ་པ་འཇུག་ཚུལ་གྱི་སྒོ་ནས་རང་རིག་དང་། གཞན་རིག་གཉིས། དང་པོ་རང་རིག་
ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། འཛིན་རྣམ་རང་རིག་གི་
མཚན་ཉིད། གཉིས་པ་ཁྱབ་མཉམ་པ་ལ། རང་རིག །འཛིན་རྣམ། ཁ་ནང་བལྟས་ཀྱི་ཤེས་པ།
157



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འཛིན་རྣམ་རྐྱང་བུ་བའི་ཤེས་པ། བློ་ཚུལ་གཉིས་པ་ཅན་མ་ཡིན་པའི་ཤེས་པ་དང་ལྔ་པོ་དོན་
གཅིག །གསུམ་པ་དབྱེ་ན། མཚུངས་ལྡན་གྱི་སྒོ་ནས་གཙོ་སེམས་སུ་གྱུར་པའི་རང་རིག་དང་།
སེམས་བྱུང་དུ་གྱུར་པའི་རང་རིག་གཉིས། མྱོང་བའི་སྒོ་ནས། རང་གི་མྱོང་བྱ་རྟོག་པ་ཉམས་
སུ་མྱོང་བའི་རང་རིག་དང༌། རང་གི་མྱོང་བྱ་རྟོག་མེད་ཤེས་པ་ཉམས་མྱོང་གི་རང་རིག་
གཉིས། རྟེན་གང་ཟག་གི་སྒོ་ནས་སོ་སོ་སྐྱེ་བོའི་རྒྱུད་ཀྱི་རང་རིག་དང་། འཕགས་པའི་རྒྱུད་
ཀྱི་རང་རིག་གཉིས། །
དྲུག་པ་མཚུངས་ལྡན་གྱི་སྒོ་ནས། སེམས་དང་སེམས་བྱུང་གཉིས། དང་པོ་སེམས་
བྱུང་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། རང་ཡུལ་གྱི་ངོ་བོ་རང་ །
སྟོབས་ཀྱིས་རིག་པའི་རྣམ་རིག་དེ་དེའི་མཚན་ཉིད། གཉིས་པ་ཁྱབ་མཉམ་ལ་སེམས། གཙོ་
སེམས། རྣམ་རིག །རྣམ་ཤེས། ཡིད་ཀྱི་ཁམས། ཡིད་ཀྱི་སྐྱེ་མཆེད། ཡིད་དབང་། ཡིད་དང་
བརྒྱད་པོ་དོན་གཅིག །གསུམ་པ་དབྱེ་བ་ལ། མིག་གི་རྣམ་ཤེས། རྣ་བའི་རྣམ་ཤེས། སྣའི་
རྣམ་ཤེས། ལྕེའི་རྣམཤེས། ལུས་ཀྱི་རྣམ་ཤེས། དྲུག་པ་ཡིད་ཀྱི་རྣམཤེས། ཀུན་གཞི། ཉོན་
ཡིད་དང་བརྒྱད། དང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི།
རང་གི་བདག་རྐྱེན་མིག་དབང་ལ་བརྟེན་ནས་སྐྱེས་པའི་མིག་གི་རྣམ་རིག་དེ་མིག་གི་རྣམ་
པར་ཤེས་པའི་མཚན་ཉིད། གཉིས་པ་ཁྱབ་མཉམ་པ་ལ། མིག་གི་རྣམ་ཤེས། མིག་གི་རྣམ་
རིག །མིག་ཤེས་སུ་གྱུར་པའི་གཙོ་སེམས་གསུམ་དོན་གཅིག །གསུམ་པ་དབྱེ་ན། མངོན་
སུམ་དུ་གྱུར་པའི་མིག་གི་རྣམ་ཤེས་དང་། ལོག་ཤེས་སུ་གྱུར་པའི་མིག་གི་རྣམ་ཤེས་གཉིས།
དེས་ལུས་ཀྱི་རྣམ་ཤེས་ཀྱི་བར་བཞི་ལ་ཡང་རིགས་འགྲེ། དྲུག་པ་ཡིད་ཀྱི་རྣམ་པར་ཤེས་པ་
ལ་མཚན་ཉིད་ཁྱབ་མཉམ་དབྱེ་བ་དང་གསུམ། དང་པོ་ནི། དྲུག་པ་ཡིད་ཀྱི་རྣམ་རིག་དེ།
དྲུག་པ་ཡིད་ཀྱི་རྣམ་པར་ཤེས་པའི་མཚན་ཉིད་ཡིན། གཉིས་པ་ནི། དྲུག་པ་ཡིད་ཀྱི་རྣམ་
ཤེས་དང་། དྲུག་པ་ཡིད་ཤེས་སུ་གྱུར་པའི་གཙོ་སེམས་གཉིས་དོན་གཅིག །གསུམ་པ་དབྱེ་
168་



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
བ་ལ། ཡུལ་གྱི་སྒོ་ནས་རྟོག་པར་གྱུར་པའི་དྲུག་པ་ཡིད་ཀྱི་རྣམ་ཤེས་དང་། རྟོག་མེད་ཤེས་
པར་གྱུར་པའི་དྲུག་པ་ཡིད་ཀྱི་རྣམ་ཤེས་གཉིས། འཛིན་སྟངས་ཀྱི་སྒོ་ནས་འཁྲུལ་ཤེས་སུ་
གྱུར་པའི་དྲུག་པ་ཡིད་ཀྱི་རྣམ་ཤེས་དང་། མ་འཁྲུལ་ཤེས་སུ་གྱུར་པའི་དྲུག་པ་ཡིད་ཀྱི་རྣམ་
ཤེས་གཉིས། ངོ་བོའི་སྒོ་ནས། དགེ་མི་དགེ་ལུང་མ་བསྟན་དུ་གྱུར་པའི་དྲུག་པ་ཡིད་ཀྱི་རྣམ་
ཤེས་གསུམ། །
བདུན་པ་ཀུན་གཞིའི་རྣམ་ཤེས་ལ། མཚན་ཉིད་ཁྱབ་མཉམ་དབྱེ་བ་ཁྱད་ཆོས་དང་
བཞི། དང་པོ་ནི། རྩ་བའི་རྣམ་རིག་དེ། ཀུན་གཞིའི་མཚན་ཉིད་ཡིན། གཉིས་པ་ནི། ཀུན་
གཞི་རྩ་བའི་རྣམ་རིག །རྩ་བའི་རྣམ་ཤེས། ས་བོན་ཐམས་ཅད་པའི་རྣམ་ཤེས་དང་། རྣམ་
པར་སྨིན་པའི་རྣམ་ཤེས་དང་། ལེན་པའི་རྣམ་ཤེས་དང་། དྲུག་པོ་དོན་གཅིག །གསུམ་པ་
དབྱེ་བ་ལ། ཀུན་གཞི་ས་བོན་གྱི་ཆ་དང་། ཀུན་གཞི་རྣམ་སྨིན་གྱི་ཆ་གཉིས་ཡོད་ཅིང་། དེ་
གཉིས་དང་ཀུན་གཞི་དོན་གཅིག །ངོ་བོ་དམིགས་རྣམ་འཇུག་ལྡོག་དང་། །འཁོར་དང་ས་
ཡི་ཁྱད་པར་བདུན། །ཞེས་པ་ལྟར་བདུན་ཡོད་པའི་དང་པོ་ངོ་བོའི་ཁྱད་པར་ལ། ཀུན་གཞི་
ཡིན་ན་ལུང་མ་བསྟན་ཡིན་པས་ཁྱབ། རྣམ་སྨིན་གྱི་འབྲས་བུ་ཡིན་པས་ཁྱབ། མངོན་སུམ་
ཡིན་པས་ཁྱབ། དེའི་ནང་ནས་གཞན་རིག་གི་ཡིད་མངོན་ཡིན་པས་ཁྱབ་བོ། །གཉིས་པ་
དམིགས་པ་ནི། ཀུན་གཞི་དེས་བརྟན་གཡོ་ཐམས་ཅད་ལ་ཕྱོགས་དང་རིས་སུ་མ་ཆད་པར་
དམིགས་སོ། །གསུམ་པ་རྣམ་པ་ནི། ཀུན་གཞི་དེ་རང་གི་དམིགས་པ་བརྟན་གཡོ་ཀུན་ལ་
དམིགས་ནས་ཕྲ་ཞིང་མི་གསལ་བའི་རྣམ་པ་ཅན་ཡིན། བཞི་པ་འཇུག་ཚུལ་ནི། ཀུན་གཞི་
དེ་སེམས་ཅན་གྱི་གནས་སྐབས་སུ་རྒྱུན་མ་ཆད་པར་འཇུག་པ་ཡིན་ཏེ། སེམས་ཅན་ཡིན་ན་
ཀུན་གཞིའི་རྣམ་ཤེས་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། ལྔ་པ་ལྡོག་ཚུལ་ནི།
ཀུན་གཞིའི་རྣམ་ཤེས་དེ། སངས་རྒྱས་ཐོབ་ནས་ངེས་པར་ལྡོག་སྟེ། ཀུན་གཞི་དེ། མེ་ལོང་
ལྟ་བུའི་ཡེ་ཤེས་སུ་གནས་འགྱུར་བའི་ཕྱིར་རོ། །དྲུག་པ་འཁོར་ནི། ཀུན་གཞིའི་འཁོར་དུ་
169



གླུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སེམས་བྱུང་ཀུན་འགྲོ་ལྔ་ཁོ་ན་འབྱུང་སྟེ། དེའི་འཁོར་དུ་བྱུང་བའི་སེམས་བྱུང་ཡིན་ན་ཀུན་
འགྲོ་ལྔ་པོ་གང་རུང་ཡིན་དགོས་པའི་ཕྱིར་རོ། །བདུན་པ་སའི་ཁྱད་པར་ནི། ཀུན་གཞི་དེ། །
རང་རྒྱུད་ལྡན་གྱི་གང་ཟག་དང་ས་མཚུངས་ཏེ། འདོད་པ་ཁམས་པའི་གང་ཟག་གི་རྒྱུད་ཀྱི་
ཀུན་གཞི་ཡིན་ན། འདོད་པའི་སས་བསྡུས་ཡིན་པས་ཁྱབ། གཟུགས་ཁམས་པའི་གང་ཟག་
གི་རྒྱུད་ཀྱི་ཀུན་གཞི་ཡིན་ན། གཟུགས་ཀྱི་སས་བསྡུས་ཡིན་པས་ཁྱབ། གཟུགས་མེད་
ཁམས་པའི་གང་ཟག་གི་རྒྱུད་ཀྱི་ཀུན་གཞི་ཡིན་ན། གཟུགས་མེད་ཀྱི་སས་བསྡུས་ཡིན་པས་
ཁྱབ་པའི་ཕྱིར་རོ། །བརྒྱད་པ་ཉོན་ཡིད་ལ་མཚན་ཉིད་དབྱེ་བ། ཁྱད་ཆོས་དང་གསུམ། དང་
པོ་ནི། རང་གི་དམིགས་པ་ཀུན་གཞི་ལ་དམིགས་ནས་རྟག་ཏུ་ངར་སེམས་པའི་སྒྲིབ་ལུང་མ་
བསྟན་གྱི་གཙོ་བོ་རྣམ་རིག་དེ་དེའི་མཚན་ཉིད་ཡིན། གཉིས་པ་དབྱེ་བ་ལ། འདོད་ཁམས་
ཀྱི་ཉོན་ཡིད། གཟུགས་ཁམས་ཀྱི་ཉོན་ཡིད། གཟུགས་མེད་ཁམས་ཀྱི་ཉོན་ཡིད་དང་
གསུམ། གསུམ་པ་ཁྱད་ཆོས་ལ། ངོ་བོ་དམིགས་རྣམ་འཇུག་ལྡོག་དྲུག །འཁོར་དང་ས་ཡི་
ཁྱད་པར་བདུན། །ཞེས་པ་ལྟར་བདུན་ཡོད་པའི་དང་པོ་ངོ་བོ་ནི། ཉོན་ཡིད་ཡིན་ན་ལུང་མ་
བསྟན་ཡིན་པས་ཁྱབ། རྣམ་པར་ཤེས་པའི་ཕུང་པོ་ཡིན་པས་ཁྱབ་བོ། །གཉིས་པ་དམིགས་
པ་ནི། ཀུན་གཞི་དེ། ཉོན་ཡིད་ཀྱི་དམིགས་པ་ཡིན། གསུམ་པ་རྣམ་པ་ནི། ཀུན་གཞི་ལ་
དམིགས་ནས་ངའོ་སྙམ་པའི་རྣམ་པ་ཅན་ཡིན། བཞི་པ་འཇུག་ཚུལ་ནི། ཉོན་ཡིད་དེ་སོ་སོ་
སྐྱེ་བོའི་གནས་སྐབས་སུ་རྒྱུན་ལྡན་པར་འཇུག་སྟེ། སོ་སོ་སྐྱེ་བོ་ཡིན་ན། ཉོན་ཡིད་རྒྱུད་ལྡན་
གྱི་གང་ཟག་ཡིན་དགོས་པའི་ཕྱིར་རོ། །ལྔ་པ་ལྡོག་པའི་དུས་ནི། ཉོན་ཡིད་དེ། ཐེག་ནམན་
དགྲ་བཅོམ་པ་དང་། ཐེག་ཆེན་གྱི་མཐོང་ལམ་ཐོབ་ནས་ངེས་པར་ལྡོག་སྟེ། ཐེག་ཆེན་དག་
བཅོམ་པ་དང༌། ཐེག་ཆེན་འཕགས་པ་གང་རུང་ཡིན་ན། ཉོན་ཡིད་སྤངས་པའི་གང་ཟག་
ཡིན་དགོས་པའི་ཕྱིར་རོ། །དྲུག་པ་འཁོར་ནི། ཉོན་ཡིད་ཀྱི་འཁོར་དུ་སེམས་བྱུང་དགུ་ཁོ་ན་
འབྱུང་བ་ཡིན་ཏེ། ཉོན་ཡིད་ཀྱི་འཁོར་དུ་བྱུང་བའི་སེམས་བྱུང་ཡིན་ན། ཀུན་འགྲོ་ལྔ་དང་
17)



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
འདོད་ཆགས་མ་རིག་པ་ང་རྒྱལ་ལྟ་བ་དགུ་པོ་གང་རུང་ཡིན་དགོས་པའི་ཕྱིར་རོ། །བདུན་པ་
སའི་ཁྱད་པར་ནི། ཉོན་ཡིད་དེ་རང་རྒྱུད་ལྡན་གྱི་གང་ཟག་དང་ས་མཚུངས་ཏེ། འདོད་པ་
ཁམས་པའི་རྒྱུད་ཀྱི་ཉོན་ཡིད་ཡིན་ན། འདོད་པའི་སས་བསྡུས་ཡིན་པས་ཁྱབ། གཟུགས་
ཁམས་པའི་རྒྱུད་ཀྱི་ཉོན་ཡིད་ཡིན་ན་གཟུགས་ཀྱི་སས་བསྡུས་ཡིན་པས་ཁྱབ། གཟུགས་
མེད་ཁམས་པའི་རྒྱུད་ཀྱི་ཉོན་ཡིད་ཡིན་ན། གཟུགས་མེད་ཀྱི་སས་བསྡུས་ཡིན་པས་ཁྱབ་
པའི་ཕྱིར། །
གཉིས་པ་སེམས་བྱུང་ལ་མཚན་ཉིད། དབྱེ་བ། ཁྱད་ཆོས་དང་གསུམ། དང་པོ་ནི།
རང་ཡུལ་གྱི་ཁྱད་པར་རང་སྟོབས་ཀྱིས་མཐོང་བའི་རིག་པ་དེ་དེའི་མཚན་ཉིད་ཡིན། གཉིས་
པ་དབྱེ་བ་ལ། ཀུན་འགྲོ་ལྔ། ཡུལ་ངེས་ལྔ། དད་སོགས་དགེ་བ་བཅུ་གཅིག །རྩ་ཉོན་དྲུག །
ཉེ་ཉོན་ཉི་ཤུ། གཞན་འགྱུར་བཞི་སྟེ་ལྔ་བཅུ་རྩ་གཅིག་ཡོད། དང་པོ་ཀུན་འགྲོ་ལྔ་འཆད་པ་ལ།
ཚོར་འདུ་སེམས་པ་རེག་ཡིད་བྱེད། །འདི་དག་ཀུན་འགྲོ་ལྔ་ཡིན་ཏེ། །ཞེས་པ་ལྟར་ལྔ་ཡོད་
པའི། སིམ་གདུང་བར་མ་གསུམ་ཅི་རིགས་པར་རང་སྟོབས་ཀྱིས་མྱོང་བའི་རིག་པ་དེ་ཚོར་
བའི་མཚན་ཉིད་ཡིན། དབྱེ་ན་མིག་གི་འདུས་ཏེ་རེག་པ་ལས་བྱུང་བའི་ཚོར་བ། དེ་བཞིན་དུ་
རྣ་བའི་འདུས་ཏེ་རེག་པ་ལས་བྱུང་བའི་ཚོར་བ། སྣའི་འདུས་ཏེ་རེག་པ་ལས་བྱུང་བའི་ཚོར་བ།
ལྕེའི་འདུས་ཏེ་རེག་པ་ལས་བྱུང་བའི་ཚོར་བ། ལུས་ཀྱི་འདུས་ཏེ་རེག་པ་ལས་བྱུང་བའི་
ཚོར་བ། ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བ་དང་དྲུག་ཡོད། དེ་ཡང་དང་པོ་ལྔ་
པོ་གང་རུང་ཡིན་ན་ལུས་ཚོར་ཡིན་པས་ཁྱབ། ལུས་ཚོར་དང་། དབང་ཤེས་སུ་གྱུར་པའི་
ཚོར་བ་དོན་གཅིག །དྲུག་པ་ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བ་ཡིན་ན།
སེམས་ཚོར་ཡིན་པས་ཁྱབ། སེམས་ཚོར་དང་། ཡིད་ཤེས་སུ་གྱུར་པའི་ཚོར་བ་དོན་གཅིག །
ལུས་ཚོར་དང་སེམས་ཚོར་དེ་གཉིས་ཆར་ལ། ཚོར་བ་བདེ་བ། སྡུག་བསྔལ། བཏང་སྙོམས་
གསུམ་གསུམ་ཡོད་དོ། །ཀུན་འགྲོ་གང་རུང་གང་ཞིག་རང་ཡུལ་གྱི་སྤུ་རིས་མི་འདྲ་བར་རང་



མང
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྟོབས་ཀྱིས་མཐོང་བའི་རིག་པ་དེ་འདུ་ཤེས་ཀྱི་མཚན་ཉིད་ཡིན། དེ་ལ་དབྱེ་ན་མིག་གི་
འདུས་ཏེ་རེག་པ་ལས་བྱུང་བའི་འདུ་ཤེས་ནས། ཡིད་ཀྱི་འདུས་ཏེ་རེག་པ་ལས་བྱུང་བའི་
འདུ་ཤེས་ཀྱི་བར་དྲུག་ཡོད། ཀུན་འགྲོ་ལྔ་པོ་གང་རུང་གང་ཞིག་རང་ཡུལ་ལ་སེམས་རང་
སྟོབས་ཀྱིས་གཡོ་བའི་རིག་པ་དེ་སེམས་པའི་མཚན་ཉིད་ཡིན། དབྱེ་ན་མིག་གི་འདུས་ཏེ་
རེག་པ་ལས་བྱུང་བའི་སེམས་པ་སོགས་དྲུག་ཡོད། ཡུལ་དབང་རྣམ་ཤེས་གསུམ་འདུས་
ནས་ཡུལ་གྱི་འགྱུར་བ་རང་སྟོབས་ཀྱིས་གཅོད་པར་བྱེད་པའི་རིག་པ་དེ། རེག་པའི་མཚན་
ཉིད་ཡིན། དབྱེ་ན་མིག་གི་འདུས་ཏེ་རེག་པ་ལ་སོགས་པ་དྲུག་ཡོད། ཀུན་འགྲོ་ལྔ་པོ་གང་
རུང་གང་ཞིག །རང་ཡུལ་ལ་རང་སྟོབས་ཀྱིས་འདུ་བྱེད་པའི་རིག་པ་དེ་ཡིད་ལ་བྱེད་པའི་
མཚན་ཉིད་ཡིན། དབྱེ་ན་མིག་གི་འདུས་ཏེ་རེག་པ་ལས་བྱུང་བའི་ཡིད་ལ་བྱེད་པ་ལ་སོགས་
པ་དྲུག་ཡོད། ཀུན་འགྲོ་ལྔ་པོ་དེ་ལ་ཐུན་མོང་དུ་དབྱེ་ན། ངོ་བོའི་སྒོ་ནས་དགེ་མི་དགེ་ལུང་མ་
བསྟན་གསུམ་གསུམ། བདག་རྐྱེན་གྱི་སྒོ་ནས་དབང་ཤེས་དང་ཡིད་ཤེས་གཉིས་གཉིས།
ཁམས་ཀྱི་སྒོ་ནས་ཁམས་གསུམ་གྱི་གསུམ་གསུམ་ཡོད་དོ། ། །
གཉིས་པ་ཡུལ་ངེས་ལྔ་འཆད་པ་ལ། འདུན་མོས་དྲན་ཏིང་ཤེས་རབ་སྟེ། །འདི་དག་
ཡུལ་ངེས་ལྔ་ཡིན་ནོ། །ཞེས་པ་ལྟར་ལྔ་ཡོད་པའི། ཡུལ་ངེས་ལྔ་པོ་གང་རུང་གང་ཞིག །རང་
ཡུལ་རང་སྟོབས་ཀྱིས་དོན་དུ་གཉེར་བའི་སེམས་བྱུང་། རང་ཡུལ་ལ་རང་སྟོབས་ཀྱིས་ངེས་
པར་སྨོན་པའི་སེམས་བྱུང་། རང་ཡུལ་གྱི་དམིགས་རྣམ་རང་སྟོབས་ཀྱིས་མ་བརྗེད་པའི་
སེམས་བྱུང་། རང་ཡུལ་ལ་རང་སྟོབས་ཀྱིས་རྩེ་གཅིག་པའི་སེམས་བྱུང་། རང་ཡུལ་ལ་རང་
སྟོབས་ཀྱིས་རྣམ་པར་འབྱེད་པའི་སེམས་བྱུང་རྣམས་རིམ་བཞིན་དེ་ལྔའི་མཚན་ཉིད་ཡིན།
དབྱེ་ན། ངོ་བོའི་སྒོ་ནས་དགེ་མི་དགེ་ལུང་མ་བསྟན་གསུམ་གསུམ། བདག་རྐྱེན་གྱི་སྒོ་ནས་
དབང་ཤེས་དང་ཡིད་ཤེས་གཉིས་གཉིས། ཁམས་ཀྱི་སྒོ་ནས་ཁམས་གསུམ་གྱི་གསུམ་
གསུམ་ཡོད་དོ། །གསུམ་པ། དད་སོགས་དགེ་བ་བཅུ་གཅིག་ནི། །དད་དང་བག་ཡོད་ཤིན་
172



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
།
ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །འདོད་ཆགས་ཞེ་སྡང་གཏི་མུག་མེད། །
བརྩོན་འགྲུས་རྣམ་པར་མི་འཚེ་བ། །དད་སོགས་དགེ་བ་བཅུ་གཅིག་ཡིན། །ཞེས་པ་ལྟར་
དད་པ། བག་ཡོད། ཤིན་སྦྱངས། འདུ་བྱེད་བཏང་སྙོམས། ངོ་ཚ་ཤེས་པའི་སེམས་བྱུང་།
ཁྲེལ་ཡོད་པའི་སེམས་བྱུང་། འདོད་ཆགས་མེད་པའི་སེམས་བྱུང་། ཞེ་སྡང་མེད་པའི་སེམས་
བྱུང་། གཏི་མུག་མེད་པའི་སེམས་བྱུང་། བརྩོན་འགྲུས། རྣམ་པར་མི་འཚེ་བ་དང་བཅུ་
གཅིག་པོ་དེ་ལ་དགེ་བ་བཅུ་གཅིག་ཅེས་འཇོག་ལ། དེ་རེ་རེ་ལ་ངོ་བོའི་སྒོ་ནས། ཟག་
བཅས་ཟག་མེད་གཉིས་གཉིས། རྟེན་གྱི་སྒོ་ནས་དབང་ཤེས་ཡིད་ཤེས་གཉིས་གཉིས།
ཁམས་ཀྱི་སྒོ་ནས་ཁམས་གསུམ་གྱི་གསུམ་གསུམ། སའི་སྒོ་ནས་ས་དགུའི་སས་བསྡུས་
དགུ་དགུ་ཡོད། ཁ་ཅིག་ཤིན་སྦྱངས་ལ་འདོད་པའི་སས་བསྡུས་མེད་ཟེར་བ་ཡོད་ཀྱང་། དགེ་
བ་བཅུ་གཅིག་ལས་ཕྱེ་བའི་ཤིན་སྦྱངས་དང༌། མཉམ་གཞག་གིས་བསྡུས་པའི་ཤིན་སྦྱངས་
ཁྱད་པར་ཅན་གྱི་རྣམ་དབྱེ་མ་ཕྱེད་པའི་སྐྱོན་ཡིན་པས་ཡིད་གཏད་པར་མི་བྱའོ། ། ་
བཞི་པ་རྩ་ཉོན་དྲུག་ནི། འདོད་ཆགས་ཞེ་སྡང་གཏི་མུག་དང་། །ང་རྒྱལ་ལྟ་བ་ཐེ་ཚོམ་
དྲུག །ཉོན་མོངས་རྩ་ཉོན་དྲུག་ཡིན་ནོ། །ཞེས་པ་ལྟར། དྲུག་ཡོད་པའི་མཚན་ཉིད་རིམ་པ་
ལྟར། རྩ་ཉོན་གང་ཞིག་རང་ཡུལ་ལ་རང་སྟོབས་ཀྱིས་ལྷག་པར་ཆགས་པའི་རིག་པ། གང་
ཞིག་འདྲ། རང་ཡུལ་ལ་རང་སྟོབས་ཀྱིས་ཀུན་ནས་མནར་སེམས་པའི་རིག་པ། དེ་གང་
ཞིག་རང་ཡུལ་ལ་རང་སྟོབས་ཀྱིས་ལྷག་པར་རྨོངས་པའི་རིག་པ། དེ་གང་ཞིག་རང་ཡུལ་ལ་
རང་སྟོབས་ཀྱིས་ལྷག་པར་ཁེངས་པའི་རིག་པ། དེ་གང་ཞིག་རང་ཡུལ་ལ་རང་སྟོབས་ཀྱིས་
ལྷག་པར་ཕྱིན་ཅི་ལོག་ཏུ་འཛིན་པའི་རིག་པ། དེ་གང་ཞིག་རང་ཡུལ་ལ་རང་སྟོབས་ཀྱིས་
ལྷག་པར་སོམ་ཉི་ཟ་བའི་རིག་པ་རྣམས། རིམ་བཞིན། འདོད་ཆགས། ཞེ་སྡང་། གཏི་མུག །
ང་རྒྱལ། རྩ་ཉོན་དྲུག་གི་ཟླས་ཕྱེ་བའི་ལྟ་བ། དེ་དྲུག་གི་ཟླས་ཕྱེ་བའི་ཐེ་ཚོམ་རྣམས་ཀྱི་
མཚན་ཉིད་ཡིན། དེ་དྲུག་གི་ཟླས་ཕྱེ་བའི་ལྟ་བ་དེ་ལ། འཇིག་ལྟ། མཐར་ལྟ། ལོག་ལྟ། ལྟ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བ་མཆོག་ཏུ་འཛིན་པའི་ལྟ་བ། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བ་དང་
ལྔར་ཕྱེ་བས། རྩ་ཉོན་བཅུ་ཡོད་ལ། བཅུ་པོ་དེ་ལ། ངོ་བོའི་སྒོ་ནས་དབྱེ་ན། ཞེ་སྡང་ལ་མི་
དགེ་བ་ཡིན་པས་ཁྱབ། ལྷག་མ་དགུ་ལ་མི་དགེ་བ་དང་ལུང་མ་བསྟན་གཉིས་གཉིས། རྟེན་
གྱི་སྒོ་ནས། འདོད་ཆགས། ཞེ་སྡང་། གཏི་མུག་གསུམ་ལ་དབང་ཤེས་དང་ཡིད་ཤེས་གཉིས་
གཉིས། ལྷག་མ་བདུན་ལ་ཡིད་ཤེས་ཡིན་པས་ཁྱབ། གཉེན་པོའི་སྒོ་ནས། ལྟ་བ་ཕྱི་མ་
གསུམ་དང་། རྩ་ཉོན་ཐེ་ཚོམ་ལ་མཐོང་སྤང་ཡིན་པས་ཁྱབ། ལྷག་མ་དྲུག་ལ་མཐོང་སྤང་
དང་སྒོམ་སྤང་གཉིས་གཉིས་ཡོད། སའི་སྒོ་ནས་ཞེ་སྡང་ལ་འདོད་པའི་སས་བསྡུས་ཡིན་
པས་ཁྱབ། ལྷག་མ་དགུ་ལ་ས་དགུའི་སས་བསྡུས་དགུ་དགུ་ཡོད་དོ། །ལྔ་པ་ཉེ་ཉོན་ལ་བཅུ་
ཚན་གཉིས་ཡོད་པའི་དང་པོ་ནི། ཁྲོ་དང་ཁོན་འཛིན་འཚིག་པ་དང་། །རྣམ་འཚེ་འཆབ་པ་
ཕྲག་དོག་དང་། །སེར་སྣ་གཡོ་སྒྱུ་རྒྱགས་པ་རྣམས། །ཉེ་ཉོན་བཅུ་ཚན་དང་པོ་ཡིན། །ཞེས་
པ་ལྟར་བཅུ་ཡོད་པའི། དང་པོ་བདུན་ལ་མི་དགེ་བ་ཡིན་པས་ཁྱབ། ཕྱི་མ་གཡོ་སྒྱུ་རྒྱགས་པ་
གསུམ་ལ་མི་དགེ་བ་དང་ལུང་མ་བསྟན་གཉིས་གཉིས་ཡོད། རྟེན་གྱི་སྒོ་ནས་བཅུ་ཆར་ལ་
ཡིད་ཤེས་ཡིན་པས་ཁྱབ། གཉེན་པོའི་སྒོ་ནས། བཅུ་ཆར་ལ་མཐོང་སྤང་དང་། སྒོམ་སྤང་
གཉིས། ཁམས་ཀྱི་སྒོ་ནས། དང་པོ་བདུན་ལ་འདོད་པའི་སས་བསྡུས་ཡིན་པས་ཁྱབ། ཕྱི་མ་
གསུམ་ལ་ཁམས་གསུམ་ཆར་གྱི་སས་བསྡུས་ཡོད། བཅུ་ཚན་གཉིས་པ་འཆད་པ་ནི། ངོ་ཚ་
མེད་དང་ཁྲེལ་མེད་དང༌། །མི་དད་ལེ་ལོ་བག་མེད་དང་། །རྨུགས་རྒོད་བརྗེད་ངེས་ཤེས་
བཞིན་མིན། །རྣམ་གཡེང་ཞེས་བྱ་རྣམ་པ་བཅུ། །ཉེ་ཉོན་བཅུ་ཚན་ཐ་མ་ཡིན། །ཞེས་པ་ལྟར་
བཅུ་ལས། དང་པོ་ལྔ་ལ་མི་དགེ་བ་ཡིན་པས་ཁྱབ། ཕྱི་མ་ལྔ་ལ་མི་དགེ་བ་དང་ལུང་མ་
བསྟན་གཉིས་གཉིས། བཅུ་ཆར་ལ་རྟེན་གྱི་སྒོ་ནས་དབང་ཤེས་ཡིད་ཤེས་གཉིས་གཉིས།
གཉེན་པོའི་སྒོ་ནས་མཐོང་སྤང་དང་། སྒོམ་སྤང་གཉིས་གཉིས། ཁམས་ཀྱི་སྒོ་ནས། དང་པོ་
ལྔ་ལ་འདོད་པའི་སས་བསྡུས་ཡིན་པས་ཁྱབ། ཕྱི་མ་ལྔ་ལ་ཁམས་གསུམ་ཆར་གྱི་སས་
174



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
བསྡུས་ཡོད་དོ། །
དྲུག་པ་གཞན་འགྱུར་བཞི་འཆད་པ་ལ། གཉིད་འགྱོད་རྟོག་དཔྱོད་གཞན་འགྱུར་
བཞི། །ཞེས་པ་ལྟར་བཞི་ལ་མཚན་ཉིད་རིམ་བཞིན། གཞན་འགྱུར་བཞི་གང་རུང་གང་ཞིག །
སེམས་ཀྱི་འཇུག་པ་རང་སྟོབས་ཀྱིས་རང་དབང་མེད་པར་སྡུད་པའི་རིག་པ་གཉིད་ཀྱི་
མཚན་ཉིད། གང་ཞིག་རང་གི་བྱ་བ་རང་སྟོབས་ཀྱིས་ཡིད་ལ་བཅགས་པའི་རིག་པ་འགྱོད་
པའི་མཚན་ཉིད། གང་ཞིག་རང་གི་དམིགས་པ་ལ་རང་སྟོབས་ཀྱིས་རྙིང་བའི་རྣམ་པ་ཅན་
གྱི་རིག་པ་གཞན་འགྱུར་བཞིའི་ཟླས་ཕྱེ་བའི་རྟོག་པའི་མཚན་ཉིད། གང་ཞིག་རང་གི་
དམིགས་པ་ལ་རང་སྟོབས་ཀྱིས་ཞིབ་པའི་རྣམ་པ་ཅན་གྱི་རིག་པ་དེ་བཞིའི་ཟླས་ཕྱེ་བའི་
དཔྱོད་པའི་མཚན་ཉིད་ཡིན། དེ་བཞི་ལ་དབྱེ་ན། ངོ་བོའི་སྒོ་ནས་དགེ་མི་དགེ་ལུང་མ་བསྟན་
གསུམ་གསུམ། རྟེན་གྱི་སྒོ་ནས། དང་པོ་གཉིད་འགྱོད་གཉིས་ལ་ཡིད་ཤེས་ཡིན་པས་ཁྱབ།
རྟོག་དཔྱོད་གཉིས་ལ་དབང་ཤེས་དང་ཡིད་ཤེས་གཉིས་གཉིས། ཁམས་ཀྱི་སྒོ་ནས། གཉིད་
འགྱོད་གཉིས་ལ་འདོད་པའི་སས་བསྡུས་ཡིན་པས་ཁྱབ། རྟོག་དཔྱོད་གཉིས་ལ་འདོད་པ་
དང་བསམ་གཏན་དང་པོ་གང་རུང་གི་སས་བསྡུས་ཡིན་པས་ཁྱབ། བཞི་པ་ཁྱད་ཆོས་འཆད་
པ་ལ། སེམས་གང་གི་འཁོར་དུ་སེམས་བྱུང་དུ་འགྲོ་བ་ལ་དཔྱད་པ། མཚུངས་ལྡན་རྣམ་པ་
ལྔ་མཚུངས་ལ་དཔྱད་པ། ཁམས་དང་ས་གང་ན་སེམས་དང་སེམས་བྱུང་དུ་ཡོད་ལ་དཔྱད་པ་
གསུམ། དང་པོ་ནི། ཀུན་གཞིའི་འཁོར་དུ་ཀུན་འགྲོ་ལྔ་ཁོ་ན་འབྱུང་གི །ཡུལ་ངེས་ལྔ་མི་
འབྱུང་སྟེ། ཀུན་གཞི་ནི་དམིགས་རྣམ་རིས་སུ་མ་འཆད་པ་ཡིན། ཡུལ་ངེས་ལྔ་ནི་དམིགས་
རྣམ་རིས་སུ་ཆད་པའི་ཕྱིར། དགེ་བ་བཅུ་གཅིག་མི་འབྱུང་སྟེ། ཀུན་གཞི་ནི་མ་སྒྲིབ་ལུང་མ་
བསྟན་ཡིན། དགེ་བ་བཅུ་གཅིག་ལུང་མ་བསྟན་མ་ཡིན་པའི་ཕྱིར། རྩ་ཉོན་དྲུག་དང་། ཉེ་
ཉོན་ཉི་ཤུ་མི་འབྱུང་སྟེ། ཀུན་གཞི་མ་སྒྲིབ་ལུང་མ་བསྟན་ཡིན། དེ་རྣམས་སྒྲིབ་པ་ཡིན་པའི་
ཕྱིར། གཞན་འགྱུར་བཞི་མི་འབྱུང་སྟེ། ཀུན་གཞི་དམིགས་རྣམ་བརྟན། གཞན་འགྱུར་བཞི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དམིགས་རྣམ་མི་བརྟན་པའི་ཕྱིར། ཉོན་ཡིད་ཀྱི་འཁོར་དུ། ཀུན་འགྲོ་ལྔ། འདོད་ཆགས། ང་
རྒྱལ། མ་རིག་པ། ལྟ་བ་དང་དགུ ཁོ་ན་འབྱུང་གི ཡུལ་ངེས་ལྔ་དེའི་འཁོར་དུ་མི་འབྱུང་སྟེ།
ཡུལ་ངེས་ལྔ་དམིགས་རྣམ་སོ་སོར་ངེས། ཉོན་ཡིད་དམིགས་རྣམ་གཅིག་ཏུ་ངེས་པའི་ཕྱིར།
རྩ་ཉོན་དྲུག་ལས། ཞེ་སྡང་དང་། ཐེ་ཚོམ་གཉིས་དེའི་འཁོར་དུ་མི་འབྱུང་སྟེ། ཞེ་སྡང་ཡིན་ན་
མི་དགེ་བ་ཡིན་པས་ཁྱབ། ཉོན་ཡིད་ལ་ལུང་མ་བསྟན་ཡིན་པས་ཁྱབ་པའི་ཕྱིར་དང་། ཐེ་
ཚོམ་ཡིན་ན་དྲུག་པ་ཡིད་ཤེས་ཡིན་པས་ཁྱབ། ཉོན་ཡིད་ཡིན་ན་དྲག་པ་ཡིད་ཤེས་མིན་པས་
ཁྱབ་པའི་ཕྱིར་རོ། ། །
གཞན། ཉེ་ཉོན་ཉི་ཤུ་དང་། གཞན་འགྱུར་བཞི་ཡང་མི་འབྱུང་སྟེ། དེ་དག་ལ་དྲུག་པ་
ཡིད་ཀྱི་ས་པ་དང་། དབང་ཤེས་གང་རུང་ཡིན་པས་ཁྱབ། ཉོན་ཡིད་ཡིན་ན་དབང་ཤེས་དང་།
དྲུག་ཡིད་གང་རུང་མ་ཡིན་པས་ཁྱབ་པའི་ཕྱིར། འཇུག་པའི་རྣམ་ཤེས་ལ། སྒོ་ལྔའི་རྣམ་པར་
ཤེས་པ་དང་། དྲུག་པ་ཡིད་ཀྱི་རྣམ་པར་ཤེས་པ་གཉིས་ཡོད་པའི། དང་པོ་ལ། ཡིད་མ་
གཏད་པའི་དབང་པོའི་རྣམ་པར་ཤེས་པ་དང་། ཡིད་གཏད་པའི་དབང་པོའི་རྣམ་པར་ཤེས་
པ་གཉིས། དང་པོའི་འཁོར་དུ་ཀུན་འགྲོ་ལྔ་ཁོ་ན་འབྱུང་གི །གཞན་མི་འབྱུང་སྟེ། དེའི་རྐྱེན་
མ་ཚང་བའི་ཕྱིར། གཉིས་པ་ལ་དགེ་མི་དགེ་ལུང་མ་བསྟན་གསུམ་ཡོད་པའི་དང་པོ་དགེ་
བར་གྱུར་པའི་དབང་པོའི་རྣམ་པར་ཤེས་པའི་འཁོར་དུ། སེམས་བྱུང་ཉི་ཤུ་རྩ་གསུམ་བྱུང་སྟེ།
ཀུན་འགྲོ་ལྔ། ཡུལ་ངེས་ལྔ། དད་སོགས་དགེ་བ་བཅུ་གཅིག །རྟོག་དཔྱོད་གཉིས་རྣམས་
འབྱུང་བའི་ཕྱིར། དེའི་འཁོར་དུ་རྩ་ཉོན་དྲུག །ཉེ་ཉོན་ཉི་ཤུ་དང་བཅས་པའི་སེམས་བྱུང་ཉེར་
དྲུག་མི་འབྱུང་སྟེ། ཁོ་དགེ་བ་གང་ཞིག །ཉེར་དྲུག་པོ་ཉོན་མོངས་ཡིན་པའི་ཕྱིར། དེའི་
འཁོར་དུ་གཉིད་འགྱོད་གཉིས་མི་འབྱུང་སྟེ། ཁོ་དབང་ཤེས་གང་ཞིག །གཉིད་འགྱོད་གཉིས་
ལ་ཡིད་ཤེས་ཡིན་པས་ཁྱབ་པའི་ཕྱིར། མི་དགེ་བར་གྱུར་པའི་དབང་པོའི་རྣམ་པར་ཤེས་
པའི་འཁོར་དུ་སེམས་བྱུང་ཉེར་ལྔ་འབྱུང་སྟེ། ཀུན་འགྲོ་ལྔ། ཡུལ་ངེས་ལྔ། རྩ་ཉོན་འདོད་
176



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
ཆགས་ཞེ་སྡང་གཏི་མུག་གསུམ། ཉེ་ཉོན་བཅུ་ཚན་ཐ་མ། རྟོག་དཔྱོད་གཉིས་དང་བཅས་
པའི་ཉེར་ལྔ་འབྱུང་བའི་ཕྱིར། དེའི་འཁོར་དུ་དགེ་བ་བཅུ་གཅིག་མི་འབྱུང་སྟེ། ཁོ་མི་དགེ་བ་
ཡིན་པའི་ཕྱིར། དེའི་འཁོར་དུ་རྩ་ཉོན་ཕྱི་མ་གསུམ། ཉེ་ཉོན་བཅུ་ཚན་དང་པོ། གཞན་
འགྱུར་གཉིད་འགྱོད་གཉིས་དང་བཅས་པའི་བཅོ་ལྔ་མི་འབྱུང་སྟེ། ཁོ་དབང་ཤེས་གང་ཞིག །
བཅོ་ལྔ་པོ་གང་རུང་ཡིན་ན་ཡིད་ཤེས་ཡིན་པས་ཁྱབ་པའི་ཕྱིར། ལུང་མ་བསྟན་དུ་གྱུར་པའི་
དབང་པོའི་རྣམ་པར་ཤེས་པ་ལ། བསྒྲིབས་ལུང་མ་བསྟན་དང་། མ་བསྒྲིབས་ལུང་མ་བསྟན་
གཉིས་ཡོད་པའི། དང་པོ་བསྒྲིབས་ལུང་མ་བསྟན་གྱི་དབང་པོའི་རྣམ་པར་ཤེས་པའི་འཁོར་དུ།
སེམས་བྱུང་བཅུ་དགུ་འབྱུང་སྟེ། ཀུན་འགྲོ་ལྔ། ཡུལ་ངེས་ལྔ། རྩ་ཉོན་འདོད་ཆགས་དང༌།
གཏི་མུག་གཉིས། ཉེ་ཉོན་བཅུ་ཚན་ཐ་མའི་ཕྱི་མ་ལྔ། རྟོག་དཔྱོད་གཉིས་དང་བཅས་པའི་
བཅུ་དགུ་འབྱུང་བའི་ཕྱིར། དེའི་འཁོར་དུ། དགེ་བ་བཅུ་གཅིག་མི་འབྱུང་སྟེ། ཁོ་ལུང་མ་
བསྟན་ཡིན་པའི་ཕྱིར། དེའི་འཁོར་དུ། རྩ་ཉོན་ཞེ་སྡང་། ཉེ་ཉོན་བཅུ་ཚན་ཐ་མའི་དང་པོ་ལྔ་
དང་དྲུག་མི་འབྱུང་སྟེ། ཁོ་ལུང་མ་བསྟན་གང་ཞིག །དེ་དྲུག་ལ་མི་དགེ་བ་ཡིན་པས་ཁྱབ་
པའི་ཕྱིར། དེའི་འཁོར་དུ་རྩ་ཉོན་ཕྱི་མ་གསུམ་ཉེ་ཉོན་བཅུ་ཚན་དང་པོ། གཉིད་འགྱོད་
གཉིས་དང་བཅས་པའི་བཅོ་ལྔ་མི་འབྱུང་སྟེ། ཁོ་དབང་ཤེས་གང་ཞིག །དེ་བཅོ་ལྔ་ལ་ཡིད་
ཤེས་ཡིན་པས་ཁྱབ་པའི་ཕྱིར། གཉིས་པ་མ་བསྒྲིབས་ལུང་མ་བསྟན་དུ་གྱུར་པའི་དབང་
པོའི་རྣམ་པར་ཤེས་པའི་འཁོར་དུ་སེམས་བྱུང་བཅུ་གཉིས་འབྱུང་སྟེ། ཀུན་འགྲོ་ལྔ། ཡུལ་
ངེས་ལྔ་དང་བཅུ། རྟོག་དཔྱོད་གཉིས་དང་བཅུ་གཉིས་བྱུང་བའི་ཕྱིར། དེའི་འཁོར་དུ་དགེ་བ་
བཅུ་གཅིག་མི་འབྱུང་སྟེ། ཁོ་ལུང་མ་བསྟན་ཡིན་པའི་ཕྱིར། དེའི་འཁོར་དུ། རྩ་ཉོན་དྲུག །
ཉེ་ཉོན་ཉི་ཤུ་དང་བཅས་པའི་ཉེར་དྲུག་མི་འབྱུང་སྟེ། ཁོ་མ་བསྒྲིབས་ལུང་མ་བསྟན་གང་ཞིག །
ཉེར་དྲུག་པོ་སྒྲིབ་པ་ཡིན་པའི་ཕྱིར། དེའི་འཁོར་དུ། གཉིད་འགྱོད་གཉིས་མི་འབྱུང་སྟེ། ཁོ་
དབང་ཤེས་གང་ཞིག །གཉིད་འགྱོད་གཉིས་ལ་ཡིད་ཤེས་ཡིན་པས་ཁྱབ་པའི་ཕྱིར་རོ། ། །
GK17



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་དྲུག་པ་ཡིད་ཀྱི་རྣམ་པར་ཤེས་པ་ལ། རྐྱེན་ཉེར་གནས་ཀྱི་ཡིད་ཀྱི་རྣམ་པར་
ཤེས་པ་དང་། ཡིད་སྔོན་སོང་གི་དྲུག་པ་ཡིད་ཀྱི་རྣམ་པར་ཤེས་པ་གཉིས། དང་པོའི་འཁོར་དུ།
ཀུན་འགྲོ་ལྔ་ཁོ་ན་འབྱུང་གི །གཞན་མི་འབྱུང་སྟེ། དེ་འབྱུང་བའི་རྐྱེན་མ་ཚང་བའི་ཕྱིར།
གཉིས་པ་དེ་ལ་དགེ་མི་དགེ་ལུང་མ་བསྟན་གསུམ་ཡོད་པའི་དང་པོ། དགེ་བར་གྱུར་པའི་
དྲུག་པ་ཡིད་ཀྱི་རྣམ་པར་ཤེས་པའི་འཁོར་དུ་སེམས་བྱུང་ཉེར་ལྔ་འབྱུང་སྟེ། ཀུན་འགྲོ་ལྔ།
ཡུལ་ངེས་ལྔ། དགེ་བ་བཅུ་གཅིག །གཞན་འགྱུར་བཞི་དང་བཅོ་ལྔ་བྱུང་བའི་ཕྱིར། དེའི་
འཁོར་དུ། རྩ་ཉོན་དྲུག །ཉེ་ཉོན་ཉི་ཤུ་དང་ཉེར་དྲུག་མི་འབྱུང་སྟེ། ཁོ་དགེ་བ་གང་ཞིག །དེ་
ཉེར་དྲུག་པོ་ཉོན་མོངས་ཡིན་པའི་ཕྱིར། གཉིས་པ་མི་དགེ་བར་གྱུར་པའི་དྲུག་པ་ཡིད་ཀྱི་
རྣམ་པར་ཤེས་པའི་འཁོར་དུ། སེམས་བྱུང་བཞི་བཅུ་འབྱུང་སྟེ། ཀུན་འགྲོ་ལྔ། ཡུལ་ངེས་ལྔ།
རྩ་ཉོན་དྲུག །ཉེ་ཉོན་ཉི་ཤུ། གཞན་འགྱུར་བཞི་དང་བཅས་པའི་བཞི་བཅུ་པོ་འབྱུང་བའི་
ཕྱིར། དགེ་བ་བཅུ་གཅིག་མི་འབྱུང་སྟེ། ཁོ་མི་དགེ་བ་ཡིན་པའི་ཕྱིར། །
གསུམ་པ་ལུང་མ་བསྟན་གྱི་དྲུག་ཡིད་ལ། བསྒྲིབས་ལུང་མ་བསྟན་དང་། མ་
བསྒྲིབས་ལུང་མ་བསྟན་གཉིས། དང་པོ་བསྒྲིབས་ལུང་མ་བསྟན་དུ་གྱུར་པའི་དྲུག་པ་ཡིད་
ཀྱི་རྣམ་པར་ཤེས་པའི་འཁོར་དུ། སེམས་བྱུང་སོ་དགུ་འབྱུང་སྟེ། ཀུན་འགྲོ་ལྔ། ཡུལ་ངེས་ལྔ།
ཞེ་སྡང་མ་གཏོགས་པའི་རྩ་ཉོན་ལྔ། ཉེ་ཉོན་ཉི་ཤུ་གཞན་འགྱུར་བཞི་དང་བཅས་པའི་སོ་
དགུ་འབྱུང་བའི་ཕྱིར། དེའི་འཁོར་དུ། དགེ་བ་བཅུ་གཅིག་དང་། ཞེ་སྡང་མི་འབྱུང་སྟེ། ཁོ་
ལུང་མ་བསྟན་གང་ཞིག །དགེ་བ་བཅུ་གཅིག་དང་། ཞེ་སྡང་། དགེ་བ་དང་མི་དགེ་བར་སོ་
སོར་ངེས་པའི་ཕྱིར་རོ། །གཉིས་པ་མ་བསྒྲིབས་ལུང་མ་བསྟན་དུ་གྱུར་པའི་དྲུག་པ་ཡིད་ཀྱི་
རྣམ་པར་ཤེས་པའི་འཁོར་དུ་སེམས་བྱུང་བཅུ་བཞི་འབྱུང་སྟེ། ཀུན་འགྲོ་ལྔ་ཡུལ་ངེས་ལྔ་
གཞན་འགྱུར་བཞི་དང་བཅས་པའི་བཅུ་བཞི་འབྱུང་བའི་ཕྱིར། དེའི་འཁོར་དུ། དགེ་བ་བཅུ་
གཅིག་དང་། རྩ་ཉོན་དྲུག །ཉེ་ཉོན་ཉི་ཤུ་དང་བཅས་པའི་སོ་བདུན་མི་འབྱུང་སྟེ། ཁོ་མ་
）
178



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
བསྒྲིབས་ལུང་མ་བསྟན་གང་ཞིག །དགེ་བ་བཅུ་གཅིག་དགེ་བའི་ལས་ཡིན། རྩ་ཉོན་དྲུག་
དང་ཉེ་ཉོན་ཉི་ཤུ་ཉོན་སྒྲིབ་ཡིན་པའི་ཕྱིར་རོ། །འདིར་དོགས་པ་འདི་ལྟར་དཔྱད་དགོས་ཏེ།
ཁྱོད་ཀྱི་འཁོར་དུ་བྱུང་བའི་དད་སོགས་དགེ་བ་བཅུ་གཅིག །ཀུན་འགྲོ་ལྔ། ཡུལ་ངེས་ལྔ།
རྟོག་དཔྱོད་གཉིས་དང་བཅས་པའི་ཉེར་གསུམ་ཡོད་པར་ཐལ། ཁྱོད་དགེ་བར་གྱུར་པའི་
གཙོ་སེམས་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དགེ་བར་གྱུར་
པའི་གཙོ་སེམས་ཀྱི་འཁོར་དུ་སེམས་བྱུང་ཉེར་གསུམ་པོ་དེ་འབྱུང་བའི་ཕྱིར་ཟེར་ན་མ་ཁྱབ།
འདོད་ན། བསམ་གཏན་གཉིས་པའི་སས་བསྡུས་ཀྱི་དགེ་བར་གྱུར་པའི་གཙོ་སེམས་ཆོས་
ཅན། དེར་ཐལ་དེའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་འཁོར་དུ་བྱུང་
བའི་རྟོག་དཔྱོད་གཉིས་ཡོད་པར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་ཡིན་པའི་
ཕྱིར། གཞན་ཡང་ཁྱོད་ཀྱི་འཁོར་དུ་བྱུང་འབའི་དད་སོགས་དགེ་བ་བཅུ་གཅིག་མ་གཏོགས་
པའི་སེམས་བྱུང་བཞི་བཅུ་ཡོད་པར་ཐལ། ཁྱོད་མི་དགེ་བར་གྱུར་པའི་དྲུག་པ་ཡིད་ཀྱི་རྣམ་
ཤེས་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། མི་དགེ་བར་གྱུར་པའི་
དྲུག་པ་ཡིད་ཀྱི་རྣམ་ཤེས་ཀྱི་འཁོར་དུ་སེམས་བྱུང་བཞི་བཅུ་འབྱུང་བའི་ཕྱིར། འདོད་ན། མི་
དགེ་བར་གྱུར་པའི་འདོད་ཆགས་དང་མཚུངས་ལྡན་གྱི་དྲུག་པ་ཡིད་ཀྱི་རྣམ་པར་ཤེས་པ་
ཆོས་ཅན། དེར་ཐལ་དེའི་ཕྱིར། རྟགས་ཁས། འདོད་ན། ཁྱོད་ཀྱི་འཁོར་དུ་འབྱུང་བའི་ཞེ་
སྡང་ཡོད་པར་ཐལ། དེའི་ཕྱིར། འདོད་མི་ནུས་ཏེ་ཆོས་ཅན་ཡིན་པའི་ཕྱིར་དང་། དེས་ན།
མི་དགེ་བར་གྱུར་པའི་དྲུག་པ་ཡིད་ཀྱི་རྣམ་པར་ཤེས་པའི་འཁོར་དུ་སེམས་བྱུང་བཞི་བཅུ་
འབྱུང་ཞེས་པ་དེ། སོ་སོར་འབྱུང་སྲིད་པ་ལ་དགོངས་པ་ཡིན་གྱི། ཐམས་ཅད་ཅིག་ཅར་དུ་
འབྱུང་བ་ནི་མ་ཡིན་ཏེ། ཆགས་སྡང་གཉིས་གཙོ་སེམས་གཅིག་གི་འཁོར་དུ་ཅིག་ཅར་མི་
འབྱུང་བའི་ཕྱིར་དང་། ཁྲོ་སོགས་ཉེ་ཉོན་བཅུ་ཚན་དང་པོ་ལྟ་བུ་ལའང་། གཙོ་སེམས་གཅིག་
གི་འཁོར་དུ་དེ་བཅུ་གང་རུང་གཅིག་བྱུང་སར་གཞན་མི་འབྱུང་བའི་ཕྱིར་རོ། །འོན་ཀྱང་།
179



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དགེ་བར་གྱུར་པའི་གཙོ་སེམས་ཡིན་ན། ཁྱོད་ཀྱི་འཁོར་དུ་བྱུང་བའི་དད་སོགས་དགེ་བ་
བཅུ་གཅིག་ཡོད་པས་ཁྱབ་པ་དང་། མི་དགེ་བར་གྱུར་པའི་གཙོ་སེམས་ཡིན་ན་ཁྱོད་ཀྱི་
འཁོར་དུ། ངོ་ཚ་མེད་པ་དང་། ཁྲེལ་མེད་ཀྱི་སེམས་བྱུང་གཉིས་ཡོད་པས་ཁྱབ། ཉོན་མོངས་
ཅན་གྱི་གཙོ་སེམས་ཡིན་ན། ཁྱོད་ཀྱི་འཁོར་དུ་བྱུང་བའི་མ་རིག་པ་ཡོད་པས་ཁྱབ་བོ། །
གནད་དེས་ན། དགེ་བའི་རྣམ་པར་ཤེས་པ་དང་། མི་དགེ་བའི་རྣམ་པར་ཤེས་པ་དང༌།
བསྒྲིབས་ལུང་མ་བསྟན་གྱི་རྣམ་པར་ཤེས་པ་གསུམ་པོ་གང་རུང་ཡིན་ན། ཡིད་གཏད་པའམ་
ཡིད་སྔོན་སོང་གི་རྣམ་པར་ཤེས་པ་ཡིན་པས་ཁྱབ། མ་བསྒྲིབས་ལུང་མ་བསྟན་གྱི་རྣམ་
ཤེས་ལ། རྐྱེན་ཉེར་གནས་སམ་ཡིད་མ་གཏད་པའི་རྣམ་ཤེས་དང་། ཡིད་གཏད་པའམ་ཡིད་
སྔོན་སོང་གི་རྣམ་ཤེས་གཉིས་ཆར་ཡོད་པ་ནི་གནད་ཀྱི་དོན་དུ་ཤེས་དགོས་སོ། །གཉིས་པ་
མཚུངས་ལྡན་རྣམ་པ་ལྔ་མཚུངས་ལ་དཔྱད་པ་ནི། སྔོན་འཛིན་མིག་གི་རྣམ་ཤེས་དང་། དེའི་
འཁོར་དུ་བྱུང་བའི་སེམས་བྱུང་ཚོར་བ་གཉིས་མཚུངས་ལྡན་རྣམ་པ་ལྔ་མཚུངས་ཡིན་ཏེ། དེ་
གཉིས་དམིགས་པ་སྔོན་པོ་ལ་དམིགས་པར་མཚུངས། རྣམ་པ་སྔོན་པོའི་རྣམ་ལྡན་དུ་
མཚུངས། རྟེན་བདག་རྐྱེན་མིག་དབང་ལ་བརྟེན་པར་མཚུངས། དུས་སྐྱེ་འགག་གནས་
གསུམ་ཅིག་ཆར་དུ་བྱེད་པར་མཚུངས། རྫས་གཅིག་ཏུ་མཚུངས་པའི་ཕྱིར། དེས་ན་ཁྱོད་རྣམ་
ཤེས་སམ་གཙོ་སེམས་ཡིན་ན། ཁྱོད་དང་ཁྱོད་ཀྱི་འཁོར་དུ་བྱུང་བའི་སེམས་བྱུང་གཉིས།
དམིགས་པ། རྣམ་པ། རྟེན། དུས་རྫས་མཚུངས་པ་སྟེ་མཚུངས་ལྡན་རྣམ་པ་ལྔ་མཚུངས་
ཡིན་པས་ཁྱབ་བོ། ། །
གསུམ་པ་ཁམས་དང་ས་གང་ན་སེམས་དང་སེམས་བྱུང་དུ་ཡོད་ལ་དཔྱད་པ་ནི།
འདོད་པའི་སས་བསྡུས་ཀྱི་སེམས་རྣམ་ཤེས་ཚོགས་བརྒྱད། སེམས་བྱུང་ལྔ་བཅུ་རྩ་གཅིག་
དང་ཐམས་ཅད་ཡོད། བསམ་གཏན་དང་པོའི་སས་བསྡུས་ཀྱི་སེམས་རྣམ་ཤེས་ཚོགས་
བརྒྱད་ཆར་ཡོད་ཅིང་། རྩ་ཉོན་དྲུག་ལས་ཞེ་སྡང་། ཉེ་ཉོན་བཅུ་ཚན་དང་པོའི་བདུན། བཅུ་
180



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
ཚན་གཉིས་པའི་དང་པོ་ལྔ་རྣམས་བསམ་གཏན་དང་པོའི་སས་བསྡུས་པ་ན་མེད་དེ། བསམ་
གཏན་དང་པོའི་སས་བསྡུས་ཀྱི་མི་དགེ་བ་མེད་པ་གང་ཞིག །སེམས་བྱུང་བཅུ་གསུམ་པོ་དེ་
ལ་མི་དགེ་བ་ཡིན་པས་ཁྱབ་པའི་ཕྱིར། གཞན་འགྱུར་བཞིའི་ཟླས་ཕྱེ་བའི་གཉིད་འགྱོད་
གཉིས་བསམ་གཏན་དང་པོ་ན་མེད་ཅིང་། བསམ་གཏན་དང་པོའི་དངོས་ཀྱི་ཁྱད་པར་
ཅན་ན། གཞན་འགྱུར་བཞིའི་ཟླས་ཕྱེ་བའི་རྟོག་པ་མེད་ལ། བསམ་གཏན་གཉིས་པ་ཡན་
ཆད་ན་སྔར་བཤད་པའི་སེམས་བྱུང་མི་དགེ་བ་བཅུ་གསུམ། གཞན་འགྱུར་བཞི་དང་བཅས་
པའི་བཅུ་བདུན་མེད་ཅིང་། ལྷག་མ་རྣམས་ནི་ཅི་རིགས་པར་ཡོད་དེ། མཛོད་ལས། དེ་ལ་
འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །རྟོག་མེད་བསམ་གཏན་
ཁྱད་པར་ཅན། །དེ་ཡི་གོང་ན་དཔྱོད་པ་ཡང་། །ཞེས་བཤད་པའི་ཕྱིར་རོ། །སེམས་བྱུང་དེ་
དག་ལས། ལྟ་བ་ཕྱི་མ་གསུམ་ལ་མཐོང་སྤང་གིས་ཁྱབ་པ་དང་། ཉེ་ཉོན་བཅུ་ཚན་དང་པོ་ལ་
མཐོང་སྤང་དང་སྒོམ་སྤང་གཉིས་ཆར་ཡོད་པ་དང་། སེམས་བྱུང་ལྔ་བཅུ་རྩ་གཅིག་ལས་མི་
དགེ་བར་མཐའ་གཅིག་ཏུ་ངེས་པའི་སེམས་བྱུང་བཅུ་གསུམ་ཡོད་པ་རྣམས་ནི། རེ་ཞིག །
དཔལ་འབུམ་ཕྲག་གསུམ་པའི་སེམས་སེམས་བྱུང་གི་ཟུར་བཀོལ་ལྟར་བྲིས་པ་ཡིན་ལ། ཇི་
ལྟར་ངེས་ཀྱི་དཔྱད་པ་ནི་གཞན་དུ་འཆད་པར་བྱེད་དོ། ། །
གསུམ་པ་བློས་ཡུལ་རྟོགས་ཚུལ་འཆད་པ་ལ་བཞི། སྤྱི་དང་བྱེ་བྲག་གི་རྟོགས་ཚུལ།
སྣང་བ་དང་སེལ་བའི་རྟོགས་ཚུལ། བརྗོད་བྱ་དང་རྗོད་བྱེད་ཀྱི་རྟོགས་ཚུལ། འགལ་བ་དང་
འབྲེལ་བའི་རྟོགས་ཚུལ་ལོ། །དང་པོ་ལ་གཉིས། སྤྱི་བཤད་པ་དང་། བྱེ་བྲག་བཤད་པའོ། །
དེ་ལ་མཚན་ཉིད་དང་དབྱེ་བ་གཉིས། དང་པོ་ནི། བུམ་པ་དེ་དངོས་མེད་ལས་ཀྱང་ལོག །
དངོས་པོའི་ནང་ཚན་ཀ་བ་ལས་ཀྱང་ལོག་པའི་ལྡོག་པ་གཉིས་ཚོགས་ཡིན་པ་དེ། བུམ་པ་
དངོས་པོའི་བྱེ་བྲག་ཡིན་པའི་མཚན་ཉིད་ཡིན་ཞིང་། དངོས་པོ་དེ་དངོས་མིན་པ་ལས་ལོག་
པའི་ལྡོག་པ་ཆིག་རྐྱང་ཡིན་པ་དེ། དངོས་པོ་དེ་སྤྱི་ཡིན་པའི་མཚན་ཉིད་ཡིན། །
181



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་དབྱེ་བ་འཆད་པ་ལ། སྤྱིའི་དབྱེ་བ་དང་། བྱེ་བྲག་གི་དབྱེ་བ་གཉིས། དང་
པོ་ལ་སྒྲའི་བརྗོད་རིགས་ཀྱི་སྒོ་ནས་དབྱེ་བ་དང་། བྱེ་བྲག་གི་སྒོ་ནས་དབྱེ་བ་གཉིས། དང་ །
པོ་ལ། རིགས་སྤྱི། ཚོགས་སྤྱི། དོན་སྤྱི་དང་གསུམ། དང་པོ་དང་སྤྱི་གཉིས་དོན་གཅིག །
མཚན་གཞི་བུམ་པ་ལ་བྱེད། གཉིས་པ་དང་་རགས་པ་དོན་གཅིག །མཚན་གཞི་གཟུགས་
སྒྲ་སོགས་ལ་བྱེད།
གསུམ་པ་སྒྲ་སྤྱི། སྒྲ་དོན་གསུམ་དོན་གཅིག །མཚན་ཉིད་བུམ་འཛིན་རྟོག་པ་ལ་
བུམ་པར་སྣང་བ་ལྟ་བུ་ལ་བྱེད། གཉིས་པ་བྱེ་བྲག་གི་སྒོ་ནས་དབྱེ་ན། ཐད་ཀའི་སྤྱི་དང་གོང་
མའི་སྤྱི་གཉིས་ཡོད། དང་པོ་ནི། དངོས་པོ་དེ་ཀ་བུམ་གཉིས་ཀྱི་སྤྱི་ཡིན་པ་ལྟ་བུ། གཉིས་
པ་ནི། དངོས་པོ་དང་བུམ་པ་སྐད་ཅིག་སྔ་ཕྱི་གཉིས་ཀྱི་སྤྱི་ཡིན་པ་ལྟ་བུ་ལ་བྱེད། གཉིས་པ་
བྱེ་བྲག་ལ་དབྱེ་ན། ཐད་ཀའི་བྱེ་བྲག་དང་གོང་མའི་བྱེ་བྲག་གཉིས། དང་པོ་ནི། ཤ་པ་དང་།
ཙནྡན་གཉིས་ཤིང་གི་བྱེ་བྲག་ཡིན་པ་ལྟ་བུ། གཉིས་པ་ནི། ཤ་པ་སྐད་ཅིག་སྔ་ཕྱི་གཉིས་ཤིང་
གི་བྱེ་བྲག་ཡིན་པ་ལྟ་བུ་ལ་བྱེད། དེས་ན། སྤྱི་བྱེ་བྲག་གཉིས་ཀྱི་ཟླས་ཕྱེ་བའི་སྤྱི་དང་། བྱེ་
བྲག་གཉིས་ལ་དངོས་པོ་དང་དངོས་མེད་གཉིས་ཆར་ཡོད་ལ། འོན་ཀྱང་སྤྱི་དང་གསལ་བ་
གཉིས་ཀྱིས་ཟླས་ཕྱེ་བའི་སྤྱི་ཡིན་ན་དངོས་མེད་ཡིན་པས་ཁྱབ་པ་དང་། དེ་གཉིས་ཀྱི་ཟླས་
ཕྱེ་བའི་བསལ་བ་ཡིན་ན། རང་མཚན་ཡིན་པས་ཁྱབ། ཅེས་པ་ནི་གནད་ཀྱི་སྙིང་པོར་ཤེས་
པར་བྱ་ཞིང་། དངོས་པོ་ལྟ་བུའི་བྱེ་བྲག་ཡིན་པ་ལ། ཁོ་དངོས་པོ་ཡིན་པ། དངོས་པོ་དང་
བདག་གཅིག་ཏུ་འབྲེལ་བ་ཁོ་མ་ཡིན་ཞིང་དངོས་པོ་ཡིན་པ་དུ་མ་གྲུབ་པ་དགོས་ཞེས་པ་ནི།
བསྡུས་པ་སྨྲ་བ་དག་གིས་རང་དགར་སྨྲས་པ་ཡིན་གྱི། སྐབས་འདིར་ཁས་བླང་བར་མི་བྱ་སྟེ།
དངོས་པོ་སྐད་ཅིག་མ་གཉིས་པ་དེ། དངོས་པོ་དང་བདག་གཅིག་འབྲེལ་མིན་ཡང་དངོས་
པོའི་བྱེ་བྲག་ཡིན་པའི་ཕྱིར། དེ་སྒྲུབ་པ་ལ། དངོས་པོ་སྐད་ཅིག་མ་གཉིས་པ་ཆོས་ཅན།
ཁྱོད་དངོས་པོའི་བྱེ་བྲག་ཡིན་པར་ཐལ། ཁྱོད་དངོས་པོའི་ནང་ཚན་གང་ཞིག །དངོས་མེད་
182



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ལས་ཀྱང་ལོག །དངོས་པོའི་སྐད་ཅིག་གསུམ་སོགས་ལས་ཀྱང་ལོག་པའི་ལྡོག་པ་གཉིས་
ཚོགས་ཡིན་པའི་ཕྱིར་རོ། ། །
གཉིས་པ་སྣང་བ་དང་སེལ་བའི་རྟོགས་ཚུལ་འཆད་པར་བྱེད་པ་ལ། ཡུལ་ཅན་སྣང་
འཇུག་དང་། སེལ་འཇུག་བཤད་པ་དང་། ཡུལ་སྣང་བ་དང་སེལ་བ་བཤད་པ་གཉིས། དང༌
པོ་སྣང་འཇུག་ལ་མཚན་ཉིད་དང་དབྱེ་བ་གཉིས། དང་པོ་ནི། རང་ཡུལ་ལ་གསལ་བར་སྣང་
བའི་སྒོ་ནས་འཇུག་པ་དེ། སྣང་འཇུག་གི་མཚན་ཉིད། གཉིས་པ་དབྱེ་ན་འཕགས་པའི་གང་
ཟག་དང་། རྟོག་མེད་ཤེས་པ་གཉིས། གཉིས་པ་སེལ་འཇུག་ལ་མཚན་ཉིད་དང་དབྱེ་བ་
གཉིས། དང་པོ་ནི། རང་ཡུལ་ལ་དམིགས་པར་སྣང་བའི་སྒོ་ནས་འཇུག་པ་དེ་སེལ་འཇུག་
གི་མཚན་ཉིད། གཉིས་པ་དབྱེ་ན། རྟོག་པ། རྗོད་བྱེད་ཀྱི་སྒྲ། སོ་སོ་སྐྱེ་བོ་དང་གསུམ། །
གཉིས་པ་ཡུལ་སྣང་སེལ་གཉིས་འཆད་པ་ལ། སྣང་བ་དང་། སེལ་བ་བཤད་པ་གཉིས།
དང་པོ་ནི། རྟོག་མེད་ཤེས་པ་ལ་གསལ་བར་སྣང་བའི་སྒོ་ནས་རིག་པར་བྱ་བ་དེ། སྤྱིར་སྣང་
བ་ཙམ་གྱི་མཚན་ཉིད་ཡིན་ལ། དེ་དང་ཤེས་བྱ་དོན་གཅིག །རྟོག་མེད་ཤེས་པ་ལ་ཡུལ་
གསལ་བར་སྣང་བའི་འཛིན་སྟངས་དེ། སྣང་སེལ་གཉིས་ཀྱི་ཟླས་ཕྱེ་བའི་སྣང་བའི་མཚན་
ཉིད་ཡིན་ཞིང་། སྣང་སེལ་གཉིས་ཀྱི་ཟླས་ཕྱེ་བའི་སྣང་བ་ལ་ཤེས་པས་ཁྱབ་པ་དང་། དེ་
གཉིས་ཀྱི་ཟླས་ཕྱེ་བའི་སེལ་བ་ལ་སྤྱི་མཚན་གྱིས་ཁྱབ་སྟེ། རིགས་གཏེར་རང་འགྲེལ་ལས།
སྣང་བ་རྟོག་མེད་ཤེས་པའི་འཛིན་སྟངས་ཡིན་པས་དོན་ལ་མེད་དོ་ཞེ་ན། སེལ་བའང་རྟོག་
པའི་འཛིན་སྟངས་ཡིན་པས་དོན་ལ་མེད་དོ་ཞེས་བཤད་པའི་ཕྱིར་རོ། །སྣང་སེལ་གཉིས་ཀྱི་
ཟླས་ཕྱེ་བའི་སྣང་བ་ལ་དབྱེ་ན། རྟོག་མེད་མ་འཁྲུལ་ཤེས་ལ་སྣང་བའི་གསལ་སྣང་དང༌།
རྟོག་མེད་འཁྲུལ་ཤེས་ལ་སྣང་བའི་གསལ་སྣང་གཉིས་ཡོད། གཉིས་པ་སེལ་བ་འཆད་པ་ལ།
གཞན་སེལ་ལ་མཚན་ཉིད། རྣམ་གྲངས། དབྱེ་བ་དང་གསུམ། དང་པོ་ནི། གཞན་ལྡོག་
གཞན་སེལ་གྱི་མཚན་ཉིད་ཡིན།
183



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་ནི། སྣང་སེལ་གཉིས་ཀྱི་ཟླས་ཕྱེ་བའི་སེལ་བ། གཞན་སེལ། གཞན་ཟློག་
གསུམ་དོན་གཅིག །གཉིས་པ་དབྱེ་བ་ལ། སྒྲའི་བརྗོད་རིགས་ཀྱི་སྒོ་ནས་དབྱེ་བ་དང་།
དགག་བྱའི་སྒོ་ནས་དབྱེ་བ་གཉིས། དང་པོ་ལ། མེད་དགག་གི་གཞན་སེལ་དང་། བློའི་
གཞན་སེལ། དོན་རང་མཚན་གྱི་གཞན་སེལ་དང་གསུམ། དང་པོ་ལ། མཚན་ཉིད། རྣམ་
གྲངས། མཚན་གཞི་དང་གསུམ། དང་པོ་ནི། གཞན་སེལ་གང་ཞིག །རང་གི་དགག་བྱ་
བཀག་ཤུལ་དུ་ཆོས་གཞན་མི་འཕེན་པ་དེ་དེའི་མཚན་ཉིད་ཡིན། གཉིས་པ་ནི། མེད་དགག །
མེད་དགག་གི་གཞན་སེལ། སེལ་བའི་དགག་པ་གསུམ་དོན་གཅིག །གསུམ་པ་ནི། བུམ་
པ་བུམ་པ་མིན་པས་སྟོང་པ་དེ། བུམ་པའི་མེད་དགག་གི་གཞན་སེལ་ཡིན་པ་ལྟ་བུ་སྟེ། ཁྱོད་
གཞི་གྲུབ་ན་ཁྱོད་ཀྱི་མེད་དགག་གི་གཞན་སེལ་ཡོད་པས་ཁྱབ་ཅེས་བྱའོ། །གཉིས་པ་བློའི་
གཞན་སེལ་ལ་མཚན་ཉིད། རྣམ་གྲངས། དབྱེ་བ་དང་གསུམ། དང་པོ་ནི། གཞན་སེལ་དང་
དོན་སྤྱིའི་གཞི་མཐུན་པར་ཚད་མས་དམིགས་པ་དེ་དེའི་མཚན་ཉིད། གཉིས་པ་ནི། བློའི་
གཞན་སེལ། སྒྲའི་གཞན་སེལ། དོན་སྤྱི། སྒྲ་སྤྱི། སྒྲ་དོན་ལྔ་དོན་གཅིག །གསུམ་པ་དབྱེ་
བ་ལ། དངོས་པོ་ལ་བརྟེན་པའི་བློའི་གཞན་སེལ་དང་། དངོས་མེད་ལ་བརྟེན་པའི་བློའི་
གཞན་སེལ་གཉིས། དང་པོ་ལ་མཚན་ཉིད། རྣམ་གྲངས། དབྱེ་བ་དང་གསུམ། དང་པོ་ནི།
བློའི་གཞན་སེལ་གང་ཞིག །རང་གཞན་སེལ་དུ་འཇོག་པའི་གཞིར་གྱུར་པའི་དངོས་པོ་ཡོད་
པ་དེ་དེའི་མཚན་ཉིད། གཉིས་པ་ནི། དངོས་པོ་ལ་བརྟེན་པའི་བློའི་གཞན་སེལ། དངོས་པོ་
ལ་བརྟེན་པའི་སྒྲའི་གཞན་སེལ། དངོས་པོའི་གཞན་སེལ། ཡོད་པ་གཞན་སེལ་དང་བཞི་
དོན་གཅིག །གསུམ་པ་དབྱེ་ན། སྣང་བ་མངོན་གྱུར་གྱི་དངོས་པོ་ལ་བརྟེན་པའི་བློའི་གཞན་
སེལ་དང་། མི་སྣང་བ་ལྐོག་གྱུར་གྱི་དངོས་པོ་ལ་བརྟེན་པའི་བློའི་གཞན་སེལ་གཉིས། དང་
པོ་ལ། མཚན་ཉིད་དང་མཚན་གཞི་གཉིས། དང་པོ་ནི། གཞན་སེལ་གང་ཞིག །རང་གཞན་
སེལ་དུ་འཇོག་པའི་གཞིར་གྱུར་པའི་མངོན་གྱུར་གྱི་དངོས་པོ་ཡོད་པ་དེ་དེའི་མཚན་ཉིད།
[84



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།།
གཉིས་པ་མཚན་གཞི་ནི། བུམ་འཛིན་མངོན་སུམ་གྱིས་དྲངས་ནས་སྐྱེས་པའི་བུམ་པ་
དྲན་པའི་དྲན་ཤེས་ལ་བུམ་པ་བུམ་པར་སྣང་བ་ལྟ་བུ་ལ་བྱེད། གཉིས་པ་མི་སྣང་བ་ལྐོག་
གྱུར་གྱི་དངོས་པོ་ལ་བརྟེན་པའི་གཞན་སེལ་ལ་མཚན་ཉིད་དང་དབྱེ་བ་གཉིས། དང་པོ་ནི།
གཞན་སེལ་གང་ཞིག །རང་གཞན་སེལ་དུ་འཇོག་པའི་གཞིར་གྱུར་པའི་ལྐོག་གྱུར་གྱི་
དངོས་པོ་ཡོད་པ་དེ་དེའི་མཚན་ཉིད། གཉིས་པ་དབྱེ་ན། བདེན་པ་ལ་འཇུག་པ་རྗེས་དཔག་
གི་ཡུལ་དུ་གྱུར་པའི་དངོས་པོའི་གཞན་སེལ། རྫུན་པ་ལ་འཇུག་པ་ལོག་ཤེས་ཀྱི་ཡུལ་དུ་
གྱུར་པའི་དངོས་པོའི་གཞན་སེལ། གཉིས་ཀར་དོགས་པ་ཐེ་ཚོམ་གྱི་ཡུལ་དུ་གྱུར་པའི་
དངོས་པོའི་གཞན་སེལ་དང་གསུམ། མཚན་གཞི་རིམ་བཞིན། བུམ་པ་རྟོགས་པའི་རྗེས་
དཔག་ལ་བུམ་པ་བུམ་པར་སྣང་བ་ལྟ་བུ་དང༌། བུམ་འཛིན་རྟོག་པ་ལོག་ཤེས་ལ་བུམ་པ་
བུམ་པར་སྣང་བ་ལྟ་བུ་དང་། བུམ་འཛིན་ཐེ་ཚོམ་ལ་བུམ་པ་བུམ་པར་སྣང་བ་ལྟ་བུ་ལ་བྱེད།
དེས་ན་གནད་དྲིལ་ན། སྣང་བ་མངོན་གྱུར་གྱི་དངོས་པོ་ལ་བརྟེན་པའི་གཞན་སེལ། མི་སྣང་
བ་ལྐོག་གྱུར་གྱི་དངོས་པོ་ལ་བརྟེན་པའི་གཞན་སེལ། དངོས་པོ་ལ་བརྟེན་པའི་གཞན་སེལ་
གསུམ་དོན་གཅིག་སྟེ། མངོན་གྱུར་གྱི་དངོས་པོ། ལྐོག་གྱུར་གྱི་དངོས་པོ། དངོས་པོ་དང་
གསུམ་དོན་གཅིག་པའི་ཕྱིར་ཏེ། མངོན་གྱུར། ལྐོག་གྱུར། ཤེས་བྱ་གསུམ་དོན་གཅིག་པའི་
ཕྱིར་ཏེ། ཤེས་བྱ་ཡིན་ན། མངོན་སུམ་ལ་མངོན་གྱུར་ཡིན་པས་ཁྱབ། རྗེས་དཔག་ལ་ལྐོག་
གྱུར་ཡིན་པས་ཁྱབ་པའི་ཕྱིར་རོ། ། །
གཉིས་པ་དངོས་མེད་ལ་བརྟེན་པའི་གཞན་སེལ་ལ་མཚན་ཉིད། རྣམ་གྲངས། དབྱེ་
བ་དང་གསུམ། དང་པོ་ནི། བློའི་གཞན་སེལ་གང་ཞིག །རང་གཞན་སེལ་དུ་འཇོག་པའི་
གཞི་ཡང་ཡིན། དངོས་མེད་ཀྱང་ཡིན་པའི་གཞི་མཐུན་སྲིད་པའི་རིགས་སུ་གནས་པ་དེ་དེའི་
མཚན་ཉིད། གཉིས་པ་ནི། དངོས་མེད་ལ་བརྟེན་པའི་གཞན་སེལ། དངོས་མེད་ཀྱི་གཞན་
སེལ། མེད་པ་གཞན་སེལ་གསུམ་དོན་གཅིག །གཉིས་པ་དབྱེ་ན། དགག་བྱ་ཤེས་བྱ་ལ་
185



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྲིད་པའི་དངོས་མེད་ལ་བརྟེན་པའི་གཞན་སེལ་དང་། དགག་བྱ་ཤེས་བྱ་ལ་མི་སྲིད་པའི་
དངོས་མེད་ལ་བརྟེན་པའི་གཞན་སེལ་གཉིས། དང་པོ་ནི། བུམ་པ་མེད་པའི་དོན་སྤྱི་ལྟ་བུ།
གཉིས་པ་ནི། རི་བོང་རྭ་མེད་པའི་དོན་སྤྱི་ལྟ་བུ་ལ་བྱེད། གསུམ་པ་དོན་རང་མཚན་གྱི་
གཞན་སེལ་ལ་མཚན་ཉིད། རྣམ་གྲངས། མཚན་གཞི་གསུམ། དང་པོ་ནི། རྟོག་པས་དངོས་
འགལ་བཅད་ནས་འཇུག་པའི་གཞི་ཡང་ཡིན། དོན་ལ་གྲུབ་པ་ཡང་ཡིན་པའི་གཞི་མཐུན་
པར་ཚད་མས་དམིགས་པ་དེ་དེའི་མཚན་ཉིད། གཉིས་པ་ནི། དེ་དང་དངོས་པོ་གཉིས་དོན་ ་
གཅིག །མཚན་གཞི་ནི་བུམ་པ་ལྟ་བུ་ལ་བྱེད། དེས་ན། དོན་རང་མཚན་གྱི་གཞན་སེལ་
ཡིན་ན། གཞན་སེལ་མ་ཡིན་པས་ཁྱབ་སྟེ། དོན་རང་མཚན་གྱི་གཞན་སེལ་ཡིན་ན། རང་
མཚན་ཡིན་པས་ཁྱབ། གཞན་སེལ་ཡིན་ན་སྤྱི་མཚན་ཡིན་པས་ཁྱབ་པའི་ཕྱིར་རོ། །དེས་ན་
གཞན་སེལ་ལ། བློའི་གཞན་སེལ་དང་། མེད་དགག་གི་གཞན་སེལ། མ་ཡིན་དགག་གི་
གཞན་སེལ་གསུམ་པོ་གང་རུང་ཡིན་པས་ཁྱབ་སྟེ། དོན་རང་མཚན་གྱི་གཞན་སེལ་ཡིན་ན།
གཞན་སེལ་ཡིན་དགོས་པའི་ཕྱིར་རོ། །གཉིས་པ་དགག་བྱའི་སྒོ་ནས་དབྱེ་ན། མེད་དགག་
གི་གཞན་སེལ་དང་། མ་ཡིན་དགག་གི་གཞན་སེལ་གཉིས། དང་པོ་བཤད་ཟིན།
གཉིས་པ་ལ་མཚན་ཉིད་དང་མཚན་གཞི་གཉིས། དང་པོ་ནི། གཞན་སེལ་གང་ཞིག །
རང་གི་དགག་བྱ་བཀག་ཤུལ་དུ་ཆོས་གཞན་འཕེན་པ་དེ་དེའི་མཚན་ཉིད་ཡིན། མཚན་
གཞི་ནི། བུམ་འཛིན་རྟོག་པ་ལ་བུམ་མིན་བཅད་ནས་བུམ་པ་བུམ་པར་སྣང་བ་ལྟ་བུ་ལ་
བྱེད། དེས་ན་གནད་ཀྱི་སྙིང་པོ་བསྡུས་ན། སྣང་བའི་སྒྲུབ་པ་དང་། སེལ་བའི་སྒྲུབ་པ་
གཉིས་ཀྱི་ཟླས་ཕྱེ་བའི་སེལ་བའི་སྒྲུབ་པ་དང་། མེད་དགག་དང་། མ་ཡིན་དགག་གཉིས་ཀྱི་
ཟླས་ཕྱེ་བའི་མ་ཡིན་དགག་དང་། མ་ཡིན་དགག་གི་གཞན་སེལ་དང་དགག་སྒྲུབ་ཉིས་
ཚོགས་དང་། དགག་པ་རྐྱང་པ་གཉིས་ཀྱི་ཟླས་ཕྱེ་བའི་དགག་སྒྲུབ་ཉིས་ཚོགས་དང་བཞི་
དོན་གཅིག་ཏུ་ཁས་བླངས་ནས། སྤྱི་མཚན་དང་གཞན་སེལ་དོན་གཅིག་ཏུ་ཁས་བླངས་པས་
186



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཆོག་ལ་དེ་ལྟར་ན། སྤྱི་མཚན་ནམ་གཞན་སེལ་ཡིན་ན། མ་ཡིན་དགག་གི་གཞན་སེལ་དང་།
མེད་དགག་གི་གཞན་སེལ་གཉིས་པོ་གང་རུང་ཡིན་པས་ཁྱབ་ཅིང་། བློའི་གཞན་སེལ་
ཡིན་ན། མ་ཡིན་དགག་གི་གཞན་སེལ་ཡིན་པས་ཁྱབ། མ་ཡིན་དགག་གི་གཞན་སེལ་ལ།
བློའི་གཞན་སེལ་གྱིས་མ་ཁྱབ་སྟེ། ཤེས་བྱ་དང་། གཞལ་བྱ་སོགས་མ་ཡིན་དགག་གི་
གཞན་སེལ་ཡིན་ཡང་། བློའི་གཞན་སེལ་མིན་པའི་ཕྱིར། གནད་དེས་ན། སྣང་བའི་སྒྲུབ་པ་
དང་། སེལ་བའི་སྒྲུབ་པ་གཉིས་ཀྱི་ཟླས་ཕྱེ་བའི་སྣང་བའི་སྒྲུབ་པ་དང་དངོས་པོ་དོན་གཅིག །
དགག་སྒྲུབ་ཉིས་ཚོགས་དང་། དགག་རྐྱང་གཉིས་ཀྱི་ཟླས་ཕྱེ་བའི་དགག་རྐྱང་དང་། མེད་
དགག་དོན་གཅིག་ཅེས་པ་ནི། དཔལ་འབུམ་ཕྲག་གསུམ་པའི་དགོངས་པ་དང་སྦྱར་བའི་
ཚད་མ་རིགས་པའི་གཏེར་གྱི་གཞུང་དོན་བླ་ན་མེད་པ་ཡིན་ཏེ། རིགས་གཏེར་རྩ་བར། སྣང་
བ་དངོས་པོའི་ཡུལ་ཅན་ཡིན། །སེལ་བ་ལ་ནི་དགག་སྒྲུབ་གཉིས། །ཞེས་དང་། རང་འགྲེལ་
ལས། དེས་ན་སེལ་བའི་དགག་སྒྲུབ་གཉིས་དང་། མེད་དགག་མ་ཡིན་དགག་གཉིས་དོན་
གཅིག །ཅེས་གསལ་བར་བཤད་པའི་ཕྱིར་རོ། །དེས་ན་དེང་སང་། མ་ཡིན་དགག་དང་།
སྒྲུབ་པ་དོན་གཅིག་ཏུ་སྨྲས་པ་ཡང་སྙིང་པོ་མེད་དེ། སྣང་བའི་སྒྲུབ་པ་རྣམས་གྲུབ་པ་ཡིན་
ཡང་། མ་ཡིན་དགག་མ་ཡིན་པའི་ཕྱིར་རོ། །དོན་འདི་དག་ལ་དོགས་པ་འདི་ལྟར་དཔྱད་
དགོས་ཏེ། བུམ་པ་ཆོས་ཅན། དངོས་པོ་ལ་བརྟེན་པའི་བློའི་གཞན་སེལ་ཡིན་པར་ཐལ།
དངོས་པོའི་གཞན་སེལ་ཡིན་པའི་ཕྱིར། དེར་ཐལ། དོན་རང་མཚན་གྱི་གཞན་སེལ་གང་
ཞིག །དོན་རང་མཚན་དང་དངོས་པོ་གཉིས་དོན་གཅིག་པའི་ཕྱིར་ཟེར་ན། བུམ་པ་ཆོས་
ཅན། ཁྱོད་མི་རྟག་པའི་གཞན་སེལ་ཡིན་པར་ཐལ། ཁྱོད་དོན་རང་མཚན་གྱི་གཞན་སེལ་
གང་ཞིག །མི་རྟག་པ་དང་། དོན་རང་མཚན་གཉིས་དོན་གཅིག་པའི་ཕྱིར། ཁྱབ་པ་ཁས།
འདོད་ན་གཞན་སེལ་ཡིན་པར་ཐལ་ལོ། །ཡང་དངོས་པོའི་དོན་སྤྱི་ཆོས་ཅན། དོན་རང་
མཚན་གྱི་གཞན་སེལ་ཡིན་པར་ཐལ། དངོས་པོའི་གཞན་སེལ་གང་ཞིག །དངོས་པོ་དང་།
187



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དོན་རང་མཚན་དོན་གཅིག་པའི་ཕྱིར། ཁྱབ་པ་དངོས། འདོད་ན། རང་མཚན་དུ་ཐལ་ལོ། །
རྟགས་དང་པོ་མ་གྲུབ་ན། དངོས་པོ་ཆོས་ཅན། ཁྱོད་ཀྱི་དོན་སྤྱི་དངོས་པོའི་གཞན་སེལ་དང༌།
ཡོད་པ་གཞན་སེལ་དང་། དངོས་པོ་ལ་བརྟེན་པའི་གཞན་སེལ་གཉིས་ཆར་ཡིན་པར་ཐལ།
ཁྱོད་དངོས་པོ་ཡིན་པའི་ཕྱིར། ཁྱབ་པ་རིགས་གཏེར་ལས། དངོས་པོའི་གཞན་སེལ་དངོས་
མེད་ཡོད། །ཅེས་པ་དང་། རྣམ་འགྲེལ་ལས། དངོས་དང་དངོས་མེད་གཉིས་ཀ་ལའང་། །
རྟེན་གྱི་སྤྱི་དེའང་རྣམ་པ་གསུམ། །ཞེས་བཤད་པས་གྲུབ་བོ། །ཡང་། དངོས་པོ་དངོས་པོ་
མིན་པས་སྟོང་པ་ཆོས་ཅན། ཁྱོད་དངོས་པོ་ལ་བརྟེན་པའི་བློའི་གཞན་སེལ་ཡིན་པར་ཐལ།
ཁྱོད་དངོས་པོའི་གཞན་སེལ་ཡིན་པའི་ཕྱིར་ཏེ། ཁྱོད་དངོས་པོའི་མེད་དགག་གི་གཞན་སེལ་
ཡིན་པའི་ཕྱིར་ཟེར་ན། དོན་རང་མཚན་དོན་རང་མཚན་མ་ཡིན་པས་སྟོང་པ་ཆོས་ཅན།
ཁྱོད་དོན་རང་མཚན་གྱི་གཞན་སེལ་ཡིན་པར་ཐལ། ཁྱོད་དོན་རང་མཚན་གྱི་མེད་དགག་གི་
གཞན་སེལ་ཡིན་པའི་ཕྱིར། ཁྱབ་པ་དངོས། ཡང་བློ་བློ་མིན་པས་སྟོང་པ་ཆོས་ཅན། ཁྱོད་
བློའི་གཞན་སེལ་ཡིན་པར་ཐལ། ཁྱོད་བློའི་མེད་དགག་གི་གཞན་སེལ་ཡིན་པའི་ཕྱིར།
ཁྱབ་པ་དངོས། རྟགས་ཁས། འདོད་མི་ནུས་ཏེ་ཁྱོད་མེད་དགག་གི་གཞན་སེལ་ཡིན་པའི་
ཕྱིར་རོ། །
ཡང་དངོས་མེད་དངོས་མེད་མ་ཡིན་པས་སྟོང་པ་ཆོས་ཅན། ཁྱོད་དངོས་མེད་ལ་
བརྟེན་པའི་བློའི་གཞན་སེལ་ཡིན་པར་ཐལ། ཁྱོད་དངོས་མེད་ཀྱི་གཞན་སེལ་ཡིན་པའི་
ཕྱིར་ཏེ། ཁྱོད་དངོས་མེད་ཀྱི་མེད་དགག་གི་གཞན་སེལ་ཡིན་པའི་ཕྱིར་ཟེར་ན་མཚུངས་པ་
སྔ་མ་བཞིན་གཏོང་བས་སླའོ། །ཡང་བློའི་གཞན་སེལ་ཡིན་ན། དངོས་པོ་ལ་བརྟེན་པའི་
བློའི་གཞན་སེལ་དང༌། དངོས་མེད་ལ་བརྟེན་པའི་བློའི་གཞན་སེལ་གང་རུང་ཡིན་དགོས་
པར་ཐལ། བློ་སེལ་ལ་དེ་གཉིས་སུ་གྲངས་ངེས་པའི་ཕྱིར། འདོད་ན་ཤེས་བྱའི་དོན་སྤྱི་ཆོས་
ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་དེ་གཉིས་གང་རུང་མིན་པར་
188



HO
ཟེ
%)
རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
ཐལ། ཁྱོད་དངོས་པོ་དང་དངོས་མེད་གཉིས་ཀ་ལ་བརྟེན་པའི་བློའི་གཞན་སེལ་ཡིན་པའི་
ཕྱིར་ཟེར་ན། མ་ཁྱབ་སྟེ། རྣམ་འགྲེལ་ལས། རྟེན་ཆོས་ཅན་དེ་ལ། མཐའ་གཅིག་ཏུ་དངོས་
པོར་ངེས་པ། དངོས་མེད་དུ་ངེས་པ། དེ་གཉིས་ཀའི་ཆ་ཡོད་པ་གསུམ་ཡོད་པའི་ཆ་ནས།
དངོས་དང་དངོས་མེད་གཉིས་ཀ་ལ། །བརྟེན་ཕྱིར་སྤྱི་དེའང་རྣམ་པ་གསུམ། །ཞེས་གསུམ་
དུ་བཤད་པ་ཙམ་ཡིན་གྱི། རྟེན་ཆོས་ཅན་ཐམས་ཅད། དངོས་པོ་དང་། དངོས་མེད་གཉིས་
སུ་བསྡུས་པའི་ཆ་ནས། དངོས་པོའི་གཞན་སེལ་དང་། དངོས་མེད་ཀྱི་གཞན་སེལ་གཉིས་
སུ་རིགས་གཏེར་ལས་བཤད་པའི་ཕྱིར་རོ། །ཡང་རི་བོང་རྭའི་དོན་སྤྱི་ཆོས་ཅན། ཁྱོད་དངོས་
པོ་ལ་བརྟེན་པའི་བློའི་གཞན་སེལ་ཡིན་པར་ཐལ། ཁྱོད་བློའི་གཞན་སེལ་གང་ཞིག །ཁྱོད་
དངོས་མེད་ལ་བརྟེན་པའི་བློའི་གཞན་སེལ་མ་ཡིན་པའི་ཕྱིར། འདོད་ན། ཁྱོད་གཞན་སེལ་
དུ་འཇོག་པའི་གཞིར་གྱུར་པའི་དངོས་པོ་ཡོད་པར་ཐལ། འདོད་པའི་ཕྱིར། རྟགས་ཕྱི་མ་མ་
གྲུབ་ན། རི་བོང་རྭ་ཆོས་ཅན། ཁྱོད་འཛིན་རྟོག་པ་ལ་ཁྱོད་དངོས་མེད་དུ་སྣང་བར་ཐལ།
ཁྱོད་ཀྱི་དོན་སྤྱི་དེ། དངོས་མེད་ལ་བརྟེན་པའི་བློ་སེལ་ཡིན་པའི་ཕྱིར། འདོད་ན། མི་སྣང་
བར་ཐལ། ཁྱོད་འཛིན་རྟོག་པ་ལ་ཁྱོད་དངོས་པོར་སྣང་བའི་ཕྱིར་ཏེ། ཁྱོད་འཛིན་རྟོག་པ་ལ་
ཁྱོད་རི་བོང་རྭར་སྣང་བའི་ཕྱིར་ཟེར་ན། འདི་ལྟར་སེམས་ཏེ། ཁྱོད་དངོས་པོ་ཡིན་ན། ཁྱོད་
ཀྱི་དོན་སྤྱི་དེ་དངོས་པོ་ལ་བརྟེན་པའི་བློ་སེལ་ཡིན་པས་ཁྱབ། ཁྱོད་དངོས་མེད་ཡིན་ན།
ཁྱོད་ཀྱི་དོན་སྤྱི་དངོས་མེད་ལ་བརྟེན་པའི་བློ་སེལ་ཡིན་པས་མ་ཁྱབ་སྟེ། རི་བོང་རྭ། མོ་
གཤམ་བུ། ནམ་མཁའི་པདྨ་སོགས་ཀྱི་དོན་སྤྱི་ནི། དངོས་པོ་ལ་བརྟེན་པའི་བློ་སེལ་ཡིན་
པའི་ཕྱིར་ཏེ། རི་བོང་རྭ་སོགས་འཛིན་པའི་རྟོག་པ་ལ། རི་བོང་རྭ་སོགས་དངོས་མེད་ཡིན་
པ་བཅད་ནས་དངོས་པོར་སྣང་བའི་ཕྱིར། ཁྱབ་སྟེ། དངོས་པོའི་གཞན་སེལ་དངོས་མེད་
གཅོད། །ཅེས་བཤད་པའི་ཕྱིར་རོ། །
འོ་ན། རི་བོང་རྭ་སོགས་ཀྱི་དོན་སྤྱི། གཞན་སེལ་དུ་འཇོག་པའི་གཞིར་གྱུར་པའི་
189



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱུ་མཚོའི་གསུང་འབུམ་པོད་ལྔ་པ། ་་
དངོས་པོ་གང་ཡིན་སྙམ་ན། སྤྱིར་རྭ་ཙམ་དང་། བུམ་ཙམ་དང་། པདྨ་ཙམ་ཞིག་ཡིན་ཞེས་སྨྲ་
བར་རིགས་ཏེ། རི་བོང་རྭ་རྭ་མིན་པ་བཅད་ནས་རྭར་སྣང་བའི་ཕྱིར་དང་། ནམ་མཁའི་པདྨ་
འཛིན་པའི་རྟོག་པ་ལ། དེ་པདྨ་མིན་པ་བཅད་ནས་པདྨར་སྣང་བའི་ཕྱིར་རོ། །ཡང་ན། རི་
བོང་རྭ་འཛིན་རྟོག་ངོར་རི་བོང་རྭ་དེ་ཉིད། རི་བོང་རྭའི་དོན་སྤྱི་གཞན་སེལ་དུ་འཇོག་པའི་
གཞིར་གྱུར་པའི་དངོས་པོ་ཡིན་ཏེ། དེའི་ངོར་དེ་དངོས་པོ་ཡིན་པའི་ཕྱིར་རོ། །ཡང་གཞན་
སེལ་ཡིན་ན། བློའི་གཞན་སེལ་དང་། མེད་དགག་གི་གཞན་སེལ་གང་རུང་ཡིན་པས་ཁྱབ་
པར་ཐལ། གཞན་སེལ་ལ་དེ་གཉིས་སུ་གྲངས་ངེས་པའི་ཕྱིར་ན་མ་གྲུབ། འདོད་ན། ཤེས་
བྱ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། མ་ཡིན་དགག་གི་གཞན་སེལ་
ཡིན་པའི་ཕྱིར་ཏེ། མ་ཡིན་དགག་ཡིན་པའི་ཕྱིར། ཁྱབ་སྟེ། དེས་ན་སེལ་བའི་དགག་སྒྲུབ་
གཉིས་དང་མེད་དགག་མ་ཡིན་དགག་གཉིས་དོན་གཅིག་ཅེས་བཤད་པའི་ཕྱིར། རྩ་རྟགས་
དེར་ཐལ། སྒྲུབ་པར་གྱུར་པའི་སྤྱི་མཚན་ཡིན་པའི་ཕྱིར་རོ། །ཡང་ཤེས་བྱ་ཆོས་ཅན། ཁྱོད་
གཞན་སེལ་ཡིན་པར་ཐལ། ཁྱོད་སེལ་བའི་སྒྲུབ་པ་ཡིན་པའི་ཕྱིར། ཁྱབ་སྟེ་སེལ་བའི་
དགག་པ་ཡིན་ན། གཞན་སེལ་ཡིན་དགོས་པའི་ཕྱིར། གོང་གི་རྟགས་དེར་ཐལ། སྒྲུབ་པ་
གང་ཞིག །སྣང་བའི་སྒྲུབ་པ་མ་ཡིན་པའི་ཕྱིར། ཕྱི་མ་མ་གྲུབ་ན་རང་མཚན་དུ་ཐལ་ལོ། །
་ ཡང་ཁྱོད་འཛིན་རྟོག་པ་ལ་ཁྱོད་དུ་སྣང་བ་དེ་ཁྱོད་ཀྱི་བློའི་གཞན་སེལ་ཡིན་པར་ཐལ། ཁྱོད་
ཀྱི་བློའི་གཞན་སེལ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་
ཁྱོད་མིན་པས་སྟོང་པ་དེ་ཁྱོད་ཀྱི་མེད་དགག་གི་གཞན་སེལ་ཡིན་པར་ཐལ། ཁྱོད་ཀྱི་མེད་
དགག་གི་གཞན་སེལ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར་ན་མ་
གྲུབ། འདོད་ན། མངོན་གྱུར། གསལ་བ། མངོན་སུམ་གསུམ་ཆོས་ཅན་དུ་བཟུང་ནས་
གཤོགས། རྟོགས་སླ། འདོད་ན། དེ་གསུམ་འཛིན་པའི་རྟོག་པ་ལ་དེ་གསུམ་དུ་སྣང་བ་ཡོད་
པར་ཐལ་ལོ། །འདོད་ན། མངོན་གྱུར་འཛིན་པའི་རྟོག་པ་ཆོས་ཅན། ཁྱོད་ལ་མངོན་གྱུར་དུ་
19)



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
སྣང་བ་མེད་པར་ཐལ། ཁྱོད་རྟོག་པ་ཡིན་པའི་ཕྱིར། དེས་གཞན་གཉིས་ལའང་འགྲེ། རྩ་
བར་མ་ཁྱབ་ན། ཀ་བུམ་གཉིས་ཀ་ཆོས་ཅན་གྱིས་གཤོགས། རྟགས་ཁས་བླངས། འདོད་ན།
ཀ་བུམ་གཉིས་ཀ་ཀ་བུམ་གཉིས་ཀ་མིན་པས་སྟོང་པ་ཡོད་པར་ཐལ། འདོད་ན། དེ་ཡིན་པ་
ཡོད་པར་ཐལ་ལོ། །
འདིར་མཁས་པ་གོ་བོ་རབ་འབྱམས་པས། དངོས་མེད་ཀྱི་གཞན་སེལ་དང་། མེད་
དགག་གི་གཞན་སེལ་དོན་གཅིག་ཏུ་མཛད་པ་ནི། མཁས་པས་དཔྱད་དགོས་ཏེ། འོ་ན་
དངོས་པོའི་གཞན་སེལ་དང་། མ་ཡིན་དགག་གི་གཞན་སེལ་དོན་གཅིག་པར་ཐལ། འདོད་
པའི་ཕྱིར། འདོད་ན། ཤེས་བྱའི་དོན་སྤྱི་ཆོས་ཅན། དེར་ཐལ། དེའི་ཕྱིར། འདོད་ན། ཤེས་
བྱ་ཆོས་ཅན། ཁྱོད་འཛིན་རྟོག་པ་ལ་ཁྱོད་དངོས་པོར་སྣང་བར་ཐལ། ཁྱོད་ཀྱི་དོན་སྤྱི་དེ་
དངོས་པོའི་གཞན་སེལ་ཡིན་པའི་ཕྱིར། གནད་འདི་དྲན་དགོས་སོ། །
གཉིས་པ་བརྗོད་བྱ་དང་རྗོད་བྱེད་ཀྱི་རྟོགས་ཚུལ་འཆད་པར་བྱེད་པ་ལ། དེ་གཉིས་
ལ་མཚན་ཉིད་དང་དབྱེ་བ་གཉིས། དང་པོ་ནི། བརྡ་ལས་གོ་བར་བྱ་བ། བརྗོད་བྱའི་མཚན་
ཉིད། གོ་བར་བྱེད་པའི་བརྡ་དེ་རྗོད་བྱེད་ཀྱི་མཚན་ཉིད་ཡིན། གཉིས་པ་དབྱེ་བ་ལ། ཐུན་
མོང་གི་དབྱེ་བ་དང་། རྗོད་བྱེད་ཀྱི་དབྱེ་བ་བྱེ་བྲག་ཏུ་བཤད་པ་གཉིས། དང་པོ་ལ། འཆད་
དུས་ཀྱི་བརྗོད་བྱ་རྗོད་བྱེད་དང་འཇུག་དུས་ཀྱི་བརྗོད་བྱ་རྗོད་བྱེད་གཉིས། དང་པོ་ལ།
དངོས་ཀྱི་བརྗོད་བྱ་རྗོད་བྱེད་དང་ཞེན་པའི་བརྗོད་བྱ་རྗོད་བྱེད་གཉིས། དེ་ཡང་དཔེར་
མཚོན་ན། བུམ་པའི་དོན་སྤྱི་དེ། བུམ་པ་ཞེས་བརྗོད་པའི་སྒྲའི་དངོས་ཀྱི་བརྗོད་བྱ་ཡིན་ཏེ།
དེ་དེའི་སོང་ཚོད་ཀྱི་བརྗོད་བྱ་ཡིན་པའི་ཕྱིར། བུམ་པ་དེ་དེའི་ཞེན་པའི་བརྗོད་བྱ་ཡིན་ཏེ། དེ་
དེའི་རློམ་ཚོད་ཀྱི་བརྗོད་བྱ་ཡིན་པའི་ཕྱིར། བུམ་པ་ཞེས་བརྗོད་པའི་སྒྲ་དེ། དངོས་ཀྱི་རྗོད་
བྱེད་ཡིན་ཏེ། དེས་བུམ་པ་དང་། བུམ་པའི་དོན་སྤྱི་གཉིས་ཆར་དངོས་སུ་བརྗོད་པའི་ཕྱིར།
བུམ་འཛིན་རྟོག་པ་ལ་སྣང་བའི་སྒྲ་སྤྱི་དེ། ཞེན་པའི་རྗོད་བྱེད་ཡིན་ཏེ། དེས་དེ་བརྗོད་བྱར་
191



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རློམ་པའི་ཕྱིར། འོ་ན་རིགས་གཏེར་ལས། རང་མཚན་རྗོད་བྱེད་སྒྲའི་དངོས་ཀྱི་བརྗོད་བྱ་
མིན་པར་བཤད་པ་ཡིན་ནམ་སྙམ་ན། མ་ཡིན་ཏེ། སྒྲ་དོན་དང་རང་མཚན་གཉིས་ཀྱི་ནང་
ནས་རང་མཚན་རྐྱང་པ་རྗོད་བྱེད་སྒྲའི་དངོས་ཀྱི་བརྗོད་བྱ་མིན་པ་ཙམ་ལ་དགོངས་ནས། སྒྲ་
ཡི་རང་མཚན་ཉིད་བརྗོད་ན། །མིག་དབང་ལ་སོགས་དགོས་མེད་འགྱུར། །ཞེས་སོགས་
བཤད་པའི་ཕྱིར་རོ། །གཉིས་པ་འཇུག་པའི་ཚེ་ན། བུམ་པ་ཞེས་བརྗོད་པའི་སྒྲ་དེ། བུམ་
པའི་རྗོད་བྱེད་དང་། བུམ་པ་དེ་དེའི་བརྗོད་བྱ་ཡིན་ཞེས་པ་ཙམ་ཞིག་ཁས་བླང་གི དངོས་
ཞེན་སོ་སོར་མི་འཆད་དེ་རིགས་གཏེར་ལས། འཆད་ན་གཉིས་སུ་ཡོད་མོད་ཀྱི། །འཇུག་
པའི་ཚེ་ན་རྣམ་དབྱེ་མེད། །ཅེས་བཤད་པའི་ཕྱིར་རོ། །
གཉིས་པ་རྗོད་བྱེད་ཀྱི་དབྱེ་བ་བྱེ་བྲག་ཏུ་བཤད་པ་ལ། ངོ་བོའི་སྒོ་ནས་དབྱེ་བ།
བརྗོད་བྱའི་སྒོ་ནས་དབྱེ་བ། རྗོད་ཚུལ་གྱི་སྒོ་ནས་དབྱེ་བ། བྱེད་ལས་ཀྱི་སྒོ་ནས་དབྱེ་བ་དང་
བཞི། དང་པོ་ལ། ཡི་གེ་མིང་ཚིག་གསུམ། དང་པོ་ལ་མཚན་ཉིད་དང་དབྱེ་བ་གཉིས། དང་
པོ་ནི། དོན་གྱི་ངོ་བོ་དང་ཁྱད་པར་གང་ཡང་མི་སྟོན་ཞིང་། མིང་ཚིག་གཉིས་ཀྱི་གཞིར་གྱུར་
པའི་སྐད་གདངས་དེ། མིང་ཚིག་ཡི་གེ་གསུམ་གྱི་ཟླས་ཕྱེ་བའི་ཡི་གེའི་མཚན་ཉིད། གཉིས་
པ་དབྱེ་ན། རྒྱུད་སྡེའི་ལུགས། སྒྲ་པའི་ལུགས། སྡེབ་སྦྱོར་པའི་ལུགས། སུམ་རྟགས་ཀྱི་
ལུགས་དང་བཞི། དང་པོ་ལ། དབྱངས་ཡིག་བཅུ་དྲུག་དང་། གསལ་བྱེད་བཞི་བཅུ་ཡོད།
གཉིས་པ་ལ་དབྱངས་ཡིག་བཅུ་བཞི་དང་། གསལ་བྱེད་སོ་བདུན་ཡོད། གསུམ་པ་ལ་
དབྱངས་ཡིག་ཉི་ཤུ་རྩ་གཉིས་དང༌། གསལ་བྱེད་སོ་བདུན་ཡོད། བཞི་པ་བོད་ཡིག་གི་
མཁན་པོ་ཐོན་མི་སཾ་བྷོ་ཊའི་སུམ་རྟགས་ལྟར་ན། དབྱངས་ཡིག་བཞི་དང༌། གསལ་བྱེད་
སུམ་ཅུ་ཐམ་པ་ཡོད་དོ། །དང་པོ་ནི། ཨི་ཨོ་ཨེ་ཨུ་དང་བཞི་ལ་བྱེད། གཉིས་པ་ནི། ཀ་ནས་
ཨའི་བར་སུམ་ཅུ་དེ་ལ་བྱེད་དོ། །གཉིས་པ་མིང་ལ་མཚན་ཉིད་དང་། དབྱེ་བ་གཉིས། དང༌
པོ་ནི། ཡི་གེ་དུ་མ་འདུས་པ་ལས་དོན་གྱི་ངོ་བོ་ཙམ་སྟོན་པའི་མཉན་བྱ་དེ་མིང་ཚིག་ཡི་གེ་
192



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
གསུམ་གྱི་ཟླས་ཕྱེ་བའི་མིང་གི་མཚན་ཉིད། གཉིས་པ་དབྱེ་ན་དངོས་མིང་དང༌། བཏགས་
མིང་གཉིས། དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི། དོན་དེ་ལ་ཐོག་མར་
བརྡ་སྦྱར་ཞིང་དོན་དེ་འཁྲུལ་མེད་དུ་གོ་ནུས་ཀྱི་མཉན་བྱ་དེ། དོན་དེའི་དངོས་མིང་གི་མཚན་
ཉིད། གཉིས་པ་དབྱེ་ན། བཤད་པ་རྒྱུ་མཚན་ཅན་གྱི་མིང་། འཇུག་པ་རྒྱུ་མཚན་ཅན་གྱི་མིང་།
བཤད་འཇུག་མུ་བཞི་བཤད་པ་དང་གསུམ། དང་པོ་ནི། ཐམས་ཅད་མཁྱེན་པ་ཞེས་པའི་
མིང་ལྟ་བུ། གཉིས་པ་ནི་ཤིང་ཞེས་པའི་མིང་ལྟ་བུའོ། །གསུམ་པ་ནི། མཚོ་སྐྱེས་ཞེས་པའི་སྒྲ་
ལྟ་བུ་ལ་མཚོན་ན། མཚོ་སྐྱེས་ཀྱི་སྒྲ་བཤད་དུ་ཡོད་ལ་འཇུག་ཏུ་མེད་པའི་མུ་དེ་འཇུག་ཏུ་
ཡོད་ལ་བཤད་དུ་མེད་པའི་མུ། བཤད་འཇུག་གཉིས་ཆར་ཡོད་པའི་མུ། གཉིས་ཆར་མེད་
པའི་མུ་དང་བཞི། དང་པོ་ནི། མཚོ་ལས་སྐྱེས་པའི་སྦལ་པ་ལྟ་བུ་སྟེ། དེ་ལ་མཚོ་སྐྱེས་ཀྱི་སྒྲ་
བཤད་དུ་ཡོད་དེ་མཚོ་ལས་སྐྱེས་པའི་ཕྱིར། དེ་འཇུག་ཏུ་མེད་དེ་མཚོ་སྐྱེས་དངོས་མིན་པའི་
ཕྱིར། གཉིས་པ་ནི་སྐམ་ལས་སྐྱེས་པའི་པདྨ་ལྟ་བུ་སྟེ། དེ་ལ་མཚོ་སྐྱེས་ཀྱི་སྒྲ་འཇུག་ཏུ་ཡོད་དེ།
དེ་མཚོ་སྐྱེས་ཡིན་པའི་ཕྱིར། བཤད་དུ་མེད་དེ། དེ་མཚོ་ལས་མ་སྐྱེས་པའི་ཕྱིར། གསུམ་པ་ནི།
མཚོ་ལས་སྐྱེས་པའི་པད་མ་ལྟ་བུ་སྟེ། དེ་ལ་མཚོ་སྐྱེས་ཀྱི་སྒྲ་བཤད་འཇུག་གཉིས་ཆར་ཡོད་དེ།
མཚོ་ལས་སྐྱེས་པའི་ཕྱིར་དང་། མཚོ་སྐྱེས་སམ་པདྨ་དངོས་ཡིན་པའི་ཕྱིར། བཞི་པ་ནི་སྐམ་
ལས་སྐྱེས་པའི་སྲོག་ཆགས་ལྟ་བུ་སྟེ། མཚོ་ལས་མ་སྐྱེས་པའི་ཕྱིར་དང་པདྨ་མིན་པའི་
ཕྱིར་རོ། །
གཉིས་པ་བཏགས་མིང་ལ་མཚན་ཉིད་དང་དབྱེ་བ་གཉིས། དང་པོ་ནི། དོན་དེ་ལ་
རྗེས་གྲུབ་ཏུ་བརྡ་སྦྱར་ཞིང་དོན་དེ་ལ་འཁྲུལ་བཅས་སུ་གོ་ནུས་ཀྱི་མཉན་བྱ་དེ་དེའི་མཚན་
ཉིད། གཉིས་པ་དབྱེ་ན། ངོ་བོའི་སྒོ་ནས་དབྱེ་བ་དང་། རྒྱུ་མཚན་གྱི་སྒོ་ནས་དབྱེ་བ་གཉིས།
དང་པོ་ལ་རྗེས་གྲུབ་ཀྱི་འདོད་རྒྱལ་གྱི་མིང་དང་། རྗེས་གྲུབ་ཀྱི་དོན་ལྡན་གྱི་མིང་གཉིས།
དང་པོ་ནི། ཁྱི་ལ་དུང་ཞེས་འདོད་རྒྱལ་དུ་བཏགས་པའི་མིང་ལྟ་བུ། གཉིས་པ་ནི་ཁྱི་དཀར་
193



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པོ་ལ་དུང་ཞེས་བཏགས་པའི་མིང་ལྟ་བུ་ལ་བྱེད། དེས་ན་དོན་དེའི་འདོད་རྒྱལ་བའི་མིང་
ཡིན་ན་དོན་དེའི་དངོས་མིང་ཡིན་པས་ཁྱབ་སྟེ། སྨྲ་སྒོ་མཚོན་ཆ་ལས། དེ་ཡང་མིང་གི་ཐོག་
མ་དང་། །རྗེས་སུ་གྲུབ་པ་རྣམ་པ་གཉིས། །ཐོག་མ་འདོད་རྒྱལ་མིང་ཡིན་ཏེ། །རྗེས་གྲུབ་
དག་ནི་འདོད་རྒྱལ་དང་། །དོན་ལྡན་གཉིས་ཀར་འདོད་པ་ཡིན། །ཞེས་ཐོག་མའི་མིང་ལ་
འདོད་རྒྱལ་གྱི་མིང་ཡིན་པས་ཁྱབ་ཅིང་། རྗེས་གྲུབ་ཀྱི་མིང་ལ་འདོད་རྒྱལ་དང་། དོན་ལྡན་
གཉིས་ཡོད་ཅེས་བཤད་པའི་ཕྱིར་རོ། ། །
གཉིས་པ་ལ་འདྲ་བ་རྒྱུ་མཚན་དུ་བྱས་པའི་མིང་དང༌། འབྲེལ་བ་རྒྱུ་མཚན་དུ་བྱས་
པའི་མིང་གཉིས། དང་པོ་ནི། སྨན་བྱ་རོག་རྐང་ཞེས་པའི་མིང་ལྟ་བུ། གཉིས་པ་ལ་རྒྱུ་
འབྲས་ཀྱི་འབྲེལ་བ་རྒྱུ་མཚན་དུ་བྱས་པ་དང་། ཚོགས་པའི་འབྲེལ་བ་རྒྱུ་མཚན་དུ་བྱས་པའི་
མིང་གཉིས། དང་པོ་ལ། རྒྱུ་མིང་འབྲས་བུ་ལ་བཏགས་པ། ཉི་མའི་འོད་ཟེར་ལ་ཉི་མ་ཞེས་
བཏགས་པའི་མིང་ལྟ་བུ་དང་། འབྲས་མིང་རྒྱུ་ལ་བཏགས་པ། ཆང་ལ་མྱོས་འགྱུར་དང་།
སྒྲུབ་ངག་ཡང་དག་ལ་གཞན་དོན་རྗེས་དཔག་བཏགས་པའི་མིང་ལྟ་བུ་གཉིས་ཡོད། གཉིས་
པ་ལ་ཡང་། ཚོགས་པའི་མིང་ཡ་གྱལ་ལ་བཏགས་པ། ཤེས་འདོད་ཆོས་ཅན་དང༌། སྒྲུབ་
ཆོས་ལ་ཕྱོགས་ཀྱི་མིང་བཏགས་པ་ལྟ་བུ་དང་། ཡ་གྱལ་གྱི་མིང་ཚོགས་པ་ལ་བཏགས་པ།
རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་ཅེས་བཏགས་པའི་མིང་ལྟ་བུ་གཉིས་
ཡོད་དོ། །གསུམ་པ་ཚིག་ལ་མཚན་ཉིད་དང་དབྱེ་བ་གཉིས། དང་པོ་ནི། མིང་དུ་མ་འདུས་
པ་ལ་བརྟེན་ནས་དོན་གྱི་ཁྱད་པར་སྟོན་པའི་མཉན་བྱ་དེ། མིང་ཚིག་ཡི་གེ་གསུམ་གྱི་ཟླས་
ཕྱེ་བའི་ཚིག་གི་མཚན་ཉིད་ཡིན། དེས་ན། སྤྱིར་མིང་ཚིག་ཡི་གེ་ངག་རྗོད་བྱེད་ཀྱི་སྒྲ་རྣམས་
དོན་གཅིག་ཀྱང་། མིང་ཚིག་ཡི་གེ་གསུམ་གྱི་ཟླས་ཕྱེ་བའི་མིང་ཚིག་ཡི་གེ་གསུམ་ནི། དོན་
མི་གཅིག་སྟེ། མཚན་ཉིད་གཞག་པའི་ནུས་པ་ལ་བརྟགས་པས་ཤེས་པའི་ཕྱིར་རོ། །
གཉིས་པ་དབྱེ་བ་ལ། བྱེད་པའི་ཚིག །ཚིག་གི་བསྡུ་བ། ཚིག་གི་ཕྲད་དང་གསུམ།
194



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
དང་པོ་ལ། དང་པོ་ངོ་བོ་སྟོན་པའི་ཚིག །གཉིས་པ་བྱ་བ་སྟོན་པའི་ཚིག །གསུམ་པ་བྱེད་པ་
པོའི་ཚིག །བཞི་པ་དགོས་ཆེད་ཀྱི་ཚིག །ལྔ་པ་འབྱུང་ཁུངས་ཀྱི་ཚིག །དྲུག་པ་འབྲེལ་བ་སྟོན་
པའི་ཚིག །བདུན་པ་གནས་གཞིའི་ཚིག །བརྒྱད་པ་བོད་པའི་ཚིག་དང་བརྒྱད། དང་པོ་ནི་
ཤིང་ཞེས་པའི་ཚིག་ལྟ་བུ། གཉིས་པ་ནི་ཤིང་རིང་པོ་ཞེས་པ་ལྟ་བུ། གསུམ་པ་ནི་ཤིང་གིས་
གཞན་ལ་བསྣུན་ཞེས་པ་ལྟ་བུ། བཞི་པ་ནི་ཤིང་ལ་ཆུ་དྲོངས་ཞེས་པ་ལྟ་བུ། ལྔ་པ་ནི་ཤིང་
ལས་མེ་ཏོག་བྱུང་ཞེས་པ་ལྟ་བུ། དྲུག་པ་ནི་ཤིང་གི་ཡལ་འདབ་ཅེས་པ་ལྟ་བུ། བདུན་པ་ནི་
ཤིང་ལ་བྱ་ཚང་གནས་ཞེས་པ་ལྟ་བུ། བརྒྱད་པ་ནི་ཀྱེ་ཤིང་ཁྱེར་ཤོག་ཅེས་པའི་ཚིག་ལྟ་བུའོ། །
གཉིས་པ་ཚིག་གི་བསྡུ་བ་ནི། སྨྲ་སྒོ་ལས། འབྲུ་མང་པོ་དང་ཚིག་སྡུད་དང་། །ཁྱད་པར་དང་
ནི་ཡན་ལག་དང་། །གཞི་དང་གཞི་གཅིག་བསྡུ་བ་དང་། །གཞི་མཐུན་དང་ནི་དེའི་སྐྱེས་བུ། །
ཟླས་དབྱེ་བ་དང་ཕྱོགས་ཙམ་མོ། །ཞེས་པ་ལྟར་བཅུ་ཡོད་པའི་དང་པོ་འབྲུ་མང་པོའི་བསྡུ་
བ་ནི། ཚིག་གཉིས་སམ་མང་པོའི་བར་གྱི་རྣམ་དབྱེ་བསྡུ་བ་སྟེ། ལྷ་ནོར་བུ་པདྨ་ཅན་ཞེས་
བསྡུས་པའི་ཚིག་གིས། ཕྱག་ན་ནོར་བུའི་འཕྲེང་བ་དང་པད་མ་བསྣམས་པའི་སྤྱན་རས་
གཟིགས་གོ་བ་ལྟ་བུའོ། །གཉིས་པ་ཚིག་སྡུད་ཙམ་གྱི་བསྡུ་བ་ནི། བྱེད་ཚིག་བརྒྱད་ཀྱི་
གཉིས་པ་ནས་བདུན་པའི་བར་བསྡུས་པའི་ཚིག་སྦྱོར་ཏེ་དཔེ་རིམ་བཞིན། གཉིས་པ་བསྡུས་
པ་ཆོས་ལ་བརྟེན་པ་ལ་ཆོས་བརྟེན་ཞེས་པ་ལྟ་བུ། གསུམ་པ་བསྡུས་པ་སངས་རྒྱས་ཀྱིས་
བསྐྱངས་པ་ལ་སངས་རྒྱས་བསྐྱངས་ཞེས་པ་ལྟ་བུ། བཞི་པ་བསྡུས་པ་མཆོག་གི་ཕྱིར་སྦྱོར་བ་
ལ་མཆོག་སྦྱོར་ཞེས་པ་ལྟ་བུ། ལྔ་པ་བསྡུས་པ་ཆོས་ལས་བྱུང་བ་ལ་ཆོས་བྱུང་ཞེས་པ་ལྟ་བུ།
དྲུག་པ་བསྡུས་པ་ཆོས་ཀྱི་སྒོ་ལ་ཆོས་སྒོ་ཞེས་པ་ལྟ་བུ། བདུན་པ་བསྡུས་པ་ཆོས་ལ་གནས་པ་
ལ་ཆོས་གནས་ཞེས་བརྗོད་པ་ལྟ་བུའོ། །རྩ་བའི་གསུམ་པ་ཡན་ལག་གི་བསྡུ་བ་ནི། འབྲེལ་
བའི་ཡན་ལག་གམ། གོ་རིམ་གྱི་ཡན་ལག་སྡུད་པའི་ཚིག་སྟེ། དཔེ་རིམ་བཞིན་ལུས་ལ་
སོགས་པའི་དབང་པོ་ཞེས་པས་དབང་པོ་ལྔ་གོ་བ་དང༌། གཟུགས་ལ་སོགས་པའི་ཕུང་པོ་
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་པས་ཕུང་པོ་ལྔ་གོ་བ་ལྟ་བུའོ། །རྩ་བའི་བཞི་པ་ཁྱད་པར་གྱི་བསྡུ་བ་ནི། ཁྱད་ཆོས་ཁྱད་
གཞི་ལ་སྔ་ཕྱི་གང་རུང་དུ་སྦྱར་ནས་སྡུད་པ་སྟེ། སྔོན་པོ་འདི་ནི་ཨུཏྤལ་ཞེས་གོ་བའི་ཕྱིར་དུ།
སྔོན་པོ་ཨུཏྤལ་ཞེས་བསྡུས་པ་དང་། ཨུཏྤལ་འདི་ནི་སྔོན་པོའོ། །ཞེས་གོ་བའི་ཕྱིར་དུ་ཨུཏྤལ་
སྔོན་པོ་ཞེས་བསྡུས་པ་ལྟ་བུའོ། །རྩ་བའི་ལྔ་པ་གཞི་བསྡུ་བ་ནི། ཁྱད་གཞི་མང་པོ་བསྡུས་
པའི་ཚིག་སྟེ། ཆོས་མཐའ་དག་ཅེས་པ་ལྟ་བུའོ། །རྩ་བའི་དྲུག་པ་གཞི་གཅིག་བསྡུ་བ་ནི།
ཁྱད་གཞི་རྣམས་ཁྱད་ཆོས་གཅིག་ཏུ་སྡུད་པའི་ཚིག་སྟེ་འདུས་བྱས་ཐམས་ཅད་མི་རྟག་ཅེས་
པའི་ཚིག་ལྟ་བུའོ། །རྩ་བའི་བདུན་པ་གཞི་མཐུན་པའི་བསྡུ་བ་ནི། ཁྱད་གཞི་དང་ཁྱད་ཆོས་
གཉིས་གཞི་གཅིག་ཏུ་སྦྱོར་བའམ། ཁྱད་ཆོས་གཉིས་ཁྱད་གཞི་གཅིག་ཏུ་སྦྱོར་བ་སྟེ། དཔེར་
ན་སྔོ་བ་དང་ཨུཏྤལ་གཉིས་ཀ་ཨུཏྤལ་ལོ་ཞེས་པ་དང༌། སྔོ་བ་དང་བཙུབ་པ་གཉིས་ཀ་
ཨུཏྤལ་ལོ་ཞེས་པ་ལྟ་བུ་རིམ་བཞིན་ནོ། །རྩ་བའི་བརྒྱད་པ་དེའི་སྐྱེས་བུའི་བསྡུ་བ་ནི། སྨྲ་སྒོ་
ལས། ངོ་བོའམ་ནི་ཆོས་ཀྱང་རུང་། །ཐ་དད་གོ་བར་བྱེད་པ་ལ། །དེ་ཡི་སྐྱེས་བུ་གསུམ་
ཡིན་ཏེ། །བྱེད་པའི་ཚིག་དང་ལས་འཛིན་དང༌། །བདག་གཉིས་པ་ཞེས་བྱའོ། །ཞེས་པ་
ལྟར། ངོ་བོ་ཐ་དད་པར་རམ། ངོ་བོ་གཅིག་གི་ཁྱད་ཆོས་གཉིས་ཐ་དད་པར་སྦྱོར་བ་ནི། དེའི་
སྐྱེས་བུའི་བསྡུ་བ་ཞེས་བྱ་ལ། དེ་ལ་དབྱེ་ན། བྱེད་པའི་ཚིག་གི་བསྡུ་བ། ལས་འཛིན་གྱི་
བསྡུ་བ། བདག་གཉིས་པའི་བསྡུ་བ་དང་གསུམ། དང་པོ་ལ། བྱེད་ཚིག་བརྒྱད་ཀྱི་ནང་ཚན་
གྱི་གཉིས་པ་བསྡུས་པའི་དེའི་སྐྱེས་བུའི་བསྡུ་བ་ནས། བདུན་པ་བསྡུས་པའི་དེའི་སྐྱེས་བུའི་
བསྡུ་བའི་བར་དྲུག་ཡོད་པའི། མཚན་གཞི་རིམ་བཞིན། ཆོས་ལ་བརྟེན་པ་ལ་ཆོས་བརྟེན་
ཞེས་སོགས་སྔར་དང་འདྲ་སྟེ། གཉིས་པ་ལས་སུ་བྱ་བའི་ཚིག་མི་མངོན་པར་བསྡུས་པ་དང་།
གསུམ་པ་བྱེད་པ་པོའི་ཚིག་མི་མངོན་པར་བསྡུས་པ་སོགས་ཡིན་པའི་ཕྱིར་རོ། །གནད་འདི་
དྲན་དགོས་སོ། །གཉིས་པ་ལས་འཛིན་གྱི་བསྡུ་བ་ནི། ཁྱད་གཞི་དང་ཁྱད་པར་རམ། འདྲ་
ཡུལ་དང་འདྲ་ཆོས་གཞི་མཐུན་དུ་སྦྱོར་བ་སྟེ། ཨུཏྤལ་ཡང་ཡིན་སྔོན་འཛིན་སྔོན་པོ་ཡང་
196



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཡིན་པ་ལ་ཨུཏྤལ་སྔོན་པོ་ཞེས་བསྡུས་པ་ལྟ་བུ་དང་། སྐྱེས་བུ་ཡང་ཡིན་སེང་གེ་དང་འདྲ་བ་
ཡང་ཡིན་པ་ལ་སྐྱེས་བུ་སེང་གེ་ཞེས་བསྡུས་པ་ལྟ་བུའོ། །གསུམ་པ་གཉིས་པའི་བསྡུ་བ་ནི།
གྲངས་ཀྱི་བ་དང་། བསྡུས་པ་ཡོད་པའི་བ་གཉིས་གཅིག་གམ་ཐ་དད་པར་སྦྱོར་བ་སྟེ། ལྔ་
ཞེས་པ་གྲངས་དང༌། ཕུང་པོ་ཞེས་པ་བསྡུས་དོན་གཉིས་སྦྱར་བ་ལ་ཕུང་པོ་ལྔ་ཞེས་བསྡུས་
པ་ལྟ་བུའོ། །རྩ་བའི་དགུ་པ་ཟླས་ཕྱེ་བའི་བསྡུ་བ་ནི། རང་གི་ཟླ་བོ་དང་དབྱེ་བའི་ཕྱིར་རམ་
སྡུད་པའི་ཕྱིར་དུ་ངང་གིས་བསྡུ་བ་བྱས་པ་སྟེ། ཟླ་བོ་དབྱེ་བའི་ཕྱིར་དུ་ཆོས་ནི་འཁོར་བ་དང་
མྱ་ངན་ལས་འདས་པའོ་ཞེས་པ་ལྟ་བུ་དང་། སྡུད་པའི་ཕྱིར་དུ་ས་དང་ཆུ་དང་མེ་དང་རླུང་ནི་
འབྱུང་བའོ་ཞེས་པ་ལྟ་བུའོ། །རྩ་བའི་བཅུ་པ་ཕྱོགས་ཙམ་སྟོན་པའི་བསྡུ་བ་ནི། རང་གི་
ཕྱོགས་བསྡུས་ནས་གཞན་ཕྱོགས་སྤོང་བའི་ཚིག་སྡུད་དེ། སེམས་ཙམ་ཞེས་པ་དེས་སེམས་
ཀྱི་རིགས་བསྡུས་ན་བེམ་པོ་སོགས་སྤོང་བ་ལྟ་བུའོ། །གསུམ་པ་ཚིག་ཕྲད་ནི་ཚིག་རང་ཉིད་
ལ་བསྟན་བྱའི་ནུས་པ་ཆེར་མེད་ཅིང་། ཚིག་གྲོགས་གཞན་དང་ཕྲད་ན་ཕན་འདོགས་པ་
ལྕགས་གཉིས་སྦྱོར་བའི་རྩི་ལྟ་བུ་སྟེ། དེ་ཡང་ཅུང་ཟད་དཔེར་མཚོན་ན། སྨྲ་སྒོ་ལས། སྟེ་ནི་
ལྷག་མ་ཡོད་པ་སྟེ། །མཚམས་སྦྱོར་བ་དང་དམ་བཅའ་དང༌། །གཞན་བརྟེན་པ་དང་གསུམ་
དུ་འདོད། །ཅེས་པ་ལྟར། སྟེ་ཞེས་པའི་ཚིག་ཕྲད་ནི། ལྷག་མ་ལུས་པའི་ཚིག་སྟེ། དེ་ཡང་
གསུམ་ལ་འཇུག་སྟེ། འཛུམ་དམུལ་ཏེ་མདངས་ཕྱུང་ཞེས་པ་ལྟ་བུ་མཚམས་སྦྱོར་བ་དང་།
ཕྱག་འཚལ་ཏེ་བསྟན་བཅོས་རྩོམ་ཞེས་པ་ལྟ་བུ་དམ་བཅའ་བ་དང་། ཤར་ན་དབང་པོ་སྟེ་ལྷོ་
ན་གཤིན་རྗེ་ཡོད་ཅེས་པ་ལྟ་བུ་གཞན་འདྲེན་པ་དང་གསུམ་ལ་འཇུག་པ་ལྟ་བུ་དང་། ཡང་
ལས་ཚིག་རྒྱུ་དང་འབྱུང་ཁུངས་དང༌། །དགར་བ་ཡིན་ཏེ་ནས་དེ་བཞིན། །ཞེས་པ་ལྟར།
ལས་ཞེས་པའི་ཚིག་ཕྲད་ནི་གསུམ་ལ་འཇུག་སྟེ། ས་བོན་ལས་མྱུ་གུ་འབྱུང་ཞེས་པ་ལྟ་བུ་
རྒྱུའི་ཚིག་དང་། རི་བོ་ལས་གསེར་འབྱུང་ཞེས་པ་ལྟ་བུ་འབྱུང་ཁུངས་ཀྱི་ཚིག་དང་། ཁྱིམ་པ་
ལས་དགེ་བསྙེན་ཞེས་པ་ལྟ་བུ་དགར་པའི་ཚིག་དང་གསུམ་ལ་འཇུག་པ་ལྟ་བུའོ། །ཡང་ཀྱི་
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ནི་འབྲེལ་བའི་དོན་ཡིན་ཏེ། །ཀྱིས་ནི་བྱེད་པར་འདོད་པ་ཡིན། །ཞེས་པ་ལྟར། ཀྱི་ཞེས་པའི་
ཚིག་ཕྲད་ནི། དྲུག་པ་འབྲེལ་བ་སྟོན་པའི་ཚིག་སྟེ། ལྷས་སྦྱིན་གྱི་རྟ་ཞེས་པ་ལྟ་བུའོ། །དྲུག་
པའི་ཚིག་འདི་ལ་ས་སྒྲ་སྦྱར་ན་ནོར་བར་འགྱུར་རོ། །ཀྱིས་ཞེས་པའི་ཚིག་ཕྲད་ནི། གསུམ་
པ་བྱེད་པོའི་ཚིག་སྟེ། ལྷ་སྦྱིན་གྱིས་ལེགས་བཤད་བརྩམས་ཞེས་པ་ལྟ་བུའོ། །གསུམ་པའི་
ཚིག་འདི་ལ་ས་སྒྲ་ཆད་ན། ནོར་བ་ལགས་སོ། །དེས་ན་མཁས་པར་འདོད་ན། ཚིག་ཕྲད་ཀྱི་
རྣམ་དབྱེ་སོ་སོར་ཕྱེད་པ་ཞིག་གོནད་དུ་གཅེས་ཏེ། འདིར་ནི་མངས་པས་འཇིགས་ཏེ་
བཞག་གོ ། །
་ རྩ་བའི་གཉིས་པ་རྗོད་བྱེད་ཀྱི་སྒྲ་ལ་བརྗོད་བྱའི་སྒོ་ནས་དབྱེ་ན། རིགས་བརྗོད་ཀྱི་སྒྲ་
དང་། ཚོགས་བརྗོད་ཀྱི་སྒྲ་གཉིས། དེ་གཉིས་ལ་མཚན་ཉིད། མཚན་གཞི། མུ་བཞི་རྩི་བ་
དང་གསུམ། དང་པོ་ནི། རིགས་སྤྱི་གོ་བར་ནུས་པའི་མཉན་བྱ་དེ། རིགས་བརྗོད་ཀྱི་སྒྲའི་
མཚན་ཉིད། ཚོགས་སྤྱི་གོ་ནུས་ཀྱི་མཉན་བྱ་དེ། ཚོགས་བརྗོད་ཀྱི་སྒྲའི་མཚན་ཉིད། གཉིས་
པ་མཚན་གཞི་ནི། དངོས་པོ་ཞེས་པའི་སྒྲ་ལྟ་བུ་སྟེ། ཁྱོད་རིགས་སྤྱི་ཡིན་ན། ཁྱོད་ཅེས་
བརྗོད་པའི་སྒྲ་རིགས་བརྗོད་ཀྱི་སྒྲ་ཡིན་པས་ཁྱབ། བུམ་པ་ཞེས་བརྗོད་པའི་སྒྲ་ཚོགས་
བརྗོད་སྒྲའི་མཚན་གཞི་ཡིན་ཏེ། ཁྱོད་ཚོགས་སྤྱི་ཡིན་ན། ཁྱོད་ཅེས་བརྗོད་པའི་སྒྲ་ཚོགས་
བརྗོད་ཀྱི་སྒྲ་ཡིན་པས་ཁྱབ་བོ། །སྒྲ་དེ་གཉིས་ཀྱི་ཁྱད་པར་ཡང་། རིགས་བརྗོད་ཀྱི་སྒྲ་ལ་
རིགས་ཅན་བརྗོད་བྱར་མི་སྤོང་བ་ཞིག་དགོས་ཏེ། དངོས་པོ་ཞེས་པའི་སྒྲ་དེས། དངོས་པོའི་
རིགས་ཐམས་ཅད་བརྗོད་བྱར་མི་སྤོང་བའི་ཕྱིར། དེའི་དོན་ཡང་། དངོས་པོ་ཡིན་ན། དངོས་
པོ་ཞེས་པའི་སྒྲའི་བརྗོད་བྱ་ཡིན་པས་ཁྱབ་ཅེས་པའི་དོན་མ་ཡིན་གྱི། དངོས་པོ་ཞེས་པའི་
སྒྲའི་བརྗོད་བྱའི་གཙོ་བོ་ནི། དངོས་པོ་དེ་ཡིན་ལ། དངོས་པོའི་ཁོངས་སུ། དངོས་པོ་ཐམས་
ཅད་འདུས་པའི་ཕྱིར་ན། དངོས་པོ་ཞེས་པའི་སྒྲ་དེས། དངོས་པོའི་རིགས་བུམ་པ་སོགས་ཁོ་
རང་གི་བརྗོད་བྱར་ཚིག་ཟིན་ལ་གཅོད་མི་ནུས་ཞེས་པ་ཙམ་གྱི་དོན་ཡིན་ནོ། །ཚོགས་བརྗོད་
198



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཀྱི་སྒྲས། ཚོགས་པ་ཅན་བརྗོད་བྱར་སྤོང་བ་ཡིན་ཏེ། བུམ་པའི་གཟུགས་ཞེས་པའི་སྒྲ་དེས།
ཁོ་རང་དང་ཚོགས་པ་གཅིག་པའི་དྲི་རོ་སོགས་བརྗོད་བྱར་སྤོང་བའི་ཕྱིར་ཏེ། བུམ་པའི་
གཟུགས་ཞེས་པའི་བརྗོད་བྱའི་གཙོ་བོ་ནི། བུམ་གཟུགས་དེ་ཡིན་ལ། བུམ་གཟུགས་དང་།
དྲི་རོ་སོགས་འགལ་བའི་གནད་ཀྱིས། བུམ་གཟུགས་ཞེས་པའི་སྒྲ་དེས། དྲི་རོ་སོགས་
བརྗོད་བྱར་ཚིག་ཟིན་ལ་གཅོད་ནུས་པའི་ཕྱིར་རོ། །གསུམ་པ་མུ་བཞི་བརྩི་བ་ནི། ཤེས་བྱ་
ཞེས་བརྗོད་པའི་སྒྲ་དེ། རིགས་བརྗོད་ཀྱི་སྒྲ་ཡིན་ལ། ཚོགས་བརྗོད་ཀྱི་སྒྲ་མ་ཡིན་པའི་མུ།
ཀ་བུམ་གཉིས་ཀ་ཞེས་བརྗོད་པའི་སྒྲ་དེ། ཚོགས་བརྗོད་ཀྱི་སྒྲ་ཡིན་ལ། རིགས་བརྗོད་ཀྱི་སྒྲ་
མ་ཡིན་པའི་མུ། བུམ་པ་ཞེས་བརྗོད་པའི་སྒྲ་དེ། གཉིས་ཆ་ཡིན་པའི་མུ། རི་བོང་རྭ་ཞེས་
པའི་སྒྲ་དེ། དེ་གཉིས་ཆ་མ་ཡིན་པའི་མུ་ཡིན་ནོ། །
རྩ་བའི་གསུམ་པ་བརྗོད་ཚུལ་གྱི་སྒོ་ནས་དབྱེ་ན། ཆོས་བརྗོད་ཀྱི་སྒྲ་དང་། ཆོས་ཅན་
བརྗོད་པའི་སྒྲ་གཉིས། དེ་གཉིས་ལ། མཚན་ཉིད་རྣམ་གྲངས། མཚན་གཞི་དང་གསུམ།
དང་པོ་ནི། ཁྱད་པར་གཞན་སྤོང་གི་མཉན་བྱ་དེ། ཆོས་བརྗོད་ཀྱི་སྒྲའི་མཚན་ཉིད། ཁྱད་
པར་གཞན་མི་སྤོང་བའི་མཉན་བྱ་དེ། ཆོས་ཅན་བརྗོད་པའི་སྒྲའི་མཚན་ཉིད་ཡིན་ནོ། །
གཉིས་པ་རྣམ་གྲངས་ནི། ཆོས་བརྗོད་ཀྱི་སྒྲ་དང་། ཆོས་ཅན་བརྗོད་པའི་སྒྲ་གཉིས་ཀྱི་ཟླས་
ཕྱེ་བའི་ཆོས་བརྗོད་ཀྱི་སྒྲ། ལྡོག་པ་བརྗོད་པའི་སྒྲ་དང་། ལོག་པ་བརྗོད་པའི་སྒྲ་གཉིས་ཀྱི་
ཟླས་ཕྱེ་བའི་ལྡོག་པ་བརྗོད་པའི་སྒྲ། དངོས་པོ་བརྗོད་པའི་སྒྲ་དང་། རྫ་ས་བརྗོད་པའི་སྒྲ་
གཉིས་ཀྱི་ཟླས་ཕྱེ་བའི་དངོས་པོ་བརྗོད་པའི་སྒྲ། རྣམ་པ་བརྗོད་པའི་སྒྲ་དང་། དམིགས་པ་
བརྗོད་པའི་སྒྲ་གཉིས་ཀྱི་ཟླས་ཕྱེ་བའི་རྣམ་པ་བརྗོད་པའི་སྒྲ་བཞི་དོན་གཅིག་ཅིང་། དེ་དག་
གི་ཟླས་ཕྱེ་བའི། ཆོས་ཅན་བརྗོད་པའི་སྒྲ། ལོག་པ་བརྗོད་པའི་སྒྲ། རྫས་བརྗོད་པའི་སྒྲ།
དམིགས་པ་བརྗོད་པའི་སྒྲ་བཞི་དོན་གཅིག །གཉིས་པ་མཚན་གཞི་ནི། བ་ལང་ཞེས་པའི་
སྒྲ་དེ། ཆོས་ཅན་བརྗོད་པའི་སྒྲ་དང་། བ་ལང་ཉིད་ཅེས་པའི་སྒྲ་དེ། ཆོས་བརྗོད་ཀྱི་སྒྲའི་
199



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚན་གཞི། ཡང་། སྒྲ་མི་རྟག་ཅེས་པའི་སྒྲ་དེ། ཆོས་ཅན་བརྗོད་པའི་སྒྲ་དང་། སྒྲའི་མི་རྟག་
པ་ཞེས་པའི་སྒྲ་དེ། ཆོས་བརྗོད་ཀྱི་སྒྲའི་མཚན་གཞི་ཡིན། དེ་ཡང་གནད་ཀྱི་སྙིང་པོ་
བསྡུས་ན། ནོག་ལྐོག་ཤལ་དང་ལྡན་པ་ལ་བསམ་ནས། བ་ལང་ཞེས་བརྗོད་པའི་སྒྲ་དེ།
ཆོས་ཅན་བརྗོད་པའི་སྒྲར་འཇོག་པ་ཡིན་ཏེ། ཁྱད་པར་གྱི་གཞི་དང་། ཁྱད་པར་ཅན་དང་།
ཆོས་ཅན་རྣམས་མིང་གི་རྣམ་གྲངས་གང་ཞིག །དེ་ཁྱད་གཞི་བ་ལང་ཙམ་ཞིག་བརྗོད་པའི་
སྒྲ་ཡིན་པའི་ཕྱིར། ཡང་བ་ལང་ཞེས་པའི་སྒྲ་དེ། ཁྱད་པར་གཞན་མི་སྤོང་བའི་སྒྲར་འཇོག་
པ་ཡང་ཡིན་ཏེ། བ་ལང་མ་ཡིན་པའི་ཁྱད་པར་གཞན་རྟ་ལ་སོགས་པ་ཚིག་ཟིན་ལ་གཅོད་
མི་ནུས་པའི་ཕྱིར་མི་ལྡན་རྣམ་གཅོད་ཙམ་ཡིན་པའི་ཕྱིར། བ་ལང་ཉིད་ཅེས་པའི་སྒྲ་དེ། ཆོས་
བརྗོད་ཀྱི་སྒྲ་དང་། ཁྱད་པར་གཞན་སྤོང་དུ་འཇོག་པ་ཡང་ཡིན་ཏེ། བ་ལང་མ་ཡིན་པའི་
ཁྱད་པར་གཞན་རྟ་ལ་སོགས་པ་ཚིག་ཟིན་ལ་གཅོད་པའི་གཞན་ལྡན་རྣམ་གཅོད་ཡིན་པའི་
ཕྱིར། ཡང་སྒྲ་མི་རྟག་ཅེས་པའི་སྒྲ་དེ། ཆོས་ཅན་བརྗོད་པའི་སྒྲ་ཡིན་ཏེ། སྒྲ་དང་མི་རྟག་པའི་
གཞི་མཐུན་བརྗོད་པའི་སྒྲ་ཙམ་ཡིན་པའི་ཕྱིར། ཁྱད་པར་གཞན་མི་སྤོང་བ་ཡང་ཡིན་ཏེ། སྒྲ་
དང་བྱས་པའི་གཞི་མཐུན་སོགས་ཀྱང་སྤང་མི་ནུས་པའི་ཕྱིར། སྒྲའི་མི་རྟག་པ་ཞེས་པའི་
སྒྲ་དེ། ཆོས་བརྗོད་ཀྱི་སྒྲ་ཡིན་ཏེ། ཁྱད་གཞི་སྒྲའི་སྟེང་གི་ཁྱད་ཆོས་མི་རྟག་པ་བརྗོད་པའི་སྒྲ་
ཡིན་པའི་ཕྱིར། ཁྱད་པར་གཞན་སྤོང་ཡང་ཡིན་ཏེ། ཁྱད་གཞི་སྒྲའི་སྟེང་ན་ཁྱད་ཆོས་བྱས་མི་
རྟག་སོགས་ཀྱི་ལྡོག་ཆ་མང་དུ་ཡོད་པ་ལས། ཁྱད་ཆོས་མི་རྟག་པ་ཁོ་ན་བརྗོད་ནས། བྱས་
པ་དང་། དངོས་པོ་དང༌། ཤེས་བྱ་སོགས་བརྗོད་བྱར་སྤོང་བའི་ངག་ཡིན་པའི་ཕྱིར་རོ། །
བཞི་པ་བྱེད་ལས་ཀྱི་སྒོ་ནས་དབྱེ་ན། མི་ལྡན་རྣམ་གཅོད་ཀྱི་ངག །གཞན་ལྡན་རྣམ་གཅོད་
ཀྱི་ངག །མི་སྲིད་རྣམ་གཅོད་ཀྱི་ངག་དང་གསུམ། དེ་གསུམ་ལ་མཚན་ཉིད། དབྱེ་བ། །
མཚན་གཞི། ཞར་བྱུང་དོན་གྱི་རྣམ་གཅོད་གསུམ་བཤད་པ་དང་བཞི། དང་པོ་ནི། མི་ལྡན་
རྣམ་གཅོད་ཀྱི་མཉན་བྱ་གཞན་ལྡན་རྣམ་གཅོད་ཀྱི་མཉན་བྱ། མི་སྲིད་རྣམ་གཅོད་ཀྱི་མཉན་
200



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
བྱ་གསུམ། རིམ་བཞིན་མཚན་ཉིད་ཡིན་ནོ། ། །
གཉིས་པ་དབྱེ་བ་ལ། ཁྱད་གཞི་རྐྱང་པའི་རྣམ་གཅོད་ཀྱི་ངག་གསུམ། ཁྱད་གཞི་དང་
ཁྱད་ཆོས་སྦྱར་བའི་རྣམ་གཅོད་ཀྱི་ངག་གསུམ་མོ། །དང་པོ་ནི། བུམ་པ་ཞེས་པའི་ངག་
གཅིག་ཉིད་ལ། རྣམ་གཅོད་གསུམ་ཚང་སྟེ། བུམ་པ་བརྗོད་པས་མི་ལྡན་རྣམ་གཅོད། བུམ་
མིན་བཅད་པས་གཞན་ལྡན་རྣམ་གཅོད། བུམ་པ་མི་སྲིད་པ་བཅད་པས་མི་སྲིད་རྣམ་གཅོད་
ཚང་བའི་ཕྱིར་ཏེ། ཚིག་ཀུན་ངེས་གཟུང་སྙིང་པོ་ཅན། །ཞེས་བཤད་པའི་ཕྱིར་རོ། །གཉིས་
པ་ལ་ངེས་བཟུང་དངོས་སུ་སྦྱར་བའི་རྣམ་གཅོད་གསུམ་དང༌། དངོས་སུ་མ་སྦྱར་བའི་རྣམ་
གཅོད་གསུམ་སྟེ་གཉིས། དང་པོ་གསུམ་ནི་རིམ་བཞིན། ཁྱད་པར་གྱི་ཆོས་དང་ངེས་གཟུང་
ལྷན་ཅིག་སྦྱར་བའི་མཉན་བྱ། ངེས་གཟུང་དངོས་སུ་སྦྱར་བའི་མི་ལྡན་རྣམ་གཅོད་ཀྱི་ངག་
གི་མཚན་ཉིད་ཡིན། མཚན་གཞི་ནི། སྒྲ་བྱས་པ་ཁོ་ན་ཡིན་པའི་ཚིག་ལྟ་བུ། དེ་ལྟ་བུའི་ཚིག་
དེ་ཡང་། ཁྱད་གཞི་སྒྲ་ལ་ལྟོས་པའི་མི་ལྡན་རྣམ་གཅོད་ཡིན་ཏེ། ཁྱད་ཆོས་བྱས་པ་དེ། ཁྱད་
གཞི་སྒྲ་ལ་ལྡན་པ་ཙམ་དུ་སྟོན་གྱི་ཁྱད་ཆོས་དེ་ཁྱད་གཞི་གཞན་ལ་ལྡན་པར་གཅོད་མི་ནུས་
པའི་ཕྱིར། ཁྱད་གཞི་དང་ངེས་གཟུང་དངོས་སུ་སྦྱར་བའི་མཉན་བྱ་དེ། ངེས་གཟུང་དངོས་
སུ་སྦྱར་བའི་གཞན་ལྡན་རྣམ་གཅོད་ཀྱི་ངག་གི་མཚན་ཉིད། མཚན་གཞི་ནི། སྒྲ་ཁོ་ན་མཉན་
བྱ་ཡིན་ཞེས་པའི་ཚིག་ལྟ་བུ། ཚིག་དེ་ཁྱད་གཞི་སྒྲ་ལ་ལྟོས་པའི་གཞན་ལྡན་རྣམ་གཅོད་
ཡིན་ཏེ། ཁྱད་ཆོས་མཉན་བྱ་དེ་ཁྱད་གཞི་སྒྲ་མིན་པ་གཞན་ལ་ལྡན་པ་གཅོད་ནུས་པའི་ངག་
ཡིན་པའི་ཕྱིར་རོ། །བྱ་བ་སྲིད་པ་དང་ངེས་བཟུང་དངོས་སུ་སྦྱར་བའི་མཉན་བྱ་དེ། ངེས་
བཟུང་དངོས་སུ་སྦྱར་བའི་མི་སྲིད་རྣམ་གཅོད་ཀྱི་ངག་གི་མཚན་ཉིད་ཡིན། མཚན་གཞི་ནི།
སྔོན་པོ་ལ་མཚོ་སྐྱེས་སྲིད་པ་ཁོ་ན་ཞེས་པའི་ཚིག་ལྟ་བུ། དེ་ལྟ་བུའི་ཚིག་དེ་ཁྱད་གཞི་སྔོན་པོ་
ལ་ལྟོས་ཏེ་མི་སྲིད་རྣམ་གཅོད་ཡིན་ཏེ། ཁྱད་གཞི་སྔོན་པོ་ལ། ཁྱད་ཆོས་ཀྱི་བྱ་བ་མཚོ་ལས་
སྐྱེས་པས་མ་ཁྱབ་ཀྱང་། མཚོ་ལས་སྐྱེས་པ་ཞིག་སྲིད་པར་སྟོན་པའི་ཚིག་ཡིན་པའི་ཕྱིར་རོ། །
201



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་ངེས་གཟུང་མ་སྦྱར་བའི་རྣམ་གཅོད་གསུམ་རིམ་བཞིན། ནག་པ་འཕོངས་
སྐྱེན་མི་སྐྱེན་དྲིས་པའི་ཚེ་ནག་པ་འཕོངས་སྐྱེན་ཞེས་པའི་ཚིག་ནི། མི་ལྡན་རྣམ་གཅོད་ཀྱི་
ངག་སྟེ། དེས་ནག་པ་འཕོངས་སྐྱེན་པ་ཙམ་ཞིག་སྟོན་པའི་ཕྱིར། ནག་པ་དང་སྲིད་སྒྲུབ་གང་
འཕོངས་སྐྱེན་ཞེས་དྲིས་པའི་ཚེ་ན་སྲིད་སྒྲུབ་འཕོངས་སྐྱེན་ཞེས་པའི་ཚིག་ནི། གཞན་ལྡན་
རྣམ་གཅོད་ཀྱི་ངག་སྟེ། ཚིག་དེས་སྲིད་སྒྲུབ་ལས་ནག་པ་འཕོངས་སྐྱེན་པ་བཅད་པའི་
ཕྱིར་རོ། །བ་ལ་བེའུ་སྲིད་ཅེས་པའི་ཚིག་ནི། མི་སྲིད་རྣམ་གཅོད་ཀྱི་ངག་སྟེ། བ་ལ་བེའུ་
འབྱུང་སྲིད་པར་སྟོན་པའི་ངག་ཙམ་ཡིན་པའི་ཕྱིར་རོ། །དོན་གྱི་རྣམ་གཅོད་ནི་འོག་ཏུ་
འཆད་དོ། །དེ་དག་ལ་དོགས་པ་འདི་ལྟར་གཅོད་དགོས་ཏེ། གཞི་གྲུབ་ན། ཆོས་འཛིན་པའི་
རྟོག་པའི་ཡུལ་ཡིན་པས་ཁྱབ་པར་ཐལ། གཞི་གྲུབ་ན། ཆོས་བརྗོད་པའི་སྒྲའི་བརྗོད་བྱ་
ཡིན་པས་ཁྱབ་པའི་ཕྱིར་རོ། །བུམ་པ་དེ་ཡང་། དེའི་བརྗོད་བྱ་ཡིན། ཀ་བ་དེ་ཡང་དེའི་
བརྗོད་བྱ་ཡིན་པའི་ཕྱིར། དང་པོ་མ་གྲུབ་ན། བུམ་པ་ཆོས་ཅན། ཁྱོད་ཆོས་བརྗོད་ཀྱི་སྒྲའི་
བརྗོད་བྱ་ཡིན་པར་ཐལ། ཁྱོད་བུམ་པ་ཉིད་ཅེས་པའི་ཆོས་བརྗོད་ཀྱི་སྒྲའི་བརྗོད་བྱ་ཡིན་
པའི་ཕྱིར་ཏེ། བུམ་པ་ཉིད་ཅེས་པའི་ཆོས་བརྗོད་ཀྱི་སྒྲ་དེས་ཁྱོད་བརྗོད་པའི་ཕྱིར། མ་གྲུབ་
ན་དེར་ཐལ། བུམ་པ་ཉིད་ཅེས་པའི་ཆོས་བརྗོད་ཀྱི་སྒྲ་དང༌། བུམ་པ་ཞེས་པའི་ཆོས་ཅན་
བརྗོད་པའི་སྒྲ་དེ་གཉིས་ཀས། བུམ་པ་བརྗོད་པར་མཚུངས་པའི་ཕྱིར་ཏེ། གཉིས་ཀས་
གཅིག་ཉིད་བརྗོད་མོད་ཀྱི། །ཞེས་དང་། རིགས་གཏེར་ལས། དོན་གྱི་ངོ་བོ་གཅིག་ཉིད་ལ། །
བརྗོད་འདོད་སྟོབས་ཀྱིས་སྒྲ་གཉིས་སྦྱར། །ཞེས་བཤད་པའི་ཕྱིར་རོ། །གཞན་ཡང་བུམ་པ་
ཉིད་ཅེས་པའི་སྒྲ་ཆོས་ཅན། ཆོས་ཁྱོད་ཀྱི་བརྗོད་བྱ་ཡིན་པར་ཐལ། ཁྱོད་ཆོས་བརྗོད་པའི་
སྒྲ་ཡིན་པའི་ཕྱིར་ཏེ། ཁྱོད་ཆོས་བརྗོད་ཀྱི་སྒྲ་ཡིན་པའི་ཕྱིར། འདོད་ན། ཆོས་ཆོས་ཅན།
ཁྱོད་བུམ་པ་ཉིད་ཅེས་པའི་སྒྲའི་བརྗོད་བྱ་ཡིན་པར་ཐལ། ཁྱོད་ཀ་བ་ཉིད་ཅེས་པའི་སྒྲའི་
བརྗོད་བྱ་ཡིན་པའི་ཕྱིར་ཏེ། ཀ་བ་ཉིད་ཅེས་པའི་སྒྲ་དེ་ཁྱོད་བརྗོད་པའི་སྒྲ་ཡིན་པའི་ཕྱིར་
202



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཟེར་ན། ཐལ་འགྱུར་འདི་རིགས་དང་། རྩ་བའི་ཐལ་འགྱུར་ལ་ཁྱབ་པ་མེད་ཅེས་པ་ནི། བརྡ་
ཆད་ཀྱི་བཞག་མཚམས་ཀྱི་གནད་དུ་གོ་དགོས་སོ། །
ཡང་། དངོས་མེད་ཉིད་ཅེས་པའི་སྒྲ་ཆོས་ཅན། ཁྱོད་དངོས་པོ་བརྗོད་པའི་སྒྲ་ཡིན་
པར་ཐལ། ཁྱོད་དངོས་པོ་བརྗོད་པའི་སྒྲ་དང༌། རྫས་བརྗོད་པའི་སྒྲ་གཉིས་ཀྱི་ཟླས་ཕྱེ་བའི་
དངོས་པོ་བརྗོད་པའི་སྒྲ་ཡིན་པའི་ཕྱིར་ཟེར་ན་འདིར་མ་ཁྱབ། རྟགས་དེར་ཐལ། ཁྱོད་ཆོས་
བརྗོད་ཀྱི་སྒྲ་ཡིན་པའི་ཕྱིར་རོ། །རྩ་བར་འདོད་ན། དངོས་མེད་ཅེས་བརྗོད་པའི་སྒྲ་དེ།
དངོས་པོ་བརྗོད་པའི་སྒར་ཐལ་ལོ། །ཡང་། སྒྲའི་མི་རྟག་པ་ཞེས་པའི་སྒྲ་ཆོས་ཅན། ཁྱོད་
ཁྱད་པར་གཞན་སྤོང་གི་སྒྲ་ཡིན་པར་ཐལ། ཁྱོད་ཆོས་བརྗོད་ཀྱི་སྒྲ་ཡིན་པའི་ཕྱིར། རྟགས་
ཁྱབ་དངོས། འདོད་ན། མིན་པར་ཐལ། ཁྱད་པར་གཞན་མི་སྤོང་བའི་སྒྲ་ཡིན་པའི་ཕྱིར་
ཟེར་ན། ཁྱབ་པ་ཡོང་ཡོང་འདྲ་ཡང་མི་ཡོང་སྟེ། ཁྱད་ཆོས་སོ་སོ་ལ་ལྟོས་ཏེ་ཁྱད་པར་སྤོང་མི་
སྤོང་གཉིས་ཆར་ཡིན་པ་ཡོད་པའི་ཕྱིར། རྩ་བའི་རྟགས་དེར་ཐལ། ཁྱོད་ཆོས་བརྗོད་ཀྱི་སྒྲ་
དང༌། ཆོས་ཅན་བརྗོད་པའི་སྒྲ་གཉིས་ཀྱི་ཟླས་ཕྱེ་བའི་ཆོས་ཅན་བརྗོད་པའི་སྒྲ་ཡིན་པའི་
ཕྱིར། མ་གྲུབ་ན་དེར་ཐལ། སྒྲའི་མི་རྟག་པ་དེ། སྒྲའི་མི་རྟག་པ་བདག་མེད་དུ་སྒྲུབ་པའི་
ཤེས་འདོད་ཆོས་ཅན་ཡིན་པའི་ཕྱིར་རོ། །ཡང་སྒྲ་བྱས་པ་ཁོ་ན་ཡིན་ཞེས་པའི་སྒྲ་ཆོས་ཅན།
ཁྱོད་མི་ལྡན་རྣམ་གཅོད་ཀྱི་ཚིག་མིན་པར་ཐལ། གཞན་ལྡན་རྣམ་གཅོད་ཀྱི་ཚིག་ཡིན་པའི་
ཕྱིར། རྟགས་དེར་ཐལ། ཁྱོད་སྒྲ་མ་བྱས་པ་ཡིན་པ་བཅད་ནས་བྱས་པ་ཁོ་ནར་སྟོན་པའི་
ཚིག་ཡིན་པའི་ཕྱིར་ཏེ་ཆོས་ཅན་ཡིན་པའི་ཕྱིར་རོ། །རྩ་བར་འདོད་ན། དེ་ཡིན་པར་ཐལ།
ཁྱོད་ངེས་གཟུང་དངོས་སུ་སྦྱར་བའི་མི་ལྡན་རྣམ་གཅོད་ཀྱི་ཚིག་ཡིན་པའི་ཕྱིར། རྟགས་ཁས་
བླངས་སོ་ཟེར་ན། ཁྱད་ཆོས་ཁྱད་གཞི་སོ་སོ་ལ་ལྟོས་ན་རྣམ་གཅོད་གསུམ་སོ་སོར་ངེས་
ཀྱང་། སྤྱིར་རྣམ་གཅོད་གསུམ་མི་འགལ་ཞིང་། རྗོད་བྱེད་ཀྱི་ཚིག་ཡིན་ན། རྣམ་གཅོད་ཀྱི་
ངག་གསུམ་ཆར་ཡིན་པས་ཁྱབ་ཅེས་བྱས་ཀྱང་སྐྱོན་ཡོད་པ་མིན་ཏེ། ཚིག་ཀུན་ངེས་གཟུང་
203



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྙིང་པོ་ཅན། །ཞེས་བཤད་པའི་ཕྱིར་རོ། །ཡང་། སྒྲ་མི་རྟག་ཅེས་པའི་ཚིག་དེ་ལ། སྒྲ་མི་
རྟག་པར་སྒྲུབ་པ་དང༌། སྒྲ་རྟག་པ་འགོགས་པའི་ནུས་པ་གཉིས་ཚང་བར་ཐལ། དེས་ན་སྒྲ་
གཅིག་བརྗོད་ན་ཡང་། །དགག་སྒྲུབ་ནུས་པ་རྣམ་གཉིས་ཡོད། །ཅེས་བཤད་པའི་ཕྱིར།
འདོད་ན་དེ་ལ་སྒྲ་མི་རྟག་པ་སྒྲུབ་པའི་ནུས་པ་ཡོད་པར་ཐལ་ལོ། །འདོད་ན། སྒྲ་མི་རྟག་
ཅེས་པའི་ཚིག་ཆོས་ཅན། ཁྱོད་ལ་སྒྲ་མི་རྟག་པ་སྒྲུབ་པའི་ནུས་པ་མེད་པར་ཐལ། ཁྱོད་སྒྲ་མི་
རྟག་པའི་སྒྲུབ་བྱེད་མ་བརྗོད་པར། སྒྲ་མི་རྟག་པ་ཙམ་བརྗོད་པའི་ཚིག་ཡིན་པའི་ཕྱིར་རོ་
ཟེར་ན་རྩ་བར་མ་ཁྱབ་བོ། །ཤེས་བྱ་ཡུལ་གྱི་བྱ་ལམ་ཡངས་པའི་ཁྱོན། །ཤེས་བྱེད་ནམ་
མཁའི་ནོར་བུ་འོད་འཕྲེང་ཅན། །ཤེས་ཚུལ་སོས་ཀ་བཞད་ཀྱི་མདངས་འདྲ་བའི། །སྤྱི་རྣམ་
ལེགས་བཤད་རྒྱན་འདི་ཁོ་བོས་བསྡེབས། །ཤེས་བྱའི་ཡུལ་དང་ཤེས་བྱེད་བློ་རྣམ་དང་། །
རྟོགས་ཚུལ་སྤྱི་དང་བྱེ་བྲག་སྣང་སེལ་དང་། །བརྗོད་བྱ་རྗོད་བྱེད་རྟོགས་ཚུལ་སྙིང་པོའི་དོན། །
སྤྱི་རྣམ་ལེགས་བཤད་ཀླུ་སྒྲུབ་བདག་གིས་བསྡེབས། །འདིར་མཁས་པ་གོ་བོ་རབ་འབྱམས་
པའི་གསུང་ལས། དངོས་ཀྱི་བརྗོད་བྱ་རྗོད་བྱེད་ལ་སྤྱི་མཚན་གྱིས་ཁྱབ། གཞན་པའི་བརྗོད་
བྱ་རྗོད་བྱེད་ལ་རང་མཚན་གྱིས་ཁྱབ། རྗོད་བྱེད་སྒྲའི་དངོས་ཀྱི་བརྗོད་བྱ་ལ་སྤྱི་མཚན་གྱིས་
ཁྱབ་གསུངས་སོ། །གཞུང་ལུགས་ཀྱི་དགོངས་པ་ལམ་པ་ཡིན་མོད། ཅུང་ཟད་གསོན་ཅིག །
རྗོད་བྱེད་ཀྱི་སྒྲ་ཡིན་ན། སྤྱི་མཚན་ཡིན་པས་ཁྱབ་པར་ཐལ། མིང་ཚིག་ཡི་གེ་གསུམ་གང་
རུང་ཡིན་ན་སྤྱི་མཚན་ཡིན་པས་ཁྱབ་པའི་ཕྱིར། རྟགས་ཁས་སོ། །འདོད་ན། ཞེན་པའི་རྗོད་
བྱེད་དུ་གྱུར་པའི་སྒྲ་རང་མཚན་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ།
ཁྱོད་རྗོད་བྱེད་གང་ཞིག །སྒྲ་ཡིན་པའི་ཕྱིར། དང་པོ་དེར་ཐལ། ཁྱོད་ཞེན་པའི་རྗོད་བྱེད་
ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། འདོད་མི་ནུས་ཏེ། ཁྱོད་སྒྲ་རང་མཚན་པ་ཡིན་
པའི་ཕྱིར་རོ། །ཅི་གསུང་གཟུ་བོར་ལན་སྨྱོས་ཤིག །ཡང་བུམ་པ་ཆོས་ཅན། ཁྱོད་སྤྱི་མཚན་
ཡིན་པར་ཐལ། ཁྱོད་རྗོད་བྱེད་སྒྲའི་དངོས་ཀྱི་བརྗོད་བྱ་ཡིན་པའི་ཕྱིར་ཏེ། ཁྱོད་བུམ་པ་ཞེས་
204



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
པའི་སྒྲའི་དངོས་ཀྱི་བརྗོད་བྱ་ཡིན་པའི་ཕྱིར་ཏེ། ཁྱོད་དེའི་དངོས་ཀྱི་གོ་བར་བྱ་བ་ཡིན་པའི་
ཕྱིར་ཏེ། དེ་ཁྱོད་དངོས་སུ་གོ་ནུས་ཀྱི་མིང་ཡིན་པའི་ཕྱིར། མ་གྲུབ་ན་བུམ་པ་ཞེས་བརྗོད་
པའི་སྒྲ་ཆོས་ཅན། ཁྱོད་བུམ་པ་དངོས་སུ་གོ་ནུས་ཀྱི་མིང་ཡིན་པར་ཐལ། ཁྱོད་བུམ་པའི་
དངོས་མིང་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཅེས་བརྗོད་པའི་སྒྲ་ཁྱོད་ཀྱི་
དངོས་མིང་ཡིན་པར་ཐལ། ཁྱོད་བདག་མེད་ཡིན་པའི་ཕྱིར་རོ། །ཡང་བུམ་པ་ཆོས་ཅན།
ཁྱོད་བུམ་པ་ཞེས་བརྗོད་པའི་སྒྲའི་དངོས་ཀྱི་བརྗོད་བྱ་ཡིན་པར་ཐལ། ཁྱོད་དེའི་དངོས་ཀྱི་
བསྟན་བྱ་ཡིན་པའི་ཕྱིར། འདིར་མ་ཁྱབ་ཟེར་ལོ། །འོ་ན་བུམ་པ་ཆོས་ཅན། ཁྱོད་དེའི་དངོས་
ཀྱི་བསྟན་བྱ་མ་ཡིན་པར་ཐལ། ཁྱོད་དེའི་ཞེན་པའི་བསྟན་བྱ་ཡིན་པ་གང་ཞིག །དེའི་དངོས་
ཀྱི་བརྗོད་བྱ་ཡིན་ན། དེའི་ཞེན་པའི་བརྗོད་བྱ་མ་ཡིན་དགོས་པའི་ཕྱིར། དང་པོ་མ་གྲུབ་ན་
དེར་ཐལ། བུམ་པ་ཞེས་བརྗོད་པའི་སྒྲའི་ཞེན་པའི་བསྟན་བྱ་ཡོད་པའི་ཕྱིར་རོ། །གང་གི་
གནམ་ལྕགས་རིགས་པའི་ཐོག་མདའ་ནི། །འཕྲོག་བྱེད་སྙིང་གི་མེ་ལོང་ལ་འཕངས་པས། །
གངས་ཅན་རྟོག་གེའི་སྤྱི་བོ་རབ་འབིགས་པའི། །ས་སྐྱའི་རྗེ་བཙུན་སྲས་བཅས་བདག་
སྐྱོངས་ཤིག ། །
བཞི་པ་འགལ་བ་དང་འབྲེལ་བ་རྟོག་ཚུལ་འཆད་པ་ལ་གཉིས། འབྲེལ་བ་བཤད་པ་
དང་། འགལ་བ་བཤད་པའོ། །དང་པོ་ལ་གསུམ། དོན་ལ་འབྲེལ་བ་དགག་པ། བློ་ངོར་
འབྲེལ་བ་སྒྲུབ་པ། འབྲེལ་བ་ངེས་བྱེད་ཀྱི་ཚད་མ་བཤད་པའོ། །དང་པོ་ལ་གཉིས། དོན་ལ་
བདག་གཅིག་གི་འབྲེལ་བ་དགག་པ་དང་། དོན་ལ་དེ་བྱུང་གི་འབྲེལ་བ་དགག་པ་གཉིས།
དང་པོ་ནི། བྱས་མི་རྟག་ལྟ་བུའི་འབྲེལ་བ་དོན་ལ་མེད་དེ་བྱས་མི་རྟག་ལྟ་བུ་དོན་ལ་གཅིག་
ཡིན་པས་གཉིས་སུ་མེད་ལ། གཉིས་མ་ཡིན་པ་ལ་འབྲེལ་བ་མི་འཐད་པའི་ཕྱིར། གཉིས་
པ་ནི། མེ་དུ་ལྟ་བུའི་འབྲེལ་བ་དོན་ལ་མ་གྲུབ་སྟེ། མེ་དུ་གཉིས་གཅིག་དངོས་པོར་ཡོད་དུས་
སུ་ཅིག་ཤོས་དངོས་པོར་མེད་པ་གང་ཞིག །དངོས་པོ་དང་དངོས་མེད་ལ་དེ་འབྱུང་འབྲེལ་མི་
205



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འཐད་པའི་ཕྱིར་རོ། །གཉིས་པ་བློ་ངོར་འབྲེལ་བ་སྒྲུབ་པ་ལ་གཉིས། བློས་སྦྲེལ་ཚུལ་དང་།
འབྲེལ་བའི་རྣམ་གཞག་བཤད་པ་གཉིས། དང་པོ་ནི། སེལ་ངོར་བདག་གཅིག་གི་འབྲེལ་
བ་འཇོག་སྟེ། སྒྲའི་སྟེང་དུ་བྱས་མི་རྟག་གི་ལྡོག་ཆ་སོ་སོར་ཕྱེ་ནས། བྱས་མི་རྟག་རང་བཞིན་
གཅིག་ཏུ་འཛིན་པའི་རྟོག་ངོར་བྱས་མི་རྟག་བདག་གཅིག་ཏུ་འཇོག་པའི་ཕྱིར། དེ་བཞིན་དུ།
སེལ་ངོར་དེ་བྱུང་འབྲེལ་འཇོག་པ་ཡང་ཡིན་ཏེ། མེ་དུ་སྔ་ཕྱི་སོ་སོར་ཕྱེ་ནས་དེ་གཉིས་རྫས་
ཐ་དད་དུ་འཛིན་པའི་རྟོག་ངོར་མེ་དུ་དེ་བྱུང་འབྲེལ་དུ་འཇོག་པའི་ཕྱིར་རོ། །གཉིས་པ་ནི།
འབྲེལ་བ་ལ་མཚན་ཉིད་དང་དབྱེ་བ་གཉིས། དང་པོ་ནི། ཆོས་དེ་འབྲེལ་ཡུལ་དུ་མི་འདོར་
བ་དེ། ཆོས་དེ་དང་འབྲེལ་བའི་མཚན་ཉིད་ཡིན། འདིར་ཁ་ཅིག །འབྲེལ་བའི་སྒྲུབ་བྱེད་
དགོད་པ་ན། ཁྱོད་ཆོས་དེ་དང་ཐ་དད། ཆོས་དེ་མེད་ན་ཁྱོད་མེད་དགོས་པའི་ཕྱིར། ཟེར་བ་ནི།
བསྡུས་པ་སྨྲ་བ་དག་གི་བབ་ཅོལ་ཡིན་གྱི། སྙིང་པོ་ཅི་ཡང་མེད་དེ། འོ་ན། དངོས་པོའི་རྒྱུ་
ཆོས་ཅན། ཁྱོད་དངོས་པོ་དང་འབྲེལ་བ་ཡིན་པར་ཐལ། ཁྱོད་དངོས་པོའི་རྒྱུ་དང་ཐ་དད།
དེ་མེད་ན་ཁྱོད་མེད་དགོས་པའི་ཕྱིར། རྟགས་ཁས། འདོད་ན། ཁྱོད་དངོས་པོའི་རྒྱུ་དང་
བདག་གཅིག་ཏུ་འབྲེལ་བ་ཡིན་པར་ཐལ། ཁྱོད་དང་འབྲེལ་བ་གང་ཞིག །དེ་དང་དེ་བྱུང་
འབྲེལ་མིན་པའི་ཕྱིར། འདོད་ན་ཁྱོད་དེ་དང་བདག་ཉིད་གཅིག་ཡིན་པར་ཐལ། དེའི་ཕྱིར།
འདོད་ན། ཁྱོད་དངོས་པོ་དང་རྫས་གཅིག་ཡིན་པར་ཐལ། འདོད་པ་གང་ཞིག །དངོས་པོ་
ཡིན་པའི་ཕྱིར། འདོད་མི་ནུས་ཏེ། ཁྱོད་དེ་དང་རྫས་གཞན་ཡིན་པའི་ཕྱིར་ཏེ། ཆོས་ཅན་
ཡིན་པའི་ཕྱིར་རོ། །ཕྱི་མ་མ་གྲུབ་ན། ཁྱོད་དངོས་པོའི་འབྲས་བུ་ཡིན་པར་ཐལ་ལོ། །གཉིས་
པ་དབྱེ་བ་ལ། བདག་གཅིག་འབྲེལ་དང་། དེ་བྱུང་འབྲེལ་གཉིས། དང་པོ་ལ། མཚན་ཉིད་
དང་། དབྱེ་བ་གཉིས། དང་པོ་ནི། ཁྱོད་ཆོས་དེ་དང་རང་བཞིན་གཅིག་པའི་སྒོ་ནས་ཆོས་དེ་
ཁྱོད་ཀྱི་འབྲེལ་ཡུལ་དུ་མི་འདོར་བ་དེ། ཁྱོད་ཆོས་དེ་དང་བདག་གཅིག་འབྲེལ་ཡིན་པའི་
མཚན་ཉིད་ཡིན།
206



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
གཉིས་པ་དབྱེ་བ་ལ། ངོ་བོ་དབྱེར་མེད་ཀྱི་བདག་གཅིག་འབྲེལ། མཚན་མཚོན་གྱི་
བདག་གཅིག་འབྲེལ། སྤྱི་བྱེ་བྲག་གི་བདག་གཅིག་འབྲེལ་དང་གསུམ། དང་པོ་ནི། བྱས་མི་
རྟག་གི་འབྲེལ་བ་ལྟ་བུ། གཉིས་པ་ནི། བློ་ཡུལ་དུ་བྱར་རུང་དང་ཤེས་བྱའི་འབྲེལ་བ་ལྟ་བུ།
གསུམ་པ་ནི། དངོས་པོའི་འབྲེལ་བ་ལྟ་བུ་ལ་བྱེད། གསུམ་པ་འབྲེལ་བ་སྒྲུབ་བྱེད་ཀྱི་ཚད་མ་
བཤད་པ་ལ་གསུམ། མཚན་ཉིད་བསྒྲུབ་པ། མཚན་གཞི་ངོས་བཟུང་བ། གང་གིས་ངེས་
པའི་ཚུལ་དང་གསུམ། དང་པོ་ལ། བདག་གཅིག་འབྲེལ་བ་སྒྲུབ་བྱེད་དང་། དེ་བྱུང་གི་
འབྲེལ་བ་སྒྲུབ་བྱེད་གཉིས། དང་པོ་ལ། ཐ་སྙད་སྒྲུབ་ཀྱི་འབྲེལ་བ་སྒྲུབ་བྱེད་དང་། དོན་
སྒྲུབ་ཀྱི་འབྲེལ་བ་སྒྲུབ་བྱེད་གཉིས། དང་པོ་ནི། མཚན་མཚོན་ལ་སྦྱར་ན། མཚོན་བྱའི་མིང་
དང༌། མཚན་ཉིད་ཀྱི་དོན་གཉིས། མིང་དོན་གཅིག་ཏུ་འཛིན་པའི་རྟོག་ངོར། མཚན་མཚོན་
གཉིས་ལ་བདག་གཅིག་འབྲེལ་བ་གྲུབ་ཅིང་། སྤྱི་བྱེ་བྲག་ལྟ་བུ་ལ་སྦྱར་ན། ལྡོག་པ་གཉིས་
ཚོགས་དང༌། ལྡོག་པ་ཆིག་རྐྱང་གཉིས་གཅིག་ཏུ་འཛིན་པའི་རྟོག་ངོར། སྤྱི་བྱེ་བྲག་ལ་
བདག་གཅིག་གི་འབྲེལ་བ་གྲུབ་ཀྱི། དོན་ལ་མཚན་མཚོན་དང་། སྤྱི་བྱེ་བྲག་ལ་བདག་
གཅིག་གི་འབྲེལ་བ་གྲུབ་པའི་ངེས་པ་མེད་དེ། མཚན་མཚོན་དང་སྤྱི་བྱེ་བྲག་དོན་ལ་མ་གྲུབ་
པ་མང་དུ་ཡོད་པའི་ཕྱིར་རོ། །
གཉིས་པ་དོན་སྒྲུབ་ཀྱི་འབྲེལ་བ་སྒྲུབ་བྱེད་ལ། རྩ་བའི་རྟགས་དགོད་པ། མ་ངེས་པ་
སྤང་པ། དེའི་དགོས་པ་བཤད་པ་དང་་གསུམ། དང་པོ་ནི། བསྒྲུབ་བྱ་སྒྲ་མི་རྟག་པར་སྒྲུབ་
པ་ལ། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པའི་སྒྲུབ་
ངག་ཡང་དག་འགོད་པའོ། །གཉིས་པ་ལ་རྗེས་ཁྱབ་སྒྲུབ་བྱེད་ལྟོས་མེད་ཀྱི་རྟགས་ཡང་དག་
འགོད་པ་དང་། ལྡོག་ཁྱབ། བསྒྲུབ་བྱེད་གནོད་པ་ཅན་གྱི་རྟགས་ཡང་དག་འགོད་པའོ། །
དང་པོ་ནི། རང་ལས་ཕྱིས་འབྱུང་གི་རྒྱུ་དོན་གཞན་ལ་ལྟོས་མེད་དུ་འཇིག་ན་རང་གྲུབ་ཙམ་
ནས་འཇིག་ངེས་ཡིན་པས་ཁྱབ། དཔེར་ན་ཀློག་བཞིན། མྱུ་གུ་ཡང་རང་ལས་ཕྱིས་འབྱུང་གི་
མ་ས
207



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྒྱུ་དོན་གཞན་ལ་ལྟོས་མེད་དུ་འཇིག་གོ་ཞེས་པའི་སྒྲུབ་ངག་ཡང་དག་བཀོད་པ་ལ་བརྟེན་
ནས། བྱས་ན་མི་རྟག་པས་ཁྱབ་པ་ངེས་པར་བྱེད་པ་ལྟ་བུའོ། །གཉིས་པ་ནི་དོན་བྱེད་ནུས་
སྟོང་ཡིན་ན། བྱས་སྟོང་ཡིན་པས་ཁྱབ། དཔེར་ན་ནམ་མཁའ་བཞིན། དབང་ཕྱུག་རྟག་པའི་
སྒྲ་དོན་ཡང་དོན་བྱེད་ནུས་པས་སྟོང་ངོ་ཞེས་པའི་སྒྲུབ་ངག་ཡང་དག་བཀོད་པ་ལ་བརྟེན་
ནས། རྟག་ན་མ་བྱས་པས་ཁྱབ་པ་ངེས་པར་བྱེད་པ་ལྟ་བུའོ། །གསུམ་པ་དགོས་པ་ནི། དེ་
འདྲའི་རྗེས་ཁྱབ་སྒྲུབ་བྱེད་ཀྱི་སྒྲུབ་ངག་ཡང་དག་བཀོད་པ་ལ་དགོས་པ་ཡོད་དེ། བུམ་པ་ལ་
སོགས་པ་བྱས་པ་ཡིན་ཡང་། འཇིག་རྒྱུ་དང་འཕྲད་ན་འཇིག་མ་འཕྲད་ན་མི་འཇིག་པའི་སྒོ་
ནས་བྱས་ན་མི་རྟག་པས་ཁྱབ་པར་འདོད་པའི་ལོག་རྟོག་གི་གཉེན་པོར་བཀོད་པ་ཡིན་པའི་
ཕྱིར། ཡང་དེ་འདྲའི་ལྡོག་ཁྱབ་སྒྲུབ་བྱེད་ཀྱི་སྒྲུབ་ངག་ཡང་དག་བཀོད་པ་ལ་དགོས་པ་
ཡོད་དེ། རྡུལ་ཕྲན་འགའ་ཞིག་ནི་བྱས་པ་ཡིན་ཡང་། འཇིག་རྒྱུ་དང་ཕྲད་པའི་ཚེའང་མི་
འཇིག་པའི་སྒོ་ནས། རྟག་ན་མ་བྱས་པས་མ་ཁྱབ་པར་འདོད་པའི་ལོག་རྟོག་གི་གཉེན་པོར་
བཀོད་པ་ཡིན་པའི་ཕྱིར། དེ་ལྟར་ཡང་། རིགས་གཏེར་ལས། དེས་ན་ལོག་རྟོག་རྣམ་
གཉིས་ཀྱི། །གཉེན་པོར་གཏན་ཚིགས་རྣམ་གཉིས་གསུངས། །ཞེས་བཤད་པ་ཡིན་ནོ། །
གཉིས་པ་དེ་བྱུང་གི་འབྲེལ་བ་ངེས་བྱེད་བཤད་པ་ལ་གཉིས། ངེས་བྱའི་རྒྱུ་འབྲས་བཤད་པ་
དང་། ཇི་ལྟར་ངེས་ཚུལ་དངོས་བཤད་པའོ། ། །
དང་པོ་ལ་རྒྱུ་བཤད་པ་དང་། འབྲས་བུ་བཤད་པ་གཉིས། དང་པོ་ལ། མཚན་ཉིད་
དང་། དབྱེ་བ་གཉིས། དང་པོ་ནི། ཕན་འདོགས་བྱེད་རྒྱུའི་མཚན་ཉིད་ཡིན། གཉིས་པ་དབྱེ་
བ་ལ། སྒྲའི་བརྗོད་རིགས་ཀྱི་སྒོ་ནས་དབྱེ་བ་དང་། ངོ་བོའི་སྒོ་ནས་དབྱེ་བ་གཉིས། དང་པོ་ལ།
བྱེད་རྒྱུ་ལྷན་ཅིག་འབྱུང་བ་དང་། །སྐལ་མཉམ་མཚུངས་པར་ལྡན་པ་དང་། །ཀུན་ཏུ་འགྲོ་
དང་རྣམ་སྨིན་ཏེ། །རྒྱུ་ནི་རྣམ་པ་དྲུག་ཏུ་འདོད། །ཅེས་པ་ལྟར་དྲུག་ཡོད་པའི། དོན་བྱེད་རྒྱུ་ལ།
བྱེད་རྒྱུ་ནུས་མེད་དང་། བྱེད་རྒྱུ་ནུས་ཅན་གཉིས་ཡོད་པའི། དང་པོ་ནི། ནམ་མཁའ་བུམ་
208



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
པའི་བྱེད་རྒྱུ་ནུས་མེད་ཡིན་པ་ལྟ་བུ་སྟེ། རྒྱུ་བཏགས་པ་བ་ཡིན་ནོ། །གཉིས་པ་ལྷན་ཅིག་
འབྱུང་རྒྱུ་ནི། འབྱུང་འགྱུར་གྱི་རྒྱུར་གྱུར་པའི་འབྱུང་བཞི་ཕན་ཚུན་ལྷན་ཅིག་འབྱུང་རྒྱུ་ཡིན་
པ་ལྟ་བུ་སྟེ། སྤྱིར་ལྷན་ཅིག་འབྱུང་རྒྱུ་ཡིན་ན། རྒྱུ་མཚན་ཉིད་པ་ཡིན་པས་ཁྱབ་ལ། ཆོས་
དེའི་ལྷན་ཅིག་འབྱུང་རྒྱུ་ཡིན་ན། ཆོས་དེའི་རྒྱུ་མ་ཡིན་པས་ཁྱབ་སྟེ། ཆོས་དེའི་ལྷན་ཅིག་
འབྱུང་རྒྱུ་ཡིན་ན། ཆོས་དེ་དང་དུས་མཉམ་ཡིན་དགོས། ཆོས་དེའི་རྒྱུ་ཡིན་ན། ཆོས་དེའི་སྔ་
ལོགས་སུ་བྱུང་དགོས་པའི་ཕྱིར་རོ། །གསུམ་པ་སྐལ་མཉམ་གྱི་རྒྱུ་ནི། སྤང་བྱ་རིགས་ལྔ་
དང་རིགས་སྔ་མས་ཕྱི་མའི་རྒྱུ་བྱེད་པ་ལྟ་བུ་དང་། ཟག་མེད་ཀྱི་ལམ་སྔ་མས་ཕྱི་མའི་རྒྱུ་བྱེད་
པ་ལྟ་བུ་སྟེ། ཟག་མེད་ཀྱི་ལམ་སྐད་ཅིག་མ་དང་པོ་མ་གཏོགས་པའི་འདུས་བྱས་ཡིན་ན།
ཁྱོད་ཀྱི་སྐལ་མཉམ་གྱི་རྒྱུ་ཡོད་པས་ཁྱབ་ཅེས་བྱའོ། །བཞི་པ་མཚུངས་ལྡན་གྱི་རྒྱུ་ནི། མིག་
གི་རྣམ་པར་ཤེས་པའི་འཁོར་དུ་བྱུང་བའི་སེམས་བྱུང་རྣམས། མིག་གི་རྣམ་ཤེས་ཀྱི་མཚུངས་
ལྡན་གྱི་རྒྱུ་ཡིན་པ་ལྟ་བུ་སྟེ། དེ་ཡང་སྤྱིར་མཚུངས་ལྡན་གྱི་རྒྱུ་ཡིན་ན། རྒྱུ་ཡིན་པས་ཁྱབ་
ཀྱང་། ཆོས་དེའི་མཚུངས་ལྡན་གྱི་རྒྱུ་ཡིན་ན། ཆོས་དེའི་རྒྱུ་མ་ཡིན་དགོས་ཏེ། དེ་ཡིན་ན་དེ་
དང་དུས་མཉམ་ཡིན་དགོས་པའི་ཕྱིར་རོ། །ལྔ་པ་ཀུན་འགྲོའི་རྒྱུ་ནི། སྡུག་བསྔལ་མཐོང་
སྤང་དུ་གྱུར་པའི་མ་རིག་པས། རང་འབྲས་ཉོན་མོངས་གཞན་གྱི་རྒྱུ་བྱེད་པ་ལྟ་བུའོ། །ཀུན་
འགྲོའི་རྒྱུ་ཡིན་ན། ཉོན་མོངས་ཡིན་པས་ཁྱབ་ཅེས་བྱ་སྟེ། ཀུན་འགྲོའི་རྒྱུ་འདི་ནི། སྐལ་
མཉམ་གྱི་རྒྱུའི་ནང་ཚན་ཡིན་ནོ། །དྲུག་པ་རྣམ་སྨིན་གྱི་རྒྱུ་ནི། དགེ་བ་ཟག་བཅས་དང་། མི་
དགེ་བ་རྣམས། རང་འབྲས་བདེ་འགྲོ་དང་། ངན་འགྲོའི་རྣམ་སྨིན་གྱི་འབྲས་བུའི་རྒྱུ་ཡིན་པ་
ལྟ་བུ་སྟེ། རྣམ་སྨིན་གྱི་རྒྱུ་འདི་ལ་ཟག་བཅས་ཡིན་པས་ཁྱབ་བོ། །དེས་ན་བྱེ་བྲག་སྨྲ་བས།
རྒྱུ་དྲུག་ཆར་རྒྱུ་མཚན་ཉིད་པར་ཁས་ལེན་ལ། མདོ་སྡེ་པའི་སྐབས་འདིར། རྒྱུ་དྲུག་གི་ཐ་
སྙད་ཙམ་ཁས་ལེན་ཀྱང་། དངོས་བཏགས་འབྱེད་ཚུལ་སྔ་མ་ལྟར་ཤེས་དགོས་ཏེ། རྒྱུ་
འབྲས་དུས་མཉམ་ཁས་ལེན་པ་བྱེ་བྲག་སྨྲ་བའི་ལུགས་དང་། མི་ལེན་པ་མདོ་སྡེ་པའི་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལུགས་ཡིན་པའི་ཕྱིར་རོ། །
གཉིས་པ་ངོ་བོའི་སྒོ་ནས་དབྱེ་ན། རྒྱུ་རྐྱེན། དམིགས་རྐྱེན། བདག་རྐྱེན། མཚུངས་པ་
དེ་མ་ཐག་རྐྱེན་དང་བཞི། དེ་བཞི་ཡང་བསྡུས་ན། ཉེར་ལེན་གྱི་རྒྱུ་དང་། ལྷན་ཅིག་བྱེད་རྐྱེན་
གཉིས་སུ་འདུས་པས་དེ་གཉིས་ལ་མཚན་ཉིད་དང་མཚན་གཞི་གཉིས། དང་པོ་ནི། རང་
འབྲས་ཀྱི་ངོ་བོ་ལ་རང་སྟོབསས་ཀྱི་ཕན་འདོགས་བྱེད། ཉེར་ལེན་གྱི་རྒྱུའི་མཚན་ཉིད། རང་
འབྲས་ཀྱི་ཁྱད་པར་ལ་རང་སྟོབས་ཀྱིས་ཕན་འདོགས་བྱེད་དེ། ལྷན་ཅིག་བྱེད་རྐྱེན་གྱི་
མཚན་ཉིད། མཚན་གཞི་རིམ་བཞིན། ནས་ཀྱི་ས་བོན་དེ། རང་འབྲས་ནས་སྨྱུག་གི་ཉེར་
ལེན་གྱི་རྒྱུ་དང་། ཆུ་ལུད་སོགས་དེའི་ལྷན་ཅིག་བྱེད་རྐྱེན་ཡིན་པ་ལྟ་བུའོ། །གཉིས་པ་འབྲས་
བུ་ལ་མཚན་ཉིད་དང་དབྱེ་བ་གཉིས། དང་པོ་ནི། ཕན་གདགས་བྱ་དེ་དེའི་མཚན་ཉིད། ངོ་
བོའི་སྒོ་ནས་དབྱེ་བ་དང་། སྒྲའི་བརྗོད་རིགས་ཀྱི་སྒོ་ནས་དབྱེ་བ་གཉིས། དང་པོ་ལ། དངོས་
འབྲས་དང་། བརྒྱུད་འབྲས་གཉིས། གཉིས་པ་ལ། བདག་འབྲས། སྐྱེས་བུ་བྱེད་འབྲས། རྒྱུ་
མཐུན་གྱི་འབྲས་བུ་དང༌། བྲལ་འབྲས། རྣམ་སྨིན་གྱི་འབྲས་བུ་དང་ལྔ། དང་པོ་ནི། མིག་གི་
རྣམ་ཤེས་མིག་དབང་གཟུགས་ཅན་པའི་བདག་འབྲས་ཡིན་པ་ལྟ་བུ། གཉིས་པ་ནི། མཐོང་
ལམ་སྡུག་བསྔལ་ཆོས་བཟོད་དེ། སྦྱོར་ལམ་ཆོས་མཆོག་གི་སྐྱེས་བུ་བྱེད་འབྲས་ཡིན་པ་ལྟ་བུ།
གསུམ་པ་ནི། ཚེ་རིང་བ་དེ་སྲོག་གཅོད་སྤངས་པའི་དགེ་བའི་རྒྱུ་མཐུན་གྱི་འབྲས་བུ་ཡིན་པ་
ལྟ་བུ། བཞི་པ་ནི། མཐོ་རིས་ཀྱི་ལུས་རྟེན་དེ། རང་རྒྱུ་དགེ་བའི་ལས་ཀྱི་རྣམ་སྨིན་གྱི་འབྲས་
བུ་ཡིན་པ་ལྟ་བུའོ། །ལྔ་པ་ནི། སོ་སོར་བརྟགས་འགོག་བར་ཆད་མེད་ལམ་གྱི་བྲལ་འབྲས་
ཡིན་པ་ལྟ་བུའོ། །བྱེ་བྲག་སྨྲ་བས། བྲལ་འབྲས་འབྲས་བུ་མཚན་ཉིད་པར་ཁས་ལེན་ཡང་།
མདོ་སྡེ་པའི་སྐབས་འདིར་ཁས་མི་བླང་སྟེ། བྱེ་སྨྲ་བས། འདུས་མ་བྱས་སུ་གྱུར་པའི་རྒྱུ་
འབྲས་ཁས་ལེན། མདོ་སྡེ་པས་དེ་ཁས་མི་ལེན་པར་རྒྱུ་འབྲས་བུ་འདུས་བྱས། དངོས་པོ་
རྣམས་དོན་གཅིག་ཏུ་འདོད་པ་ལགས་སོ། ། །
210



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
གཉིས་པ་ངེས་ཚུལ་འཆད་པ་ལ། སྔོན་མཐའ་མ་ངེས་པའི་རྒྱུ་འབྲས་ངེས་ཚུལ་དང་།
ཕྱི་མཐའ་མ་ངེས་པའི་རྒྱུ་འབྲས་ངེས་ཚུལ་གཉིས། དང་པོ་ནི། དམིགས་པ་སྔོན་འགྲོ་
ཕྲུགས་གསུམ་གྱིས་ངེས་པར་བྱེད་དེ། དང་པོར་འབྲས་བུ་དུ་བ་སྐྱེ་བར་མཐོང་། དེ་རྗེས་རྒྱུ་
མེ་མ་མཐོང་། དེ་རྗེས་འབྲས་བུ་དུ་བ་མ་མཐོང་བའི་ངེས་བྱེད་གསུམ་གྱིས་ངེས་པའི་
ཕྱིར་རོ། །གཉིས་པ་ནི་མ་དམིགས་པ་སྔོན་དུ་འགྲོ་བའི་ཕྲུགས་གསུམ་གྱིས་ངེས་པར་བྱེད་དེ།
དང་པོར་ས་ཕྱོགས་དག་པར་མེ་དུ་གཉིས་མ་དམིགས། དེ་རྗེས་མེ་དམིགས། དེ་རྗེས་དུ་བ་
དམིགས་པའི་ངེས་བྱེད་གསུམ་གྱིས་ངེས་པའི་ཕྱིར་རོ། །རྩ་བའི་གཉིས་པ་འབྲེལ་བའི་
མཚན་གཞི་ནི། རང་མཚན་རྐྱང་བ་དང་། སྒྲ་དོན་རྐྱང་བ་ལ་འབྲེལ་བ་མི་འཇོག་གི །མེ་དུ་
གཉིས་ཀྱི་དོན་སྤྱི་ལ་མེ་དུ་གཉིས་སུ་འཁྲུལ་ནས་འཛིན་པའི་སེལ་ངོར་མེ་དུའི་འབྲེལ་བ་
འཇོག་པ་ཙམ་ཡིན་ནོ། །རྩ་བའི་གསུམ་པ་ངེས་བྱེད་ཀྱི་བློ་དངོས་ནི། མངོན་རྗེས་ཀྱི་ཚད་མ་
རྐྱང་པ་དང་། དཔྱོད་པ་རྐྱང་པས་ངེས་པར་བྱེད་པ་མ་ཡིན་གྱི། ཚད་མས་དྲངས་ནས་སྐྱེས་
པའི་རྟོག་དཔྱོད་དམ་བཅད་ཤེས་ཀྱིས། འབྲེལ་བ་གཙོ་བོར་ངེས་པར་བྱེད་པ་ལགས་སོ། །
དེ་དག་ལ་དོགས་པ་འདི་ལྟར་གཅོད་དགོས་ཏེ། དོན་དམ་པར་འབྲེལ་བ་གྲུབ་པར་ཐལ།
དོན་དམ་པར་མེ་དུའི་འབྲེལ་བ་གྲུབ་པའི་ཕྱིར་ཏེ། དོན་དམ་པར་དུ་བ་དེ་མེ་ལ་དེ་བྱུང་
འབྲེལ་བའི་ཕྱིར་ཏེ། དོན་དམ་པར་དུ་བ་མེའི་འབྲས་བུ་ཡིན་པའི་ཕྱིར་ཏེ། དོན་དམ་པར་དུ་
བ་འབྲས་བུ་ཡིན་པའི་ཕྱིར། ཡང་། དོན་དམ་པར་འབྲེལ་བ་གྲུབ་པར་ཐལ། དོན་དམ་པར་
བདག་གཅིག་གི་འབྲེལ་བ་གྲུབ་པའི་ཕྱིར་ཏེ། དོན་དམ་པར་བྱས་མི་རྟག་བདག་གཅིག་ཏུ་
འབྲེལ་བའི་ཕྱིར་ཏེ། དོན་དམ་པར་བྱས་མི་རྟག་བདག་ཉིད་གཅིག་ཡིན་པའི་ཕྱིར་ཏེ། དོན་
དམ་པར་བྱས་མི་རྟག་རང་བཞིན་གཅིག་ཡིན་པའི་ཕྱིར། དོན་དམ་པར་བྱས་མི་རྟག་གཉིས་
ཡོད་པ་གང་ཞིག །དོན་དམ་པར་བྱས་མི་རྟག་རང་བཞིན་ཐ་དད་མ་ཡིན་པའི་ཕྱིར། ཕྱི་མ་
མ་གྲུབ་ན། དོན་དམ་པར་བྱས་མི་རྟག་གཉིས་རྫས་ཐ་དད་ཡིན་པར་ཐལ་ལོ། །ཡང་དོན་
211



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དམ་པར་འབྲེལ་བ་གྲུབ་པར་ཐལ། དོན་དམ་པར་རྒྱུ་འབྲས་ཀྱི་འབྲེལ་བ་གྲུབ་པའི་ཕྱིར་ཏེ།
དོན་དམ་པར་རྒྱུ་འབྲས་གྲུབ་པའི་ཕྱིར་ཟེར་ན། དོན་དམ་པར་དུ་བ་མེའི་འབྲས་བུ་དང་།
དོན་དམ་པར་བྱས་མི་རྟག་རང་བཞིན་གཅིག་པ་ཙམ་ཡིན་མོད། དོན་དམ་པར་དུ་བ་མེ་ལ་
འབྲེལ་བ་དང་། དོན་དམ་པར་བྱས་པ་མི་རྟག་པ་ལ་འབྲེལ་ཞེས་ཁས་མི་བླང་སྟེ། འབྲེལ་བ་
བློས་སྒྲོ་བཏགས་པ་ཡིན་པའི་ཕྱིར་རོ། །འོ་ན་དོན་དམ་པར་དུ་བ་ཆོས་ཅན། ཁྱོད་མེ་ལ་
འབྲེལ་བར་ཐལ། ཁྱོད་མེའི་འབྲས་བུ་ཡིན་པའི་ཕྱིར་ཟེར་ན། དེ་འདྲ་ཆོས་ཅན། སྐྱོན་ཅན་
ཡིན་པས་སྙིང་པོ་མེད་དོ། །ཡང་ཁྱོད་ཀྱི་རྒྱུ་མེད་ན་ཁྱོད་མེད་དགོས་པར་ཐལ། ཁྱོད་དངོས་
པོ་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཁྱོད་ཀྱི་རྒྱུ་ལ་
འབྲེལ་བར་ཐལ། ཁྱོད་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་
ཕྱིར་ཏེ། ཁྱོད་ཁྱོད་ཀྱི་རྒྱུའི་འབྲས་བུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར་ཞེས་
པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། རྩ་བར་འདོད་ན། ཆོས་དེ་ཡོད་པར་རྟོགས་པའི་
དབང་མངོན་དང་། ཆོས་དེ་མེད་པར་རྟོགས་པའི་རྗེས་དཔག་གང་རུང་དུ་གྱུར་པའི་ཚད་མ་
ལ་སྣང་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེ་གང་རུང་དུ་གྱུར་པའི་ཚད་མ་ལ་
སྣང་བ་ཆོས་ཅན། ཁྱོད་དངོས་པོ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར་ཏེ། ཚད་མ་
ཡིན་པའི་ཕྱིར་ཏེ། མངོན་སུམ་ཡིན་པའི་ཕྱིར། མ་གྲུབ་ན་དེ་གང་རུང་དུ་གྱུར་པའི་ཚད་མ་
ཆོས་ཅན། ཁྱོད་ལ་སྣང་བ་མངོན་སུམ་ཡིན་པར་ཐལ། ཁྱོད་མངོན་སུམ་ཡིན་པའི་ཕྱིར་ཏེ།
ཁྱོད་དབང་མངོན་ཡིན་པའི་ཕྱིར། མ་གྲུབ་ན། ཆོས་དེ་ཆོས་ཅན། ཁྱོད་ཡོད་པར་རྟོགས་
པའི་དབང་མངོན་དང་། ཁྱོད་མེད་པར་རྟོགས་པའི་རྗེས་དཔག་གང་རུང་དུ་གྱུར་པའི་ཚད་
མ་དབང་མངོན་ཡིན་པར་ཐལ། ཁྱོད་ཡོད་པར་རྟོགས་པའི་དབང་མངོན་ཡོད། ཁྱོད་མེད་
པར་རྟོགས་པའི་རྗེས་དཔག་མེད་པའི་ཕྱིར་ཏེ། ཁྱོད་ཡོད་པའི་ཕྱིར། མ་གྲུབ་ན། ཆོས་ཆོས་
ཅན། ཁྱོད་དེ་ཡོད་པར་ཐལ། ཁྱོད་ཡོད་པའི་ཕྱིར་རོ། །རྩ་བར་འདོད་ན། ཤེས་བྱ་ཆོས་ཅན།
212



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
རི་བོང་རྭ་ཡོད་པར་རྟོགས་པའི་དབང་མངོན་དང་། རི་བོང་རྭ་མེད་པར་རྟོགས་པའི་རྗེས་
དཔག་གང་རུང་དུ་གྱུར་པའི་ཚད་མ་ལ་སྣང་བ་མེད་པར་ཐལ། དེ་གང་རུང་དུ་གྱུར་པའི་ཚད་
མ་ལ་སྣང་བའི་རྒྱུ་མེད་པའི་ཕྱིར། ཁྱབ་པ་ཁས། མ་གྲུབ་ན་དེ་གང་རུང་དུ་གྱུར་པའི་ཚད་མ་
ལ་སྣང་བ་ཆོས་ཅན། ཁྱོད་ཀྱི་རྒྱུ་མེད་པར་ཐལ། ཁྱོད་རྟག་པ་ཡིན་པའི་ཕྱིར། མ་གྲུབ་ན་དེ་
གང་རུང་དུ་གྱུར་པའི་ཚད་མ་ཆོས་ཅན། ཁྱོད་ལ་སྣང་བ་རྟག་པ་ཡིན་པར་ཐལ། ཁྱོད་རྟོག་
པ་ཡིན་པའི་ཕྱིར་ཏེ། ཁྱོད་རྗེས་དཔག་ཡིན་པའི་ཕྱིར། མ་གྲུབ་ན། རི་བོང་རྭ་ཆོས་ཅན།
ཁྱོད་ཡོད་པར་རྟོགས་པའི་དབང་མངོན་དང་། ཁྱོད་མེད་པར་རྟོགས་པའི་རྗེས་དཔག་གང་
རུང་དུ་གྱུར་པའི་ཚད་མ་དེ། རྗེས་དཔག་ཡིན་པར་ཐལ། ཁྱོད་ཡོད་པར་རྟོགས་པའི་དབང་
མངོན་མེད། ཁྱོད་མེད་པར་རྟོགས་པའི་རྗེས་དཔག་ཡོད་པའི་ཕྱིར་རོ། །རྟགས་གཉིས་པ་
དེར་ཐལ། ཁྱོད་མེད་པའི་ཕྱིར་རོ། །གོང་དུ་འདོད་ན། དེ་གང་རུང་དུ་གྱུར་པའི་ཚད་མ་ཆོས་
ཅན། ཁྱོད་ལ་སྣང་བ་ཡོད་པར་ཐལ། ཁྱོད་ཤེས་པ་ཡིན་པའི་ཕྱིར་རོ། །ཐལ་འགྱུར་གྱི་རྩ་བ་
རང་དེ་ལ་མ་ཁྱབ་ན། གོང་གི །ཆོས་དེ་ཡོད་པར་རྟོགས་པའི་དབང་མངོན་དང་། ཆོས་དེ་
མེད་པར་རྟོགས་པའི་རྗེས་དཔག་གང་རུང་དུ་གྱུར་པའི་ཚད་མ་ཆོས་ཅན། ཁྱོད་ཁྱོད་ཀྱི་རྒྱུ་
ལ་འབྲེལ་བར་ཐལ། ཁྱོད་དངོས་པོ་ཡིན་པའི་ཕྱིར། རྟགས་སྔར་བཞིན། འདོད་ན། ཁྱོད་
ཀྱི་རྒྱུ་མེད་ན་ཁྱོད་མེད་པས་ཁྱབ་པར་ཐལ། ཁྱོད་ཁྱོད་ཀྱི་རྒྱུ་ལ་འབྲེལ་བའི་ཕྱིར། རྟགས་
ཁས་སོ། །འདོད་ན་སྔར་བཞིན། དེ་ལ་མ་ཁྱབ་ན། དེ་ཆོས་ཅན། ཁྱོད་དང་ཁྱོད་ཀྱི་རྒྱུ་ལ་
མེད་ན་མི་འབྱུང་བའི་འབྲེལ་བ་གྲུབ་པར་ཐལ། ཁྱོད་ཁྱོད་ཀྱི་རྒྱུ་ལ་འབྲེལ་བའི་ཕྱིར།
འདོད་ན། ཁྱོད་ཀྱི་རྒྱུ་མེད་ན་ཁྱོད་མི་འབྱུང་བའི་འབྲེལ་བ་གྲུབ་པར་ཐལ། འདོད་པའི་ཕྱིར།
འདོད་ན། ཁྱོད་ཀྱི་རྒྱུ་མེད་ན་ཁྱོད་མེད་དགོས་པར་ཐལ་ལོ། །
ཡང་། བྱས་རྟགས་ཀྱི་སྒྲ་མི་རྟག་པར་སྒྲུབ་པའི་རྗེས་ཁྱབ་སྒྲུབ་བྱེད་ཀྱི་སྒྲུབ་ངག་ཡང་
དག་ལ་བརྟེན་ནས། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་ངེས་པའི་གང་
213



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཟག་ཀྱང་ཡིན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་སྒྲུབ་བྱེད་ཀྱི་སྒྲུབ་ངག་
ཡང་དག་འགོད་པ་སྐབས་སུ་བབ་པའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ།
དེས་ན་ལོག་རྟོག་རྣམ་གཉིས་ཀྱི། །གཉེན་པོར་གཏན་ཚིགས་རྣམ་གཉིས་གསུངས། །ཞེས་
པའི་གཞུང་གི་བསྟན་དོན་གྲུབ་པའི་ཕྱིར། འདོད་ན། དེ་འདྲའི་གཞི་མཐུན་པར་གྱུར་པའི་
གང་ཟག་ཆོས་ཅན། ཁྱོད་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་མ་ངེས་པའི་
གང་ཟག་ཡིན་པར་ཐལ། ཁྱོད་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་སྒྲུབ་
བྱེད་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་པའི་གང་ཟག་ཡིན་པའི་ཕྱིར། འདོད་ན།
མིན་པར་ཐལ། ཁྱོད་དེ་ངེས་པའི་གང་ཟག་ཡིན་པའི་ཕྱིར་ཏེ། ཁྱོད་བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་རྗེས་ཁྱབ་ངེས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་
ཕྱིར། རྩ་བར་གཞུང་དེའི་བསྟན་དོན་སྒྲུབ་པའི་ཕྱིར་ལ་མ་ཁྱབ་ན། །
འོ་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་སྒྲུབ་བྱེད་ཀྱི་སྒྲུབ་ངག་
ཡང་དག་འགོད་པ་སྐབས་སུ་བབ་པའི་གང་ཟག་ཡིན་ན། བྱས་རྟགས་ཀྱིས་སྒྲ་མི་རྟག་པར་
སྒྲུབ་པའི་ལྡོག་ཁྱབ་སྒྲུབ་བྱེད་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་པའི་གང་ཟག་
ཡིན་པས་ཁྱབ་པ་ཡོད་པར་ཐལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་སྒྲུབ་
བྱེད་ཀྱི་སྒྲུབ་ངག་ཡང་དག་གི་བྱེད་ལས་རྫོགས་པའི་གང་ཟག་ཡིན་ན། བྱས་རྟགས་ཀྱིས་སྒྲ་
མི་རྟག་པར་སྒྲུབ་བྱེད་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་པའི་གང་ཟག་ཡིན་
པའི་གཞི་མཐུན་མེད་པའི་ཕྱིར་ཏེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྗེས་ཁྱབ་
ངེས་པའི་གང་ཟག་ཡིན་ན། བྱས་རྟགས་ཀྱིས་སྒྲ་མི་རྟག་པར་ལྡོག་ཁྱབ་སྒྲུབ་བྱེད་ཀྱི་སྒྲུབ་
ངག་ཡང་དག་འགོད་པ་སྐབས་སུ་བབ་པའི་གང་ཟག་ཀྱང་ཡིན་པའི་གཞི་མཐུན་མེད་པའི་
ཕྱིར། མ་གྲུབ་ན། སྔར་ལྟར་རོ། །རྩ་བར་འདོད་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་
པའི་རྗེས་ཁྱབ་སྒྲུབ་བྱེད་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་པའི་གང་ཟག་དང་།
ས
214



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ལྡོག་ཁྱབ་སྒྲུབ་བྱེད་ཀྱི་སྒྲུབ་ངག་ཡང་དག་འགོད་
པ་སྐབས་སུ་བབ་པའི་གང་ཟག་གཉིས་དོན་གཅིག་ཡིན་པར་ཐལ། འདོད་པའི་ཕྱིར།
འདོད་ན། གཉེན་པོར་གཏན་ཚིགས་རྣམ་གཉིས་གསུངས། །ཞེས་པའི་རང་འགྲེལ་ལས།
དེས་ན་འཇིག་པར་འདོད་པ་ལ་གནོད་པ་ཅན་མི་འཇུག །མི་འཇིག་པར་འདོད་པ་ལ་ལྟོས་
མེད་མི་འཇུག་པས། ཡུལ་ཐ་དད་པ་ཡིན་ནོ། །ཞེས་པའི་གཞུང་དོན་མ་གྲུབ་པར་ཐལ་ལོ། །
ཟེར་ན་གཟུ་བོས་ལན་ཅི་སྨྲ་སོམས་ཤིག་གོ། །
གཉིས་པ་འགལ་བའི་རྣམ་གཞག་འཆད་པ་ལ། འགལ་བ་ལ་མཚན་ཉིད་དང་དབྱེ་
བ་གཉིས། དང་པོ་ནི། རང་གི་གནོད་བྱ་ལ་གནོད་པ་བྱེད་པ་དེ། རང་གི་གནོད་བྱ་དེ་དང་
འགལ་བའི་མཚན་ཉིད་ཡིན། གཉིས་པ་དབྱེ་བ་ལ། ངོ་བོའི་སྒོ་ནས་དབྱེ་བ་དང་། སྒྲའི་
བརྗོད་རིགས་ཀྱི་སྒོ་ནས་དབྱེ་བ་གཉིས། དང་པོ་ལ། མཚན་ཉིད། འགལ་བ་གནས་པའི་
ཡུལ། གནོད་བྱ་ལྡོག་པའི་དུས། འགལ་བ་ངེས་བྱེད་ཀྱི་ཚད་མ་བཤད་པ་དང་བཞི། དང་
པོ་ནི། ཁྱོད་རང་གི་གནོད་བྱ་དང་འགལ་བ་གང་ཞིག །ཁྱོད་དང་ཁྱོད་ཀྱི་གནོད་བྱ་གཉིས་
ཀ་དངོས་པོར་གྲུབ་པ་དེ། ཁྱོད་རང་གི་གནོད་བྱ་དེ་དང་ལྷན་ཅིག་མི་གནས་འགལ་བའི་
མཚན་ཉིད་ཡིན། གཉིས་པ་ནི། ལྷན་ཅིག་མི་གནས་འགལ་གྱི་འགལ་ཟླ་གཉིས་པོ་གང་
རུང་ཡིན་ན། དངོས་པོ་ཡིན་པས་ཁྱབ་སྟེ། འགལ་ཟླ་དངོས་པོར་མ་གྲུབ་པ་ལ་ལྷན་ཅིག་
འགྲོགས་མི་འགྲོགས་ཀྱི་རྣམ་དབྱེ་མི་འོས་པའི་ཕྱིར་རོ། །དེས་ན། ལྷན་ཅིག་མི་གནས་
འགལ་ལ་འགལ་ཟླ་གཉིས་པོ་ཕན་ཚུན་གནོད་བྱ་གནོད་བྱེད་གང་རུང་ཡིན་པ་ཞིག་ངེས་
པར་དགོས་ཤིང་། དེ་ཡང་ལམ་པ་ལ། རང་ལ་བརྟེན་ནས་རང་གི་གནོད་བྱའི་རྒྱུན་ནུས་མེད་
དུ་བྱེད་པ་དེ། ལྷན་ཅིག་མི་གནས་འགལ་གྱི་འགལ་ཟླར་གྱུར་པའི་གནོད་བྱེད་ཀྱི་མཚན་
ཉིད། རང་གི་གནོད་བྱེད་ལ་བརྟེན་ནས་རང་གི་རྒྱུན་ནུས་མེད་དུ་སྐྱེས་པ་དེ། ལྷན་ཅིག་མི་
གནས་འགལ་གྱི་འགལ་ཟླར་གྱུར་པའི་གནོད་བྱའི་མཚན་ཉིད་ཡིན་ནོ། །
215



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་དབྱེ་བ་ལ། བེམ་པོར་གྱུར་པའི་ལྷན་ཅིག་མི་གནས་འགལ་དང་། ཤེས་
པར་གྱུར་པའི་ལྷན་ཅིག་མི་གནས་འགལ་གཉིས། དང་པོ་ནི། ཚ་རེག་དེ། ཁོ་རང་གི་གནོད་
བྱར་གྱུར་པའི་གྲང་རེག་དང་ལྷན་ཅིག་མི་གནས་འགལ་ཡིན་པ་ལྟ་བུ། གཉིས་པ་ནི། སྒྲ་མི་
རྟག་པར་ངེས་པའི་ངེས་ཤེས་དེ། སྒྲ་རྟག་འཛིན་གྱི་སྒྲོ་འདོགས་དང་ལྷན་ཅིག་མི་གནས་
འགལ་ཡིན་པ་ལྟ་བུ་ལ་བྱེད། བྱ་རོག་དང་། འུག་པ་ལྟ་བུ་ནི། ཕན་ཚུན་ཞེ་འགྲས་པ་ཙམ་
ལས། གཅིག་གིས་གཅིག་ཤོས་ནུས་མེད་དུ་བྱེད་མི་ནུས་པས། ལྷན་ཅིག་མི་གནས་འགལ་
མཚན་ཉིད་པ་མ་ཡིན་ནོ། །གསུམ་པ་གནོད་བྱ་ལྡོག་པའི་དུས་ལ། བེམ་པོར་གྱུར་པའི་
གནོད་བྱ་ལྡོག་པའི་དུས་དང་། ཤེས་པར་གྱུར་པའི་གནོད་བྱ་ལྡོག་པའི་དུས་གཉིས། དང་
པོ་ནི། ཚ་རེག་དེས། ཁོ་རང་གི་གནོད་བྱར་གྱུར་པའི་གྲང་རེག་ལྡོག་པའི་དུས་ཡོད་དེ། སྐད་
ཅིག་དང་པོ་ལ་ཕྲད།
གཉིས་པ་ལ་གནོད་བྱ་ནུས་ཆུང་དུ་བྱས། གསུམ་པ་ལ་གནོད་བྱའི་རྒྱུན་ལྡོག་པར་
བྱེད་པའི་ཕྱིར་རོ། །ཡང་། སྣང་མུན་གཉིས་ཀྱི་ཟླས་ཕྱེ་བའི་སྣང་མུན་ལྟ་བུ་ནི། གནོད་བྱ་
གནོད་བྱེད་འཕྲད་པ་མེད་པས། གནོད་བྱེད་སྣང་བ་སྐྱེས་ཙམ་ནས། གནོད་བྱ་མུན་པའི་
རྒྱུན་ལྡོག་པར་བྱེད་པ་ཡིན་ནོ། །གཉིས་པ་ཤེས་པར་གྱུར་པའི་གནོད་བྱ་ལྡོག་དུས་ནི། སྒྲ་མི་
རྟག་པར་ངེས་པའི་ངེས་ཤེས་ཀྱིས། རང་གི་བྱེད་པ་མ་ཉམས་བར་དུ། སྒྲ་རྟག་འཛིན་གྱི་སྒོ་
འདོགས་སྐྱེ་བའི་རྒྱུན་ནུས་མེད་དུ་བྱས་པའི་སྒོ་ནས། སྒྲ་རྟག་འཛིན་གྱི་སྒྲོ་འདོགས་ལྡོག་པ་
ཡིན་ལ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དུ་གྱུར་པའི་བདག་མེད་རྟོགས་པའི་ཤེས་
རབ་ཀྱིས་ནི། གང་ཟག་གི་བདག་འཛིན་གྱི་ས་བོན་ལ་གནོད་པ་བྱས་པའི་སྒོ་ནས། གང་
ཟག་གི་བདག་འཛིན་ལྡོག་པར་བྱེད་པ་ཡིན་ནོ། །དེ་ཡང་ཞིབ་མོའི་རྣམ་དཔྱོད་ཀྱིས་
དཔྱད་ན། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་བསྡུས་པའི་བདག་མེད་རྟོགས་པའི་
ཤེས་རབ་དང༌། གང་ཟག་གི་བདག་འཛིན་གཉིས་ལྷན་ཅིག་མི་གནས་འགལ་དང་། མི་
216



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
སློབ་ལམ་གྱིས་བསྡུས་པའི་བདག་མེད་རྟོགས་པའི་ཤེས་རབ་དང་། གང་ཟག་གི་བདག་
འཛིན་གྱི་ས་བོན་གཉིས་ལྷན་ཅིག་མི་གནས་འགལ་ཡིན་ཞེས་ཁས་བླང་པར་བྱའོ། །
བཞི་པ་འགལ་བ་ངེས་བྱེད་ཀྱི་ཚད་མ་འཆད་པར་བྱེད་པ་ལ། དོན་ལ་འགལ་བ་
དགག །བློ་ངོར་འགལ་བ་བཞག །ངེས་བྱེད་ཀྱི་ཚད་མ་དངོས་བཤད་པ་དང་གསུམ། དང་
པོ་ནི། དོན་དམ་པར་ཚ་གྲང་གཉིས་འགལ་བ་མ་ཡིན་ཏེ། གནོད་བྱེད་ཚ་རེག་ཡོད་དུས།
གནོད་བྱ་གྲང་རེག་མ་སྐྱེས། དུས་མཉམ་པའི་ཚ་གྲང་གཉིས་འགལ་འབྲེལ་གང་ཡང་མེད་
པའི་ཕྱིར་རོ། །གཉིས་པ་ནི། འོན་ཀྱང་བློ་ངོར་ཚ་གྲང་འགལ་བ་ཡིན་ཏེ། ཚ་གྲང་གཉིས་
གནོད་བྱ་གནོད་བྱེད་དུ་འཛིན་པའི་རྟོག་ངོར་ཚ་གྲང་གཉིས་འགལ་བར་འཇོག་པའི་
ཕྱིར་རོ། །གསུམ་པ་ནི། ཚ་གྲང་གཉིས་འགལ་བར་ངེས་བྱེད་ཀྱི་ཚད་མ་ཡོད་དེ། ཐོག་མར་
ཚ་གྲང་གཉིས་ཀ་མ་དམིགས། དེ་ནས་གནོད་བྱེད་ཚ་རེག་དམིགས། དེ་ནས་གནོད་བྱ་གྲང་
རེག་མ་དམིགས་པའི་ཚད་མས་དྲངས་པའི་རྟོག་དཔྱོད་ཀྱིས་ངེས་པའི་ཕྱིར་རོ། །གཉིས་པ་
ཕན་ཚུན་སྤང་འགལ་འཆད་པ་ལ། གཅིག་དང་ཐ་དད་ཀྱི་རྣམ་གཞག །ཐ་དད་ལ་འགལ་
འབྲེལ་འཇོག་ཚུལ། ཕན་ཚུན་སྤང་འགལ་དངོས་བཤད་པ་དང་གསུམ། དང་པོ་ནི། ཆོས་
དེ་དང་དངོས་མིང་གཅིག་གིས་གོ་བར་བྱ་བ་དེ། ཆོས་དེ་དང་གཅིག་གི་མཚན་ཉིད། གཅིག་
ལ་དབྱེ་ན། ལྡོག་པ་གཅིག་དང་། རྫས་གཅིག་གཉིས། དང་པོའི་མཚན་ཉིད་སྔ་མ་དེས་
ཆོག་གོ །གཉིས་པའི་མཚན་ཉིད་ནི། ཆོས་དེ་དང་དངོས་རྒྱུ་གཅིག་ལས་སྐྱེས་པ་དེ། ཆོས་དེ་
དང་རྫས་གཅིག་གི་མཚན་ཉིད། ཡང་། ཆོས་དེ་དང་མིང་ཐ་དད་ཀྱིས་གོ་བར་བྱ་བ་དེ། ཆོས་
དེ་དང་ཐ་དད་ཀྱི་མཚན་ཉིད། དེ་ལ་དབྱེ་ན་ལྡོག་པ་ཐ་དད་དང་། རྫས་ཐ་དད་གཉིས། དང་
པོ་ནི། བྱས་མི་རྟག་ལྟ་བུ། གཉིས་པ་ནི། ཀ་བུམ་ལྟ་བུའོ། ། །
གཉིས་པ་ཐ་དད་འགལ་འབྲེལ་འཇོག་ཚུལ་ནི། རྫས་ཐ་དད་གཞིར་གཞག་ལ། ཕན་
ཚུན་གནོད་བྱ་གནོད་བྱེད་གང་རུང་ཡིན་ན། འགལ་བར་འཇོག །རྫས་ཐ་དད་གཞིར་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྱས་ལ། ཕན་གདགས་བྱ་འདོག་བྱེད་ཡིན་ན་འབྲེལ་བ་དང་། རྫས་ཐ་དད་གཞིར་བྱས་ལ།
ཕན་ཚུན་གནོད་བྱ་གནོད་བྱེད་དམ། ཕན་ཚུན་ཕན་གདགས་བྱ་དང་འདོགས་བྱེད་གང་ཡང་
མ་ཡིན་ན། འགལ་འབྲེལ་གང་ཡང་མ་ཡིན་པའི་ཐ་དད་ཙམ་དུ་འཇོག་པ་ནི། ཚད་མ་
རིགས་པའི་གཏེར་གྱི་དགོངས་དོན་བླ་ན་མེད་པ་ཡིན་ཏེ། རིགས་གཏེར་ལས། ཐ་དད་ཕན་
གནོད་འབྲེལ་དང་འགལ། །གཉིས་ཀ་མིན་ན་ཐ་དད་ཙམ། །ཞེས་བཤད་པའི་ཕྱིར་རོ། །
གསུམ་པ་ཕན་ཚུན་སྤང་འགལ་དངོས་བཤད་པ་ལ། མཚན་ཉིད་དང་དབྱེ་བ་གཉིས། དང་
པོ་ནི། ཁྱོད་ཆོས་དེ་དང་འགལ་བ་གང་ཞིག །ཁྱོད་དང་ཆོས་དེ་གཅིག་པ་བཀག་པའི་ཐ་དད་
ཡིན་པ་དེ། ཁྱོད་ཆོས་དེ་དང་ཕན་ཚུན་སྤང་འགལ་ཡིན་པའི་མཚན་ཉིད་ཡིན། གཉིས་པ་
དབྱེ་ན། ཕན་ཚུན་སྤངས་པའི་དངོས་འགལ་དང་ཕན་ཚུན་སྤངས་པའི་བརྒྱུད་འགལ་
གཉིས། དང་པོ་ནི། ཁྱོད་ཡོད་པ་གང་ཞིག །ཁྱོད་ཀྱིས་ཁྱོད་མ་ཡིན་པ་འགོག་ནུས་པ་དེ།
ཁྱོད་ཁྱོད་མ་ཡིན་པ་དང་ཕན་ཚུན་སྤངས་པའི་དངོས་འགལ་ཡིན་པའི་མཚན་ཉིད་ཡིན།
མཚན་གཞི་ནི། བྱས་པ་དེ། བྱས་པ་མིན་པ་དང་དངོས་འགལ་ཡིན་པ་ལྟ་བུ་སྟེ། གཞི་གྲུབ་
ན་ཁྱོད་ཁྱོད་མིན་པ་དང་ཕན་ཚུན་སྤངས་པའི་དངོས་འགལ་ཡིན་པས་ཁྱབ་བོ། །གཉིས་པ་ནི།
ཁྱོད་ཡོད་པ་གང་ཞིག །ཁྱོད་ཀྱིས་ཁྱོད་མིན་པའི་ཁྱབ་བྱེད་འགོག་ནུས་པ་དེ། ཁྱོད་ཁྱོད་མ་
ཡིན་པའི་ཁྱབ་བྱེད་དང་ཕན་ཚུན་སྤངས་པའི་རྒྱུད་འགལ་ཡིན་པའི་མཚན་ཉིད་ཡིན་ནོ། །
མཚན་གཞི་ནི། བྱས་པ་དེ་རྟག་པ་དང་བརྒྱུད་འགལ་ཡིན་པ་ལྟ་བུ་ལ་བྱེད་དོ། །
གཉིས་པ་སྒྲའི་བརྗོད་རིགས་ཀྱི་སྒོ་ནས་དབྱེ་ན། ལྷན་ཅིག་མི་གནས་འགལ། ཕན་
ཚུན་སྤང་འགལ། ཚད་མས་གནོད་འགལ། ཐ་དད་གཞི་མཐུན་མི་སྲིད་པའི་འགལ་བ་དང་
བཞི། དང་པོ་གཉིས་བཤད་ཟིན། གསུམ་པ་ནི། གྲུབ་ཙམ་ནས་དམར་པོར་ངེས་པ་དེ།
དམར་པོར་འགྱུར་བ་ཕྱིས་འབྱུང་རྐྱེན་ལ་ལྟོས་པ་དང་ཚད་མས་གནོད་འགལ་ཡིན་པ་ལྟ་
བུའོ། །བཞི་པ་ནི། ཀ་བུམ་དང་། སྔོ་སེར་སོགས་ལྟ་བུ་སྟེ། ཕན་ཚུན་སྤངས་པ་ཙམ་ཡིན་གྱི་
218



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཕན་ཚུན་སྤང་འགལ་དངོས་མ་ཡིན་ནོ་ཞེས་རིགས་པའི་གཏེར་ལས་བཤད་པའི་ཕྱིར་རོ། །
དོན་དེ་དག་ལ་དོགས་པ་འདི་ལྟར་གཅོད་དགོས་ཏེ། ཆོས་དེ་དང་འགལ་བ་ཡིན་ན། ཆོས་
དེ་དང་ལྷན་ཅིག་མི་གནས་འགལ་དང་། ཆོས་དེ་དང་ཕན་ཚུན་སྤང་འགལ་གང་རུང་ཡིན་
པས་ཁྱབ་པར་ཐལ། ཆོས་དེ་དང་ཚད་མས་གནོད་འགལ་ཡིན་ན། ཆོས་དེ་དང་ཕན་ཚུན་
སྤངས་འག་ཡིན་པས་ཁྱབ། ཆོས་དེ་དང་ཐ་དད་གཞི་མཐུན་མ་སྲིད་པ་ཙམ་གྱིས་ཆོས་དེ་
དང་འགལ་བའི་གོ་མི་ཆོད་པའི་ཕྱིར། རྟགས་དང་པོ་དེར་ཐལ། ཚད་མས་གནོད་འགལ་ལ་
བརྟེན་པའི་རྟགས་ཡིན་ན། ཕན་ཚུན་སྤང་འགལ་ལ་བརྟེན་པའི་རྟགས་ཡིན་པས་ཁྱབ་པ་
ཡོད་པའི་ཕྱིར་ཏེ། ཚད་མས་གནོད་པའི་འགལ་བ་སྤང་། །ཁྱབ་བྱེད་འགལ་བ་དམིགས་
པར་འདུས། །ཞེས་བཤད་པའི་ཕྱིར། རྩ་བར་འདོད་ན། ཡོད་པ་ཆོས་ཅན། ཁྱོད་བདག་སྐྱེ་
དང་ལྷན་ཅིག་མི་གནས་འགལ་དང་། བདག་སྐྱེ་དང་ཕན་ཚུན་སྤང་འགལ་གང་རུང་ཡིན་
པར་ཐལ། ཁྱོད་བདག་སྐྱེ་དང་འགལ་བ་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ།
ཁྱོད་བདག་སྐྱེ་ལ་གནོད་བྱེད་ཡིན་པའི་ཕྱིར། མ་གྲུབ་ན་དེར་ཐལ། རྣམ་འགྲེལ་ལས།
འགལ་དེ་ཆོས་ལ་ཐ་དད་དམ། །ཐ་དད་མེད་ལ་རབ་སྦྱོར་ཏེ། །ཁ་བ་མེད་པར་སྒྲུབ་པ་ལ། །
མེ་དང་སྐྱེ་བ་ཡོད་གནོད་བཞིན། །ཞེས་པའི་གཞུང་དོན་གྲུབ་པའི་ཕྱིར། འདོད་ན། ཁྱོད་དེ་
དང་ལྷན་ཅིག་མི་གནས་འགལ་ཡིན་པར་ཐལ། ཁྱོད་དེ་དང་ལྷན་ཅིག་མི་གནས་འགལ་
དང་། ཕན་ཚུན་སྤང་འགལ་གང་རུང་གང་ཞིག །ཕྱི་མ་མིན་པའི་ཕྱིར། འདོད་ན་ཁྱོད་དངོས་
པོ་ཡིན་པར་ཐལ་ལོ། །དང་པོ་དངོས། ཕྱི་མ་མ་གྲུབ་ན། དེ་ཆོས་ཅན། ཁྱོད་དང་བདག་སྐྱེ་
གཉིས་གཅིག་པ་བཀག་པའི་ཐ་དད་ཡིན་པར་ཐལ། ཁྱོད་དེ་དང་ཕན་ཚུན་སྤང་འགལ་ཡིན་
པའི་ཕྱིར། འདོད་མི་ནུས་ཏེ། ཁྱོད་དང༌། བདག་སྐྱེ་གཉིས་དངོས་མེད་ཡིན་པར་མཚུངས་
པའི་ཕྱིར་རོ། །ཞེས་ཟེར་ན། རྩ་བར་མ་ཁྱབ་ཟེར་བ་ལས་འོས་མེད་དེ། དེ་ལྟ་མ་ཡིན་པའི་
ཚེ་ན་གཞན་ཡང་ཉོན་ཅིག །བུམ་པ་ཚད་མས་མ་དམིགས་པ་ཆོས་ཅན། ཁྱོད་བུམ་པ་ཡོད་
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་དང་འགལ་བ་ཡིན་པར་ཐལ། ཁྱོད་བུམ་པས་དག་པའི་ས་ཕྱོགས་སུ་བུམ་པ་མེད་པར་
གྱུར་པའི་རྟགས་ཡང་དག་ཡིན་པ་གང་ཞིག །བུམ་པ་ཡོད་པ་དེ་དེ་སྒྲུབ་ཀྱི་དགག་བྱའི་ཆོས་
ཡིན་པའི་ཕྱིར། འདོད་ན། དེ་ཆོས་ཅན། ཁྱོད་དེ་དང་ལྷན་ཅིག་མི་གནས་འགལ་ཡིན་པར་
ཐལ། ཁྱོད་དེ་དང་འགལ་བ་གང་ཞིག །ཁྱོད་དེ་དང་ཕན་ཚུན་སྤང་འགལ་མ་ཡིན་པའི་ཕྱིར།
ཁྱབ་པ་སོང་། དང་པོ་དངོས། འདོད་ན། ཁྱོད་དངོས་པོར་ཐལ་ལོ། །ཕྱི་མ་མ་གྲུབ་ན། ཁྱོད་
དང་བུམ་པ་ཡོད་པ་གཉིས་གཅིག་པ་བཀག་པའི་ཐ་དད་ཡིན་པའི་ཕྱིར། དེར་ཐལ། ཁྱོད་
དང་ཕན་ཚུན་སྤང་འགལ་ཡིན་པའི་ཕྱིར། འདོད་མི་ནུས་ཏེ། ཁྱོད་དང་དེ་གཉིས་ཀ་དངོས་
མེད་དུ་མཚུངས་པའི་ཕྱིར་རོ། །རྩ་བ་དེ་ལ་མ་ཁྱབ་ཟེར་ནའང་མི་ཐར་ཏེ། འོ་ན་བུམ་པ་ཚད་
མས་མ་དམིགས་པ་ཆོས་ཅན། ཁྱོད་བུམ་པས་དག་པའི་ས་ཕྱོགས་སུ་བུམ་པ་ཡོད་པ་དང་
འགལ་བ་ཡིན་པར་ཐལ། ཁྱོད་བུམ་པས་དག་པའི་ས་ཕྱོགས་སུ་བུམ་པ་དང་གནོད་བྱེད་
ཡིན་པའི་ཕྱིར་ཏེ། ཁྱོད་དེ་འགོག་བྱེད་ཀྱི་རྟགས་ཡང་དག་ཡིན་པའི་ཕྱིར་ཏེ། ཁྱོད་བུམ་པས་
དག་པའི་ས་ཕྱོགས་སུ་བུམ་པ་མེད་པར་སྒྲུབ་པའི་རྟགས་ཡང་དག་ཡིན་པའི་ཕྱིར་རོ། །གོང་
དུ་འདོད་ན། ལྷན་ཅིག་མི་གནས་འགལ་ཡིན་པར་ཐལ། ཁྱོད་དེ་དང་འགལ་བ་གང་ཞིག །
ཁྱོད་དེ་དང་ཕན་ཚུན་སྤང་འགལ་མིན་པའི་ཕྱིར། རྟགས་གསལ་སྔར་བཞིན་བྱས་པས།
གར་ཡང་སོང་བ་མེད་དོ། །
གཞན་ཡང་། ཁྱོད་རྟག་པ་དང་དངོས་འགལ་ཡིན་པར་ཐལ། ཁྱོད་རྟག་པ་དང་
འགལ་བ་གང་ཞིག །ཁྱོད་ཡིན་ན་རྟག་པ་མ་ཡིན་དགོས། རྟག་པ་ཡིན་ན། ཁྱོད་མ་ཡིན་
དགོས། རྟག་པ་མ་ཡིན་ན་ཁྱོད་ཡིན་དགོས། ཁྱོད་མ་ཡིན་ན་རྟག་པ་ཡིན་དགོས་པའི་ཕྱིར།
ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད། ཁྱོད་མ་ཡིན་ན། ཆོས་དེ་ཡིན་
དགོས་པར་ཐལ། ཁྱོད་ཆོས་དེ་དང་དངོས་འགལ་ཡིན་པའི་ཕྱིར། ཞེས་པའི་ཐལ་འགྱུར་ལ་
ཁྱབ་པ་ཡོད་པའི་ཕྱིར། འདོད་ན། བྱས་པ་ཆོས་ཅན། དེར་ཐལ། དེའི་ཕྱིར། རྟགས་དང་པོ་
220



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
དེར་ཐལ། ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། རྟགས་ཕྱི་མ་
རྣམས་འབུད། འདོད་ན། དེ་ཆོས་ཅན། ཁྱོད་རྟག་པ་དང་དངོས་འགལ་མ་ཡིན་པར་ཐལ།
ཁྱོད་རྟག་པ་དང་བརྒྱུད་འགལ་ཡིན་པའི་ཕྱིར་ཏེ། ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་
དག་ཡིན་པའི་ཕྱིར། མ་ཁྱབ་ན། བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་རྟགས་
ཡང་དག་མིན་པར་ཐལ། ཁྱོད་རྟག་པ་དང་ཕན་ཚུན་སྤངས་པའི་དངོས་འགལ་ཡིན་པའི་
ཕྱིར། ཁྱབ་སྟེ། རིགས་གཏེར་ལས། ཕན་ཚུན་སྤངས་པ་དངོས་ལ་ནི། །རྟགས་དང་རྟགས་
ཅན་ཡོད་མ་ཡིན། །ཞེས་བཤད་འདུག་པའི་ཕྱིར་རོ། ། །
གཞན་ཡང་། མི་རྟག་པ་ཆོས་ཅན། ཁྱོད་ཀྱིས་རྟག་པ་འགོག་ནུས་པར་ཐལ། ཁྱོད་
རྟག་པ་དང་ཕན་ཚུན་སྤངས་པའི་དངོས་འགལ་ཡིན་པའི་ཕྱིར། ཁྱབ་པ་དངོས། འདོད་ན།
ཤེས་བྱ་ཆོས་ཅན། མི་རྟག་པ་དེས། སྒྲའི་སྟེང་དུ་རྟག་པ་འགོག་ནུས་པར་ཐལ། དེས་རྟག་
པ་འགོག་ནུས་པ་གང་ཞིག །དེས་ནམ་མཁའི་སྟེང་དུ་རྟག་པ་འགོག་མི་ནུས་པའི་ཕྱིར།
འདོད་ན། དེས་སྒྲའི་སྟེང་དུ་མི་རྟག་པ་སྒྲུབ་ནུས་པར་ཐལ། འདོད་པའི་ཕྱིར། འདོད་ན། དེ་
སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པར་ཐལ་ལོ། །འདོད་ན། མི་རྟག་པ་ཆོས་
ཅན། ཁྱོད་སྒྲ་རྟག་པ་མ་ཡིན་པར་སྒྲུབ་པའི་རྟགས་ཡང་དག་མིན་པར་ཐལ། ཁྱོད་ཀྱི་རྟགས་
ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་མ་གྲུབ་པའི་ཕྱིར་ཏེ། སྒྲ་ཁྱོད་དུ་ངེས་ནས། སྒྲ་
རྟག་མི་རྟག་ཐེ་ཚོམ་ཟ་བའི་གང་ཟག་མེད་པའི་ཕྱིར་ཏེ། སྒྲ་ཁྱོད་དུ་ངེས་པའི་གང་ཟག་
ཡིན་ན། སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་མ་ཡིན་དགོས་པའི་ཕྱིར་རོ། །གཞན་ཡང་།
ཚ་རེག་དེ་ཁོ་རང་གི་གནོད་བྱར་གྱུར་པའི་གྲང་རེག་ནུས་ཆུང་དུ་སྐྱེད་བྱེད་ཡིན་པར་ཐལ།
དེ་དེ་ལ་གནོད་བྱེད་ཡིན་པའི་ཕྱིར། འདོད་ན་དེ་དེ་ནུས་མེད་དུ་སྐྱེད་བྱེད་ཡིན་པར་ཐལ།
འདོད་པའི་ཕྱིར། འདོད་ན་དེ་དེ་སྐྱེད་བྱེད་ཡིན་པར་ཐལ། དེའི་ཕྱིར། འདོད་ན་དེ་དེའི་རྒྱུ་
ཡིན་པར་ཐལ། དེའི་ཕྱིར། འདོད་ན་དེ་དེ་ལ་ཕན་འདོགས་བྱེད་ཡིན་པར་ཐལ་ལོ། །འདོད་
221



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། ་ ་་
མི་ནུས་ཏེ། དེ་དེ་ལ་གནོད་བྱེད་ཡིན་པའི་ཕྱིར་རོ། །ཡང་། ཚ་རེག་དེ་ཁོ་རང་གི་གནོད་བྱར་
གྱུར་པའི་གྲང་རེག་དང་ལྷན་ཅིག་མི་གནས་འགལ་མིན་པར་ཐལ། དེ་དེ་དང་ལྷན་ཅིག་ཏུ་
གནས་པའི་ཕྱིར་ཏེ། དེ་དེ་དང་ལྷན་ཅིག་ཏུ་ཡོད་པའི་ཕྱིར་ཏེ། དེ་དེ་དང་ལྷན་ཅིག་ཏུ་འཕྲད་
པའི་ཕྱིར་ཏེ། དེ་དེ་དང་སྐད་ཅིག་དང་པོ་ལ་འཕྲད་པའི་ཕྱིར། རྟགས་དངོས་ཤེས་ཟེར་བའི་
རིགས་པ་ཕྲ་མོའི་ལན་ཡང་བསམ་དགོས་སོ། །དེས་བློས་ཡུལ་རྟོགས་ཚུལ་རྫོགས་སོ།། །།
རྩ་བའི་གཉིས་པ་ཤེས་བྱེད་ཚད་མའི་རང་བཞིན་ངེས་པར་བྱ་བ་ལ་གཉིས། མཚན་
ཉིད་ཀྱི་རྣམ་གཞག་དང་། མཚན་མཚོན་བཞི་སོ་སོའི་དོན་གཏན་ལ་དབབ་པའོ། །དང་པོ་
ལ་གསུམ། སྤྱིར་མཚན་མཚོན་གཞི་གསུམ་གྱི་རང་བཞིན། བྱེ་བྲག་ཏུ་ཚད་མའི་མཚན་ཉིད།
མཚན་ཉིད་ཀྱིས་མཚོན་པའི་དོན་གཏན་ལ་དབབ་པ་དང་གསུམ། དང་པོ་ལ་གསུམ། ཤེས་
བྱ་ལ་ཆོས་གསུམ་གྱིས་ཁྱབ་པར་སྒྲུབ་པ་དང༌། ཁྱབ་བྱེད་ཆོས་གསུམ་གྱི་རང་བཞིན་
བཤད་པ། ཆོས་གསུམ་སོ་སོའི་རྣམ་གཞག་བཤད་པའོ། །དང་པོ་ནི། ཤེས་བྱ་ཀུན་གྱི་
སྟེང་དུ། མཚན་མཚོན་གཞི་གསུམ་ཚང་བར་གནས་ཏེ། མཚན་གཞི་གསེར་བུམ་ལྟ་བུའི་
སྟེང་དུ། ཆུ་སྐྱོར་གྱི་དོན་བྱེད་ནུས་པའི་ཆ་ནས་མཚན་ཉིད་ཚང་། བུམ་པའོ་སྙམ་པའི་སྒྲ་བློ་
མ་འཁྲུལ་བས་ཞེན་དུ་རུང་བས་མཚོན་བྱ་ཚང་། ལྟོ་ལྡིར་བའི་དོན་དང་། བུམ་པའི་ཐ་སྙད་
ཀྱི་རྟེན་བྱེད་པའི་ཆ་ནས་མཚན་གཞི་ཚང་བའི་ཕྱིར་རོ། ། ་
གཉིས་པ་མཚན་ཉིད་བཤད་པ། མཚོན་བྱ་བཤད་པ། མཚན་གཞི་བཤད་པའོ། །
དང་པོ་ལ། མཚན་ཉིད་ལ་མཚན་ཉིད་མི་དགོས་པ་དགག །དགོས་པའི་མཚན་ཉིད་བཞག །
བསལ་བྱ་སྐྱོན་གྱི་རྣམ་གཞག་བཤད་པའོ། །དང་པོ་ལ་ཁ་ཅིག །མཚན་ཉིད་ལ་མཚན་ཉིད་
མི་དགོས་ཏེ། མཚན་ཉིད་རྫས་ཡོད་ཡིན་པའི་ཕྱིར་དང་། དགོས་ན་ཐུག་མེད་དུ་འགྱུར་བའི་
ཕྱིར། ཞེས་ཟེར། ཁ་ཅིག་མཚན་ཉིད་ཡིན་ངེས་ཤིག་ལ་མཚན་ཉིད་མི་དགོས་ཀྱང་། མཚན་
ཉིད་ཙམ་ལ་མཚན་ཉིད་དགོས་ཏེ། མཚན་ཉིད་དེ་མཚོན་བྱ་ཡིན་པའི་ཕྱིར། ཞེས་ཟེར། ཁ་
222



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
ཅིག་མཚན་ཉིད་ཡིན་ངེས་ཤེས་པ་ཞིག་ལའང་མཚན་ཉིད་དགོས་ཏེ། བ་ལང་གི་ཐ་སྙད་དེ།
བ་ལང་གི་ཐ་སྙད་གཉིས་པའི་མཚན་ཉིད་ཡིན་ཡང་། ནོག་སོགས་འདུས་པ་དེ་བ་ལང་གི་
མཚན་ཉིད་ཡིན་པའི་ཕྱིར། ཞེས་ཟེར། དེ་དག་དགག་པ་ལ། མཚན་ཉིད་ལ་མཚན་ཉིད་
དགོས་ཀྱང་མཚན་ཉིད་ཐུག་མེད་དུ་མི་འགྱུར་ཏེ། མཚན་ཉིད་ཀྱི་སྤྱི་དང་བྱེ་བྲག་གི་སྦྱོར་བ་
རྣམས་སྦྱོར་བ་གསུམ་པར་ཐུག་ནས་བཞི་པ་ཕན་ཆད་བཀོད་པ་ལ་དགོས་ནུས་མེད་པའི་
ཕྱིར་རོ། །དེ་ལྟ་མ་ཡིན་པར། བུམ་པའི་མཚན་ཉིད་ཀྱི་མཚན་ཉིད་སོགས་ཐུག་མེད་ཁས་
ལེན་པ་ནི་ཤིན་ཏུ་མི་འཐད་དེ། རྣམ་འཇོག་གི་རྒྱུ་མཚན་ཉིད་མ་ངེས་པར། རྣམ་གཞག་གི་
འབྲས་བུ་མཚོན་བྱ་ངེས་པ་ཞིག་སྲིད་དམ་མི་སྲིད། སྲིད་ན། མཚོན་བྱ་ངེས་པའི་ཕྱིར་དུ་
མཚན་ཉིད་བཞག་པ་དགོས་པ་མེད་པར་ཐལ། མཚོན་བྱ་དེ་ངེས་པ་ལ་མཚན་ཉིད་དེ་ངེས་
མི་དགོས་པའི་ཕྱིར། མི་སྲིད་ན། བུམ་པའི་མཚན་ཉིད་དང་པོ་ངེས་མི་ནུས་པར་ཐལ། བུམ་
པའི་མཚན་ཉིད་ངེས་པའི་ཕྱིར་དུ་མཚན་ཉིད་ཀྱི་སྦྱོར་བ་ཐུག་མེད་དགོད་དགོས་པ་གང་ཞིག །
བུམ་པའི་མཚན་ཉིད་ཐུག་མེད་ཀྱི་ཕྱི་མཐའ་ལ་ངེས་པའི་མཐའ་མེད་པའི་ཕྱིར་རོ། །རང་
ལུགས་ལ། བུམ་པ་ལྟ་བུའི་མཚན་ཉིད་ཀྱི་མཚན་ཉིད་ཡོད་ཀྱང་། བུམ་པའི་མཚན་ཉིད་ཀྱི་
མཚན་ཉིད་སོགས་ཐུག་མེད་ཁས་མི་ལེན་ཏེ། མཚན་ཉིད་ཀྱི་མཚན་ཉིད་ཀྱི་རྣམ་དབྱེ་ཤེས་ན།
དེ་ཕན་ཆད་གཞག་མི་དགོས་པའི་ཕྱིར་རོ། །
གཉིས་པ་དོགས་པའི་མཚན་ཉིད་གཞག་པ་ལ། བོད་ཀྱི་ཕྱི་བསྡུས་རྗེས་འབྲང་
རྣམས་ན་རེ། རྫས་ཡོད་ཆོས་གསུམ་ཚང་བ་དེ་མཚན་ཉིད་ཀྱི་མཚན་ཉིད་ཡིན། རྫས་ཡོད་
ཆོས་གསུམ་ནི། སྤྱིར་མཚན་ཉིད་ཡིན་པ། ཆོས་གཞན་གྱི་མཚན་ཉིད་མ་ཡིན་པ། མཚན་
གཞི་ལ་གྲུབ་པ་སྟེ་གསུམ་བྱེད་ཟེར་རོ། །འོ་ན། རྫས་ཡོད་ཆོས་གསུམ་ཚང་བ་ཆོས་ཅན།
ཁྱོད་ངེས་ནས། མཚན་ཉིད་མ་ངེས་པའི་གང་ཟག་ཡོད་པར་ཐལ། ཁྱོད་མཚན་ཉིད་ཀྱི་
མཚན་ཉིད་ཡིན་པའི་ཕྱིར། འདོད་མི་ནུས་ཏེ། ཁྱོད་ངེས་པའི་གང་ཟག་ཡིན་ན། མཚན་ཉིད་
223



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ངེས་པའི་གང་ཟག་ཡིན་དགོས་པའི་ཕྱིར་ཏེ། ཁྱོད་ངེས་པའི་གང་ཟག་ཡིན་ན། སྤྱིར་མཚན་
ཉིད་ཡིན་པ། ཆོས་གཞན་གྱི་མཚན་ཉིད་མ་ཡིན་པ། མཚན་གཞི་ལ་གྲུབ་པ་གསུམ་ངེས་
པའི་གང་ཟག་ཡིན་དགོས་པའི་ཕྱིར་རོ། །རྟགས་དོན་གྱིས་ཁས་སོ། །རང་གི་ལུགས་ནི།
དངོས་འགལ་གཅོད་པའི་དོན་ལྡོག་ཏུ་གྲུབ་པ་དེ། མཚན་ཉིད་ཀྱི་མཚན་ཉིད་ཡིན་ཏེ། དེས་
མཚན་ཉིད་མིན་པ་བཅད་ནས་མཚན་ཉིད་ཀྱི་དོན་ལྡོག་ཏུ་གྲུབ་པའི་ཕྱིར་རོ། ། །
གསུམ་པ་བསལ་བྱ་སྐྱོན་གྱི་རྣམ་གཞག་ལ། མ་ཁྱབ་པའི་སྐྱོན། ཁྱབ་ཆེས་པའི་སྐྱོན།
མི་སྲིད་པའི་སྐྱོན་དང་གསུམ། དང་པོ་མཚན་ཉིད་དང་། མཚན་གཞི་གཉིས། དང་པོ་ནི།
གཞི་གཅིག་ལ་བཀར་ན། དངོས་པོའི་མཚན་ཉིད་དུ་གཟུང་བ་གང་ཞིག །དངོས་པོའི་
ཕྱོགས་གཅིག་ལ་མ་ཁྱབ་པ་དེ། དངོས་པོ་ལ་མ་ཁྱབ་པའི་མཚན་ཉིད་ཀྱི་སྐྱོན་གྱི་མཚན་
ཉིད། གཉིས་པ་ནི། ལྟོ་ལྡིར་བ་དངོས་པོའི་མཚན་ཉིད་དུ་བཞག་པ་ལྟ་བུའོ། །གཉིས་པ་
ཁྱབ་ཆེས་པའི་སྐྱོན་ལ་མཚན་ཉིད་དང་། དབྱེ་བ་གཉིས། དང་པོ་ནི། དངོས་པོའི་མཚན་
ཉིད་དུ་གཟུང་བ་གང་ཞིག །དངོས་པོ་ལས་ཁྱབ་ཆེས་པ་དེ། དངོས་པོ་ལས་ཁྱབ་ཆེས་པའི་
སྐྱོན་གྱི་མཚན་ཉིད་ཡིན། མཚན་གཞི་ནི་བློ་ཡུལ་དུ་བྱ་རུང་དངོས་པོའི་མཚན་ཉིད་དུ་བཞག་
པ་ལྟ་བུའོ། །གསུམ་པ་མི་སྲིད་པའི་སྐྱོན་ལ་མཚན་ཉིད་དང་དབྱེ་བ་གཉིས། དང་པོ་ནི།
དངོས་པོའི་མཚན་ཉིད་དུ་གཟུང་བ་གང་ཞིག །དངོས་པོའི་མཚན་གཞི་ལ་ཇི་ལྟར་དགོད་བྱ་
ལྟར་མ་གྲུབ་པ་དེ། དངོས་པོ་ལ་མི་སྲིད་པའི་མཚན་ཉིད་ཀྱི་སྐྱོན་གྱི་མཚན་ཉིད་ཡིན་ནོ། ། །
གཉིས་པ་དབྱེ་བ་ལ། ངོ་བོ་ཐ་དད་ནས་མི་སྲིད་པ། རང་ལྡོག་ཐ་དད་མེད་ནས་མི་
སྲིད་པ། དོན་ལྡོག་ཐ་དད་མེད་ནས་མི་སྲིད་པ་གསུམ། དང་པོ་ལ་རྫས་ཐ་དད་ནས་མི་སྲིད་
པ་དང་། ལྡོག་པ་ཐ་དད་ནས་མི་སྲིད་པ་གཉིས། དང་པོ་ནི་རྟ་བ་ལང་དུ་མཚོན་པ་ལ། ནོག་
ལྐོག་ཤལ་དང་ལྡན་པ་མཚན་ཉིད་དུ་བཀོད་པ་ལྟ་བུ་སྟེ། ནོག་ལྐོག་ཤལ་དང་ལྡན་པ་དེ།
མཚན་གཞི་རྟ་དང་རྫས་ཐ་དད་པའི་སྒོ་ནས་རྟའི་སྟེང་དུ་མ་གྲུབ་པའི་ཕྱིར་རོ། །གཉིས་པ་ནི།
224



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
སྐད་ཅིག་མ། བྱས་པའི་མཚན་ཉིད་དུ་བཞག་པ་ལྟ་བུ་སྟེ། བྱས་པ་དང་མི་རྟག་པ་ལྡོག་པ་ཐ་
དད་པའི་རྒྱུ་མཚན་གྱིས། བྱས་མི་རྟག་གི་དོན་ལྡོག་གི་གཞི་མཐུན་མི་སྲིད་པའི་ཕྱིར་རོ། །རྩ་
བའི་གཉིས་པ་རང་ལྡོག་ཐ་དད་མེད་ནས་མི་སྲིད་པ་ནི། ནོག་ལྐོག་ཤལ་དང་ལྡན་པ། བ་
ལང་དུ་མཚོན་པ་ལ། ནོག་ལྐོག་ཤལ་དང་ལྡན་པ་མཚན་ཉིད་དུ་བཀོད་པ་ལྟ་བུ་སྟེ། དེ་
སྐབས་ཀྱི་མཚན་གཞི་དང་མཚན་ཉིད་རང་ལྡོག་གཅིག་ཡིན་པའི་ཕྱིར་རོ། །
གསུམ་པ་དོན་ལྡོག་ཐ་དད་མེད་ནས་མི་སྲིད་པ་ནི། བ་ལང་བ་ལང་དུ་མཚོན་པ་ལ།
ནོག་ལྐོག་ཤལ་དང་ལྡན་པ་མཚན་ཉིད་དུ་བཀོད་པ་ལྟ་བུ་སྟེ། དེ་སྐབས་ཀྱི་མཚན་གཞི་དང་།
མཚོན་བྱ་དོན་ལྡོག་གཅིག་ཡིན་པའི་ཕྱིར་རོ། །དེས་ན་གནད་ཀྱི་སྙིང་པོ་དྲིལ་ན། ཆོས་དེའི་
མཚན་ཉིད་ཡིན་ན། ཆོས་དེ་ལ་དོན་གྱི་རྣམ་གཅོད་གསུམ་ཀ་ཡིན་པ་ཞིག་དགོས་ཏེ། ཆོས་
དེའི་མཚན་ཉིད་ཡིན་ན། ཆོས་དེ་ལ་མ་ཁྱབ་ཁྱབ་ཆེས་མི་སྲིད་གསུམ་གྱི་སྐྱོན་དང་བྲལ་བ་
ཞིག་དགོས་པ་གང་ཞིག །ཆོས་དེ་ལ་མ་ཁྱབ་པའི་སྐྱོན་དང་བྲལ་ན། ཆོས་དེ་ལ་མི་ལྡན་རྣམ་
གཅོད་ཡིན་དགོས། ཆོས་དེ་ལ་ཁྱབ་ཆེས་པའི་སྐྱོན་དང་བྲལ་ན། ཆོས་དེ་ལ་གཞན་ལྡན་
རྣམ་གཅོད་ཡིན་དགོས། ཆོས་དེ་ལ་མི་སྲིད་པའི་སྐྱོན་དང་བྲལ་ན། ཆོས་དེ་ལ་མི་སྲིད་རྣམ་
གཅོད་ཡིན་དགོས་པའི་ཕྱིར་རོ། །དེ་ཡང་གསལ་བར་བརྗོད་ན། ལྟོ་ལྡིར་བ་དེ། བུམ་པ་ལ་
མི་ལྡན་རྣམ་གཅོད་ཡིན་ཏེ། བུམ་པ་ཡིན་ན། ལྟོ་ལྡིར་ཡིན་པས་ཁྱབ་པའི་ཕྱིར། དེས་ན་ལྟོ་
ལྡིར་བ་བུམ་པ་ལ་མི་ལྡན་རྣམ་གཅོད་ཡིན་པས། ལྟོ་ལྡིར་བ་བུམ་པ་ལ་མ་ཁྱབ་པའི་སྐྱོན་
དང་བྲལ་ལོ། །ཡང་ལྟོ་ལྡིར་བ་དེ། བུམ་པ་ལ་གཞན་ལྡན་རྣམ་གཅོད་ཡིན་ཏེ། ལྟོ་ལྡིར་བ་
ཡིན་ན་བུམ་པ་ཡིན་པས་ཁྱབ་པའི་ཕྱིར། དེས་ན། དེ་དེ་ལ་གཞན་ལྡན་རྣམ་གཅོད་ཡིན་
པས། དེ་དེ་ལ་ཁྱབ་ཆེས་པའི་སྐྱོན་དང་བྲལ་ལོ། །
ཡང་། དེ་དེ་ལ་མི་སྲིད་རྣམ་གཅོད་ཡིན་ཏེ། དེ་དེ་ལ་སྲིད་པའི་ཕྱིར། གནད་དེས་དེ་དེ་
ལ་མི་སྲིད་པའི་སྐྱོན་དང་བྲལ་ལོ། །དོན་གྱི་སྙིང་པོ་དེ་ཉིད། འཇམ་དབྱངས་གཞོན་ནུ་ས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པཎྜི་ཏའི་ལེགས་བཤད་ཡིན་ཏེ། རིགས་གཏེར་ལས། མ་ཁྱབ་ཁྱབ་ཆེས་མི་སྲིད་གསུམ། །
མཚན་ཉིད་ཀྱི་ནི་སྤྱི་སྐྱོན་ཡིན། །སྒྲ་དང་དོན་གྱི་རྣམ་གཅོད་ཀུན། །གསུམ་པོ་འདི་ལས་
གཞན་ཡོད་མིན། །ཞེས་དོན་གྱི་རྣམ་གཅོད་གསུམ། མཚན་མཚོན་གཉིས་ལ་ཚང་དགོས་
པར་བཤད་པའི་ཕྱིར་རོ། །འོ་ན་མི་ལྡན་རྣམ་གཅོད་དང་། མི་སྲིད་རྣམ་གཅོད་ལ་ཁྱད་པར་
གཏན་ནས་མ་བྱུང་ངོ་སྙམ་ན། དེ་གཉིས་ལ་ཁྱད་པར་ཤིན་ཏུ་ཡོད་དེ། ཁོ་བུམ་པ་ལ་མི་ལྡན་
རྣམ་གཅོད་ཡིན་ན། བུམ་པ་ཡིན་ན་ཁོ་ཡིན་པས་ཁྱབ་པ་ཞིག་དགོས། ཁོ་བུམ་པ་ལ་མི་སྲིད་
རྣམ་གཅོད་ཡིན་ན། ཁོ་དང་བུམ་པའི་གཞི་མཐུན་ཡོད་པ་ཙམ་གྱིས་ཆོག་པའི་ཕྱིར་རོ། །
གནད་འདི་དྲན་དགོས་སོ། །དེ་ལ་འོ་ན། བུམ་པ་བྱས་པ་ཁོ་ན་ཡིན་ཞེས་པའི་ཚིག་ཆོས་
ཅན། བུམ་པ་ཡིན་ན་ཁྱོད་ཡིན་དགོས་པར་ཐལ། ཁྱོད་བུམ་པ་ལ་མི་ལྡན་རྣམ་གཅོད་ཡིན་
པའི་ཕྱིར་ཏེ། ཁྱོད་བུམ་པ་ལ་མི་ལྡན་རྣམ་གཅོད་ཀྱི་ཚིག་ཡིན་པའི་ཕྱིར་ཟེར་ན། འདིར་མ་
ཁྱབ་སྟེ། འོ་ན། དངོས་མེད་ལ་ཤེས་བྱ་སྲིད་ཅེས་པའི་ཚིག་ཆོས་ཅན། ཁྱོད་དངོས་མེད་ལ་
མི་སྲིད་རྣམ་གཅོད་ཡིན་པར་ཐལ། ཁྱོད་དངོས་མེད་ལ་མི་སྲིད་རྣམ་གཅོད་ཀྱི་ཚིག་ཡིན་
པའི་ཕྱིར། ཁྱབ་པ་དངོས། འདོད་ན་ཁྱོད་དངོས་མེད་ལ་སྲིད་པར་ཐལ་ལོ། །གཉིས་པ་
མཚོན་བྱ་ལ། མཚན་ཉིད་དང༌། མཚན་གཞི། ཐ་སྙད་ངོས་གཟུང་བ་དང་གསུམ། དང་པོ་ལ།
བསྡུས་རྗེས་འབྲང་རྣམས། བཏགས་ཡོད་ཆོས་གསུམ་ཚང་བ་དེ། མཚོན་བྱའི་མཚན་ཉིད་
ཡིན་ཟེར་བ་ལ་ནི། སྙིང་པོ་ཆེར་མེད་ལ། རང་ལུགས་ནི། རྒྱུ་མཚན་ཅན་གྱི་སྒྲ་ཤེས་གྲུབ་
པ་དེ། མཚོན་བྱའི་མཚན་ཉིད་ཡིན། གཉིས་པ་མཚན་གཞི་ནི། དངོས་པོ་ལྟ་བུ་སྟེ། དོན་
བྱེད་ནུས་པ་རྒྱུ་མཚན་དུ་བྱས་ནས། དངོས་པོ་ཞེས་བརྗོད་པའི་སྒྲ་དང་། དངོས་པོའོ་སྙམ་དུ་
འཛིན་པའི་ཐ་སྙད་དོན་མཐུན་འཇུག་པའི་གཞི་ཡིན་པའི་ཕྱིར་རོ། །
གསུམ་པ་ཐ་སྙད་ངོས་གཟུང་བ་ལ་གསུམ། བརྗོད་པ་སྒྲའི་ཐ་སྙད། ངེས་པ་བློའི་ཐ་
སྙད། བླང་དོར་ལུས་ཀྱི་ཐ་སྙད་དང་གསུམ། དེ་ཡང་བརྗོད་པ་སྒྲའི་ཐ་སྙད་དང་། རྗོད་བྱེད་
226



སྤྱི
Ho
རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར། །
ཀྱི་སྒྲ་དོན་གཅིག །ངེས་བློའི་ཐ་སྙད་དང་། ངེས་ཤེས་དོན་གཅིག །བླང་དོར་ལུས་ཀྱི་ཐ་སྙད་
དང༌། ལུས་ཀྱི་རྣམ་པར་རིག་བྱེད་ཀྱི་གཟུགས་དོན་གཅིག་གོ །མཚན་གཞི་རིམ་བཞིན། ལྟོ་
ལྡིར་བ་ལ་བུམ་པའི་བརྡ་སྦྱར་ནས། གསེར་གྱི་ལྟོ་ལྡིར་བ་འདི་ནི་བུམ་པའོ་ཞེས་བརྗོད་པའི་
སྒྲ་དང༌། བུམ་པའོ་སྙམ་པའི་ངེས་ཤེས་དང་། བུམ་པ་བླང་དོར་ལ་འཇུག་པའི་ལུས་ཀྱི་
དབྱིབས་ལྟ་བུའོ། །གསུམ་པ་མཚན་གཞི་ལ། མཚན་ཉིད་དང་དབྱེ་བ་གཉིས། དང་པོ་ནི།
མཚན་མཚོན་ཟུང་གཅིག་གི་རྟེན་བྱེད་པ་དེ། མཚན་གཞིའི་མཚན་ཉིད། དེ་ཡང་གཞི་ལ་
སྦྱར་ན། དོན་བྱེད་ནུས་པ་དང་། དངོས་པོ་གཉིས་ཀྱི་རྟེན་བྱེད་པ་དེ། དངོས་པོའི་མཚན་
གཞིའི་མཚན་ཉིད། དཔེར་ན། བུམ་པ་དེ། དངོས་པོའི་མཚན་གཞིར་འཇོག་སྟེ། ཁྱད་གཞི་
བུམ་པའི་སྟེང་དུ། ཁྱད་ཆོས་དོན་བྱེད་ནུས་པའི་ཆ་དང་། དངོས་པོའི་ཆ་གཉིས་ཆ་ཚང་བའི་
ཕྱིར་རོ། །གཉིས་པ་དབྱེ་ན། མཚན་གཞི་མཚན་ཉིད་པ། གསེར་བུམ་བུམ་པའི་མཚན་
གཞིར་བཞག་པ་ལྟ་བུ་དང་། བཏགས་པ་བ། ཙནྡན་གྱི་ཀ་བ་བུམ་པའི་མཚན་གཞིར་
བཞག་པ་ལྟ་བུ་གཉིས་ཡོད་དོ། །ཆོས་གསུམ་སོ་སོའི་རྣམ་གཞག་བཤད་པ་ལ་གསུམ། རང་
ལྡོག་ངོས་བཟུང་བ། ཇི་ལྟར་འབྲེལ་བའི་ཚུལ། སོ་སོར་མཚོན་པའི་རྣམ་གཞག་དང་
གསུམ་མོ། །དང་པོ་ནི། རློམ་ཚོད་ལ། དངོས་པོ་མཚོན་བྱ་དང་། དོན་བྱེད་ནུས་པ་མཚན་
ཉིད་དང་། བུམ་པ་མཚན་གཞིར་འཇོག་པས། མཚན་མཚོན་གཞི་གསུམ་ཆར་ལ་དངོས་པོ་
དང་དངོས་མེད་གཉིས་ཆ་ཡོད་མོད། སོང་ཚོད་ལ་མཚན་མཚོན་གཞི་གསུམ་ཆར་དངོས་
མེད་ཁོ་ནར་འཇོག་པ་ནི། རྟོག་གེའི་གསང་ཚིག་ཡིན་ཏེ། སོང་ཚོད་ལ་བུམ་འཛིན་རྟོག་ངོར་
བུམ་པ་མིན་པ་རྣམ་པར་བཅད་པ་ཙམ་དེ་ལྟོ་ལྡིར་བའི་མཚོན་བྱ་དང་ལྟོ་ལྡིར་བ་འཛིན་པའི་
རྟོག་ངོར་ལྟོ་ལྡིར་བ་མིན་པ་རྣམ་པར་བཅད་པ་ཙམ་དེ་བུམ་པའི་མཚན་ཉིད་དུ་འཇོག་
དགོས་པའི་ཕྱིར། དེ་ལྟར་ཡང་། བདག་ཉིད་ཆེན་པོས། རིགས་གཏེར་དུ། དེས་ན་སྣང་
བའི་ལྡོག་པ་ནི། །ཆོས་གསུམ་ཉིད་མིན་སེལ་བ་ཡི། །ཆོས་གསུམ་གྱི་ནི་རང་ལྡོག་ལ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྒྲུབ་དང་དགག་པ་གཉིས་ཀ་ཡོད། །ཅེས་གསལ་བར་བཤད་པ་ལས་ཤེས་སོ། །གཉིས་པ་
འབྲེལ་ཚུལ་ལ། འབྲེལ་ཚུལ་དངོས་དང་། ངེས་བྱེད་ཀྱི་ཚད་མ་བཤད་པ་གཉིས། དང་པོ་ནི།
མཚན་མཚོན་གཉིས་ལ་རང་བཞིན་གྱི་འབྲེལ་བ་ངེས་པར་གྲུབ་དགོས་ཏེ། མཚན་མཚོན་
གཉིས་པོ་དེ་ཕན་ཚུན་རང་བཞིན་གཅིག་མཉམ་ཡིན་པའི་ཕྱིར། དཔེར་ན། དངོས་པོ་ཡང་།།
དོན་བྱེད་ནུས་པ་དང་རང་བཞིན་གཅིག །དོན་བྱེད་ནུས་པ་ཡང་དངོས་པོ་དང་རང་བཞིན་
གཅིག་ཡིན་པ་ལྟ་བུའོ། །མཚན་གཞི་དང་མཚོན་བྱ་ལྟ་བུ་ནི། གནས་སྐབས་ཀྱི་འབྲེལ་བ་
ཙམ་ཡིན་ཏེ། མཚན་གཞི་དེ། མཚོན་བྱ་དང་རང་བཞིན་གཅིག་ཡིན་ཡང་། མཚོན་བྱ་དེ།
མཚན་གཞི་དང་རང་བཞིན་གཅིག་ཡིན་པའི་ངེས་པ་མེད་པའི་ཕྱིར། དཔེར་ན། བུམ་པ་
དངོས་པོ་དང་རང་བཞིན་གཅིག་ཡིན་ཡང་། དངོས་པོ་བུམ་པ་དང་རང་བཞིན་གཅིག་མ་
ཡིན་པའི་ཕྱིར་རོ། །འོན་ཀྱང་མཚན་གཞི་དང་། མཚོན་བྱ་རང་བཞིན་གྱི་འབྲེལ་བ་ཡང་
ཡོད་དེ། དངོས་པོ་མི་རྟག་པར་མཚོན་པ་ལ་སྐད་ཅིག་མ་བཀོད་པའི་ཚེ་ན། དངོས་པོ་དང་
མི་རྟག་པ་རང་བཞིན་གཅིག་ཡིན་པའི་ཕྱིར་རོ། །གཉིས་པ་ངེས་བྱེད་ཀྱི་ཚད་མ་ལ། མཚན་
མཚོན་གྱི་འབྲེལ་བ་ནི། རང་རིག་གིས་ངེས་པ་དྲངས་པས་འགྲུབ་སྟེ། བུམ་པའི་དོན་སྤྱི་དང་།
ལྟོ་ལྡིར་བའི་སྒྲ་སྤྱི་གཅིག་ཏུ་བསྲེས་ནས་འཛིན་པའི་རྟོག་མྱོང་རང་རིག་མངོན་སུམ་གྱིས།
བུམ་པ་དང་ལྟོ་ལྡིར་བའི་འབྲེལ་བ་ལ་ངེས་ཤེས་འདྲེན་པར་བྱེད་པའི་ཕྱིར་རོ། །མཚན་གཞི་
དང་མཚོན་བྱའི་འབྲེལ་བ་ནི། མཚན་མཚོན་གྱི་འབྲེལ་བ་དྲན་པའི་མཁས་པས། མཚན་
གཞི་གསེར་བུམ་གྱི་སྟེང་དུ། མཚན་ཉིད་ལྟོ་ལྡིར་བའི་དོན་མཐོང་བའི་མངོན་སུམ་སྐྱེས་
པའི་ཚེ། འདི་ནི་བུམ་པའོ་སྙམ་དུ་གསེར་བུམ་དང་འབྲེལ་བ་ལ་ངེས་ཤེས་འདྲེན་པར་ནུས་ལ།
མཚན་མཚོན་གྱི་འབྲེལ་བ་མི་དྲན་པའི་རྨོངས་པ་ལ། ལྟོ་ལྡིར་བ་རྟགས་སུ་བཀོད་པའི་ཐ་
སྙད་འབའ་ཞིག་སྒྲུབ་ཀྱི་རྟགས་ཡང་དག་བཀོད་པ་ལ་བརྟེན་ནས་གསེར་བུམ་དང་བུམ་
པའི་འབྲེལ་བ་ངེས་པར་བྱེད་པ་ཡིན་ནོ། ། །
228



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
གསུམ་པ་སོ་སོར་མཚོན་ཚུལ་ལ། མཚོན་བྱེད་སྦྱོར་བའི་དབྱེ་བ་དང་། ཕན་ཚུན་ངེས་པའི་
རྣམ་གཞག་གཉིས། དང་པོ་ལ་སྤྱིར་མཚན་ཉིད་ཀྱི་སྦྱོར་བ་དེ་ལ་བཅུ་གཉིས་ཡོད་དེ། རང་
ལྡོག་ཡིན་པར་མཚོན་པའི་སྦྱོར་བ་དྲུག །གཞན་ལྡོག་མ་ཡིན་པར་མཚོན་པའི་སྦྱོར་བ་དྲུག་
ཡོད་པའི་ཕྱིར་རོ། །དང་པོ་ནི། ནོག་ལྐོག་ཤལ་དང་ལྡན་པ་མཚན་གཞི་མཚན་ཉིད་ཡིན་
པར་མཚོན། དངོས་འགལ་གཅོད་པའི་དོན་ལྡོག་ཏུ་གྲུབ་པ་ཡིན་པ་ཞེས་པའི་མཚོན་སྦྱོར་ལྟ་
བུ་དང་། བ་ལང་མཚན་གཞི་མཚོན་བྱ་ཡིན་པར་མཚོན། རྒྱུ་མཚན་ཅན་གྱི་སྒྲ་ཤེས་གྲུབ་པ་
ཡིན་པ་ཞེས་པ་ལྟ་བུ་དང་། དཀར་ཟལ་མཚན་གཞི། མཚན་གཞི་ཡིན་པར་མཚོན། མཚན་
མཚོན་ཟུང་གི་རྟེན་བྱེད་པ་ཞེས་པ་ལྟ་བུ་དང་། ཡང་། ནོག་ལྐོག་ཤལ་དང་ལྡན་པ་མཚན་
གཞི། བ་ལང་གི་མཚན་ཉིད་ཡིན་པར་མཚོན། བ་ལང་གི་དངོས་འགལ་གཅོད་པའི་དོན་
ལྡོག་ཏུ་གྲུབ་པ་ཞེས་པ་ལྟ་བུ་དང་། བ་ལང་མཚན་གཞི། ནོག་ལྐོག་ཤལ་དང་ལྡན་པའི་
མཚོན་བྱ་ཡིན་པར་མཚོན། དེའི་རྒྱུ་མཚན་གྱི་སྒྲ་ཤེས་གྲུབ་པ་ཞེས་པ་ལྟ་བུ་དང་། དཀར་
ཟལ་མཚན་གཞི། བ་ལང་གི་མཚན་གཞི་ཡིན་པར་མཚོན། དཀར་ཟལ་དང་བ་ལང་གི་རྟེན་
བྱེད་པ་ཞེས་པ་ལྟ་བུ་སྟེ་དྲུག་གོ །གཉིས་པ་ནི། ནོག་ལྐོག་ཤལ་དང་ལྡན་པ་དང་། དཀར་
ཟལ་གཉིས་མཚན་གཞི། མཚོན་བྱ་མིན་པར་མཚོན། རྒྱུ་མཚན་ཅན་གྱི་སྒྲ་ཤེས་གྲུབ་པ་
མིན་པ་ལྟ་བུ་དང་། བ་ལང་དང་དཀར་ཟལ་མཚན་གཞི། མཚན་ཉིད་མཚན་གཞི་མིན་པར་
མཚོན། དངོས་འགལ་གཅོད་པའི་དོན་ལྡོག་ཏུ་གྲུབ་པ་མིན་པ་ཞེས་པ་ལྟ་བུ་དང་། བ་ལང་
དང་ནོག་ལྐོག་ཤལ་དང་ལྡན་པ་མཚན་གཞི། མཚན་གཞི་མིན་པར་མཚོན། མཚན་མཚོན་
ཟུང་གི་རྟེན་བྱེད་པ་མིན་པ་ཞེས་པ་ལྟ་བུ་དང་། ཡང་སྔ་མ་དེ་གསུམ་མཚན་གཞི། བ་ལང་གི་
མཚན་ཉིད་དང་། ནོག་ལྐོག་ཤལ་དང་ལྡན་པའི་མཚོན་བྱ་དང་། བ་ལང་གི་མཚན་གཞི་
གསུམ་མིན་པར་མཚོན། བ་ལང་གི་དངོས་འགལ་གཅོད་པའི་དོན་ལྡོག་ཏུ་གྲུབ་པ་མིན་པ།
ནོག་ལྐོག་ཤལ་དང་ལྡན་པའི་རྒྱུ་མཚན་ཅན་གྱི་སྒྲ་ཤེས་གྲུབ་པ་མིན་པ། བ་ལང་དང་ནོག་
29



གངས་ཅན་རི་བག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལྐོག་ཤལ་དང་ལྡན་པའི་རྟེན་བྱེད་པ་མིན་པ་ཞེས་པའི་མཚོན་སྦྱོར་ལྟ་བུ་དང་དྲུག་གོ །དེ་
དག་ལས། ཡིན་པར་མཚོན་པའི་སྦྱོར་བ་དྲུག །མིན་པར་མཚོན་པའི་བྱེ་བྲག་གི་སྦྱོར་བ་
གསུམ་དང༌། མཚོན་བྱ་མིན་པར་མཚོན་པའི་སྤྱིའི་སྦྱོར་བ་དང་བཅུ་ནི་སྐྱོན་མེད་ཡིན་ལ།
དཀར་ཟལ་མཚན་ཉིད་མིན་པར་མཚོན་པའི་སྦྱོར་བ་དང་། བ་ལང་དང་ནོག་ལྐོག་ཤལ་དང་
ལྡན་པ་མཚན་གཞི་མིན་པར་མཚོན་པའི་སྦྱོར་བ་གཉིས་སྐྱོན་ཅན་ཡིན་ཏེ། བ་ལང་དཀར་
ཟལ་དེ། བ་ལང་ཁྲ་བོའི་མཚན་ཉིད་ཡིན་པའི་ཕྱིར་དང་། བ་ལང་དང་ནོག་ལྐོག་ཤལ་དང་
ལྡན་པ་གཉིས། དངོས་པོའི་མཚན་གཞི་སྐྱོན་མེད་ཡིན་པའི་ཕྱིར་རོ། །
གཉིས་པ་ཕན་ཚུན་ངེས་པའི་རྣམ་གཞག་ལ། སྤྱིར་མཚན་མཚོན་གཉིས་པོ་གྲངས་
མཉམ་པ་ཡིན་ཏེ། མཚན་ཉིད་གཉིས་ཀྱིས་མཚོན་བྱ་གཅིག་མཚོན་པ་དང་། མཚན་ཉིད་
གཅིག་གིས་མཚོན་བྱ་དུ་མ་མཚོན་པ་སོགས་མེད་པའི་ཕྱིར་རོ། །འོ་ན། རིགས་མི་མཐུན་
དང༌། ལོག་རྟོག་སེལ་ཕྱིར་དུ། མཚོན་བྱ་གཅིག་ཉིད་ལ་མཚན་ཉིད་གཉིས་བཞག་པ་མང་
དུ་བཤད་པ་དང་འགལ་ལམ་སྙམ་ན། མི་འགལ་ཏེ། རྟོག་པ་དང་བྲལ་ཞིང་མ་འཁྲུལ་བའི་
རིག་པ་དང་མ་འཁྲུལ་བའི་རིག་པ་གཉིས་མངོན་སུམ་གྱི་མཚན་ཉིད་ལ་འཇོག་ཀྱང་། དེ་
གཉིས་ལྡོག་པ་གཅིག་ཡིན་པའི་ཕྱིར་རོ། །དེས་ན་མཚོན་བྱ་གཅིག་ལ། མཚན་ཉིད་ལྡོག་པ་
ཐ་དད་པ་གཉིས་མི་སྲིད་པ་གནད་ཀྱི་དོན་དུ་གཟུང་དགོས་སོ། །ཡང་མཚན་མཚོན་གཉིས་
པོ་དེ། རྫ་ས་ཡོད་དང་། བཏགས་ཡོད་དུ་འཇོག་སྟེ། དེའི་གནད་ཀྱང་ལྟོ་ལྡིར་བ་ལྟ་བུའི་རྣམ་
པ་འཆར་བ་ནི་རྒྱུ་མཚན་གཞན་ལ་ལྟོས་མི་དགོས་པས་རྫས་ཡོད་དུ་འཇོག་ལ། བུམ་པ་ལྟ་
བུའི་རྣམ་པ་འཆར་བ་རྒྱུ་མཚན་གཞན་ལྟོ་ལྡིར་བ་ལ་ལྟོས་པས་བཏགས་ཡོད་དུ་འཇོག་པ་
ཡིན་ལ། དེས་ན་ཆོས་དེའི་མཚན་ཉིད་ཡིན་ན། ཆོས་དེ་ལ་ལྟོས་དེ་རྫས་ཡོད་ཡིན་པས་ཁྱབ་
ཀྱང་། སྤྱིར་རྫས་ཡོད་ཡིན་པས་མ་ཁྱབ་ཅེས་བྱའོ། །མཚོན་བྱ་བཏགས་ཡོད་ལ་ཡང་དེས་
འགྲེའོ། །
230



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།།
གཉིས་པ་བྱེ་བྲག་ཏུ་ཚད་མའི་མཚན་ཉིད་གཏན་ལ་དབབ་པ་ལ། ཚད་མའི་མཚན་
ཉིད་བཤད་པ་དང༌། དེས་སྒྲོ་འདོགས་གཅོད་པའི་ཚུལ་བཤད་པ་གཉིས། དང་པོ་ལ།
མཚན་ཉིད་དངོས་དང་། ཟུར་སོ་སོའི་དོན་བཤད་པ་གཉིས། དང་པོ་ནི། གསར་དུ་མི་བསླུ་
བའི་རིག་པ་དེའི་མཚན་ཉིད་ཡིན། གཉིས་པ་ལ། མི་བསླུ་བའི་དོན་དང་། གསར་ཤེས་ཀྱི་
དོན་གཉིས། དང་པོ་མི་བསླུ་བ་ལ་མཚན་ཉིད་དང་དབྱེ་བ་གཉིས། དང་པོ་ནི། ཁྱད་པར་
གསུམ་ལྡན་གྱི་སྒོ་ནས་རང་གི་འཇུག་ཡུལ་ཐོབ་བྱེད་ཀྱི་ཡུལ་ཅན་དོན་མཐུན་དེ་དེའི་མཚན་
ཉིད། ཁྱད་པར་གསུམ་ནི། བྱེད་པ་པོ་གང་གིས་མི་བསླུ་ན། ཡུལ་ཡོད་མེད་ཇི་ལྟ་བ་བཞིན་
ཤེས་པའི་ཡུལ་ཅན་དེས་སོ། །ལས་གང་ལ་མི་བསླུ་ན། དོན་བྱེད་ནུས་མི་ནུས་ཀྱི་ཤེས་བྱ་
ཐམས་ཅད་ལའོ། །བྱ་བ་ཚུལ་ཇི་ལྟར་མི་བསླུ་ན། ཡུལ་དོན་བྱེད་ནུས་ན་དོན་བྱེད་ནུས་པ་
འཇུག་ཡུལ་དུ་ཐོབ་པས་མི་བསླུ། དོན་བྱེད་མི་ནུས་ན་མི་ནུས་པ་འཇུག་ཡུལ་དུ་ཐོབ་པས་
མི་བསླུ་བའོ། །གཉིས་པ་དབྱེ་ན། ཡུལ་གྱི་མི་བསླུ་བ་དང་། ཡུལ་ཅན་གྱི་མི་བསླུ་བ་གཉིས།
དང་པོ་དང་ཤེས་བྱ་དོན་གཅིག །གཉིས་པ་ཡུལ་ཅན་གྱི་མི་བསླུ་བ་དང་མི་བསླུ་བ་དོན་
གཅིག་ཅིང་། དེ་ལ་དབྱེ་ན། བེམ་པོ་ཤེས་པ། གང་ཟག་ཏུ་གྱུར་པའི་མི་བསླུ་བ་གསུམ་ཡོད་
པའི། དང་པོ་བེམ་པོར་གྱུར་པའི་མི་བསླུ་བ་ནི། ལུང་ཚད་མ་སོགས་རྗོད་བྱེད་ཀྱི་སྒྲ་དོན་
མཐུན་རྣམས་ལ་བྱེད། གཉིས་པ་ཤེས་པར་གྱུར་པའི་མི་བསླུ་བ་དང་། མི་བསླུ་བའི་རིག་པ་
དོན་གཅིག་ཅིང་། མཚན་གཞི་ཚད་མ་དང་བཅད་ཤེས་རྣམས་ལ་བྱེད། གསུམ་པ་གང་ཟག་
ཏུ་གྱུར་པའི་མི་བསླུ་བ་ནི། སྟོན་པ་ཤཱཀྱ་སེང་གེ་སོགས་སྐྱེས་བུ་ཚད་མ་རྣམས་ལ་འཇོག་གོ །
གཉིས་པ་གསར་ཤེས་ལ་མཚན་ཉིད་དང་དབྱེ་བ་གཉིས། དང་པོ་ནི། རང་ཡུལ་གསར་དུ་
མཐོང་བ་དེ། རང་ཡུལ་ལ་གསར་ཤེས་ཡིན་པའི་མཚན་ཉིད་ཡིན། གཉིས་པ་དབྱེ་ན། མེད་
པ་གསལ་བ་གསར་དུ་ཤེས་པའི་གསར་ཤེས། རང་མཚན་གསར་དུ་ཤེས་པའི་གསར་ཤེས།
དོན་སྤྱི་གསར་དུ་ཤེས་པའི་གསར་ཤེས་དང་གསུམ། དང་པོ་ནི། རྟོག་མེད་ལོག་ཤེས་དང་
231



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དོན་གཅིག །གཉིས་པ་ནི། མངོན་སུམ་དང་འཕགས་པ་རྣམས་ལ་འཇོག །གསུམ་པ་ནི།
རྗེས་དཔག་རྣམས་ལ་འཇོག །གནད་དེས་ན། གསར་ཤེས་དང་། གསར་མཐོང་གཉིས་
ཡིན་ན། གསར་རྟོགས་ཡིན་པས་མ་ཁྱབ་སྟེ། རང་ཡུལ་གསར་དུ་ཤེས་ཤིང་མཐོང་བའི་རྟོག་
མེད་ལོག་ཤེས་ཡོད་པའི་ཕྱིར་རོ། །
གཉིས་པ་དེས་སྒྲོ་འདོགས་གཅོད་ཚུལ་ལ། ཀུན་ཏུ་ཐ་སྙད་པའི་ཚད་མ་རྣམས་ཀྱིས།
རང་ཡུལ་ལ་ངེས་ཤེས་དྲངས་པའི་སྒོ་ནས་སྒྲོ་འདོགས་གཅོད་པར་བྱེད་ལ། དོན་དམ་པའི་
ཚད་མ་རྣམས་ཀྱིས་ནི། ཏིང་ངེ་འཛིན་གྱི་སྟོབས་ཀྱིས་རང་ཡུལ་ལ་སྒྲོ་འདོགས་གཅོད་པར་
བྱེད་པ་ཡིན་པས། འདི་ལ་བཞི། ཚད་མ་གཉིས་ངོས་གཟུང་བ། བསལ་བྱ་སྒྲོ་འདོགས།
སེལ་བྱེད་ངེས་ཤེས། ངེས་ཤེས་ཀྱིས་སྒྲོ་འདོགས་སེལ་ཚུལ་དང་བཞི། དང་པོ་ནི། རང་ཡུལ་
ལ་རང་གི་གཞལ་སྟོབས་ཀྱིས་ངེས་ཤེས་འདྲེན་བྱེད་ཀྱི་གསར་དུ་མི་བསླུ་བའི་རིག་པ་དེ།
ཀུན་ཏུ་ཐ་སྙད་པའི་ཚད་མའི་མཚན་ཉིད། མཚན་གཞི་ནི། སོ་སོ་སྐྱེ་བོའི་རྒྱུད་ཀྱི་ཚད་མ་
དང༌། རྟོག་པ་རྒྱུད་ལྡན་གྱི་འཕགས་རྒྱུད་ཀྱི་ཚད་མ་རྣམས་ལ་བྱེད། རང་ཡུལ་ལ་ངེས་ཤེས་
འདྲེན་མི་དགོས་པའི་གསར་དུ་མི་བསླུ་བའི་རིག་པ་དེ། དོན་དམ་པའི་ཚད་མའི་མཚན་ཉིད་
ཡིན། མཚན་གཞི་ནི། འཕགས་ལམ་དུ་གྱུར་པའི་ཚད་མ་རྣམས་ལ་འཇོག །གཉིས་པ་སྒོ་
འདོགས་ལ་མཚན་ཉིད་ཁྱབ་མཉམ་དབྱེ་བ་དང་གསུམ། དང་པོ་ནི། རང་ཡུལ་ཕྱིན་ཅི་ལོག་
ཏུ་འཛིན་པའི་ཞེན་རིག་དེ་དེའི་མཚན་ཉིད་ཡིན། གཉིས་པ་ནི་དེ་དང་རྟོག་པ་དོན་མི་མཐུན་
དོན་གཅིག །གསུམ་པ་དབྱེ་ན། རྟོག་པ་ལོག་ཤེས། ཐེ་ཚོམ་དོན་མི་མཐུན། བག་ལ་ཉལ་
གྱི་ཐེ་ཚོམ་དོན་མི་མཐུན་དང་གསུམ་མོ། །གཉིས་པ་ངེས་ཤེས་ཀྱི་མཚན་ཉིད་ནི། རང་ཡུལ་
ངེས་པའི་ཞེན་རིག་དེ་དེའི་མཚན་ཉིད་ཡིན། དེ་ལ་སྒྲའི་བརྗོད་རིགས་ཀྱི་སྒོ་ནས་ཡང་དག་
པའི་ངེས་པ་དང་། ལོག་པའི་ངེས་པ་གཉིས། དང་པོ་ནི། རྗེས་དཔག་དང་བཅད་ཤེས་
གཉིས་ལ་བྱེད། གཉིས་པ་ནི། ལོག་ཤེས་ལྟ་བུ་སྟེ། ངེས་པ་བཏགས་པ་བ་ཡིན་ནོ། །བཞི་པ་
232



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
སྒྲོ་འདོགས་སེལ་ཚུལ་ལ། སེལ་ཚུལ་དངོས་དང་། རྩོད་པ་སྤང་བ་གཉིས། དང་པོ་ནི། སྒྲ་
མི་རྟག་པར་ངེས་པའི་ངེས་ཤེས་ཀྱིས། སྒྲ་རྟག་འཛིན་གྱི་སྒྲོ་འདོགས་སེལ་ཚུལ་ཡོད་དེ།
ངེས་ཤེས་དེའི་བྱེད་པ་མ་ཉམས་བར་དུ་སྒྲ་རྟག་འཛིན་གྱི་སྒྲོ་འདོགས་སྐྱེ་བའི་རྒྱུན་ནུས་མེད་
དུ་བྱས་པའི་ཕྱིར་རོ། །གཉིས་པ་རྩོད་པ་སྤང་བ་ནི། འོ་ན་སྒྲ་མི་རྟག་པར་ངེས་པའི་ངེས་ཤེས་
དང༌། སྒྲ་རྟག་འཛིན་གྱི་སྒྲོ་འདོགས་གཉིས། ཡུལ་གཅིག་གམ་མི་གཅིག །མི་གཅིག་ན་
བསལ་བྱ་སེལ་བྱེད་དུ་མི་འཐད་ལ། གཅིག་ན། ཡུལ་དེ་བདེན་ནམ་རྫུན། བདེན་ན་སྒྲོ་
འདོགས་དེ་འཛིན་སྟངས་དོན་དང་མཐུན་པར་འགྱུར་ལ། རྫུན་ན་ངེས་ཤེས་དེ་ཡང་འཛིན་
སྟངས་དོན་དང་མི་མཐུན་པར་འགྱུར་རོ་ཟེར་ན། སྐྱོན་མེད་དེ། སྒྲ་མི་རྟག་པར་ངེས་པའི་
ངེས་ཤེས་དང་། སྒྲ་རྟག་འཛིན་གྱི་སྒྲོ་འདོགས་གཉིས། དམིགས་ཡུལ་སྒྲ་ལ་དམིགས་པར་
མཚུངས་ཀྱང་། སྒྲོ་འདོགས་དེ་འཛིན་སྟངས་དོན་དང་མི་མཐུན་པས་བསལ་བྱ་ཡིན་ལ།
ངེས་ཤེས་དེ་འཛིན་སྟངས་དོན་དང་མཐུན་པས་སེལ་བྱེད་དུ་འཐད་པའི་ཕྱིར་རོ། ། །
གསུམ་པ་མཚན་ཉིད་ཀྱིས་མཚོན་པའི་དོན་གཏན་ལ་དབབ་པ་ལ་བཞི། མཚོན་བྱའི་
རབ་ཏུ་དབྱེ་བ། མཚན་ཉིད་ལ་ལོག་རྟོག་དགག་པ། མཚན་གཞི་ལ་མཚན་ཉིད་ངེས་བྱེད་
ཀྱི་ཚད་མ། དེས་དགག་སྒྲུབ་ཇི་ལྟར་བྱེད་པའི་ཚུལ། དང་པོ་ལ་བཞི། དབྱེ་གཞི། དབྱེ་ངོ༌།
དབྱེ་བའི་དོན། སྒྲའི་དོན་བཤད་པའོ། །དང་པོ་ནི། ཚད་མ་དང་། ཡང་དག་པའི་ཤེས་པ་
གཉིས་དོན་གཅིག་པས་དེ་གཉིས་མངོན་རྗེས་གཉིས་ཀྱི་དབྱེ་གཞི་ཡིན་ནོ། །གཉིས་པ་
དབྱེ་ན། མངོན་སུམ་དང༌། རྗེས་དཔག་གཉིས་སོ། །གསུམ་པ་དབྱེ་དོན་ནི། མངོན་རྗེས་
གཉིས། རྟག་མི་རྟག་ལྟར་གཅིག་པ་བཀག་པའི་ཐ་དད་དམ། བྱས་མི་རྟག་ལྟར་ལྡོག་པ་ཐ་
དད་དམ། ཀ་བུམ་ལྟར་རྫས་ཐ་དད་དམ། ཟླ་བ་དང་། བསིལ་ཟེར་བྱེད་ལྟར་མིང་གི་རྣམ་
གྲངས་ཙམ་ཡིན་ནམ་སྙམ་ན། མངོན་རྗེས་གཉིས། གཅིག་པ་བཀག་པའི་ཐ་དད་མ་ཡིན་ཏེ།
དེ་གཉིས་ཀ་དངོས་པོ་ཡིན་པའི་ཕྱིར། དེ་གཉིས་ཡུལ་གཅིག་ལ་ལྟོས་ནས་གཅིག་མ་ཡིན་ཏེ།
233



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བུམ་འཛིན་རྗེས་དཔག་དང་། བུམ་འཛིན་རྗེས་དཔག་ཉམས་མྱོང་གི་རང་རིག་ལྟ་བུ་ཡུལ་
མི་གཅིག་པའི་ཕྱིར། ཡང་མངོན་ཤེས་གཉིས་ཡུལ་ཐ་དད་ལ་ལྟོས་ནས་རྫས་ཐ་དད་ཀྱང་
མིན་ཏེ། རྗེས་དཔག་མངོན་སུམ་དང་རྫས་ཐ་དད་མ་ཡིན་པའི་ཕྱིར་ཏེ། རྗེས་དཔག་དེ།
རྗེས་དཔག་ཉམས་མྱོང་གི་རང་རིག་དང་རྫས་གཅིག་པས། མངོན་སུམ་དང་རྫས་གཅིག་ཏུ་
ཁས་བླང་དགོས་པའི་ཕྱིར་རོ། །དེས་ན། མངོན་རྗེས་གཉིས། ཡུལ་ཅན་ནམ། ངོ་བོ་ལ་
ལྟོས་ནས་རྫས་གཅིག་ཡིན་ཏེ། རྗེས་དཔག་དེ་རྗེས་དཔག་ཉམས་མྱོང་གི་རང་རིག་དང་
རྫས་གཅིག་ཡིན་པའི་ཕྱིར། དེ་གཉིས་ཡུལ་ལ་ལྟོས་ནས། ཐ་དད་ཡིན་ཏེ། རྗེས་དཔག་
ཡུལ་སྤྱི་མཚན་ལ་ལྟོས་ནས་རྟོག་པ་དང་། ཁོ་རང་གི་ཁ་ནང་བལྟས་ལ་ལྟོས་ཏེ་རང་རིག་ཏུ་
འཇོག་པའི་ཕྱིར་རོ། །
བཞི་པ་སྒྲ་དོན་ལ། སྤྱིར། སྒྲ་དེ་ལ་མིང་གི་སྒྲ་དང་། རིགས་ཀྱི་སྒྲ་གཉིས། དང་པོ་ནི་
ལྷས་སྦྱིན་ཞེས་པའི་མིང་ལྟ་བུ། རྫས་ཀྱི་དངོས་པོ་གཅིག་ཉིད་གོ་བར་བྱེད་པའི་མིང་ལྟ་བུ་
ལ་བྱེད། གཉིས་པ་ནི། ཤིང་ཞེས་པ་ལྟ་བུ་རིགས་ཅན་དུ་མ་གོ་བར་བྱེད་པའི་མིང་ལྟ་བུ་ལ་
བྱེད། དེ་ལྟ་བུའི་མིང་དང་རིགས་ཀྱི་སྒྲ་དེ་དག་བསྡུས་ན། བཤད་འཇུག་འགལ་བའི་སྒྲ།
བཤད་འཇུག་མི་འགལ་བའི་སྒྲ། བཤད་འཇུག་འགལ་ཞིང་མི་འགལ་བའི་སྒྲ་གསུམ་དུ་
འདུས་ཤིང་། དེ་ཡང་དང་པོ་ནི། བྱིའུ་ལུག་རྫི་མོ་ཞེས་པའི་མིང་ལྟ་བུ་སྟེ། བཤད་ན་ལུག་གི་
རྫི་བོ་ལ་བཤད་ཀྱང་། འཇུག་པ་བྱིའུ་ཁོ་ན་ལ་འཇུག་པའི་ཕྱིར། གཉིས་པ་ནི། ཐམས་ཅད་
མཁྱེན་པ་ཞེས་པའི་མིང་ལྟ་བུ་སྟེ། བཤད་འཇུག་གཉིས་ཀ་སངས་རྒྱས་ཉིད་ལ་ཚང་བའི་
ཕྱིར། གསུམ་པ་ནི་མཚོ་སྐྱེས་ཞེས་པའི་སྒྲ་ལྟ་བུ་སྟེ། འདི་ལ་མཚོ་སྐྱེས་ཀྱི་སྒྲ་བཤད་འཇུག་
གཉིས་ཀ་མི་འགལ་བ། བཤད་པ་འགལ་ཞིང་འཇུག་པ་མི་འགལ་བ། འཇུག་པ་འགལ་
ཞིང་བཤད་པ་མི་འགལ་བ་དང་གསུམ་ཡོད་པའི་དང་པོ་ནི། ཆུ་ལས་སྐྱེས་པའི་པདྨ་ལྟ་བུ་སྟེ།
དེ་ལ་མཚོ་སྐྱེས་ཀྱི་སྒྲ་བཤད་འཇུག་གཉིས་ཀ་ཡོད་པའི་ཕྱིར། གཉིས་པ་ནི། སྐམ་ལས་



རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།
སྐྱེས་པའི་པདྨ་ལྟ་བུ་སྟེ། དེ་ལ་མཚོ་སྐྱེས་ཀྱི་སྒྲ་བཤད་དུ་མེད་ཅིང་འཇུག་ཏུ་ཡོད་པའི་ཕྱིར།
གསུམ་པ་ནི། ཆུ་ལ་སྐྱེས་པའི་སྦལ་པ་ལྟ་བུ་སྟེ། དེ་ལ་མཚོ་སྐྱེས་ཀྱི་སྒྲ་འཇུག་ཏུ་མེད་ཀྱང་
བཤད་དུ་ཡོད་པའི་ཕྱིར་རོ། ། །
དེ་ལྟར་སྒྲའི་རྣམ་དབྱེ་སྤྱིར་བཤད་ནས། སྐབས་སུ་བབ་པ་མངོན་སུམ་ཞེས་པའི་སྒྲ་
འདི་ཡང་། བཤད་འཇུག་མུ་གསུམ་པའི་སྒྲ་ཡིན་ཏེ། མངོན་སུམ་གྱི་སྐད་དོད། པྲ་ཏི་ཨཀྟ་
ཞེས་པ་བོད་སྐད་དུ་བསྒྱུར་ན། དབང་པོ་སོ་སོ་ལ་བརྟེན་པས་ན་དབང་བརྟེན་ཞེས་པ་
ཡིན་ལ། རྒྱུ་མཚན་དེས་ན། དབང་མངོན་དང༌། དོན་རིག་ཡིད་མངོན་གཉིས་ལ། མངོན་
སུམ་གྱི་སྒྲ་བཤད་འཇུག་གཉིས་ཀ་ཡོད། རང་རིག་དང་དོན་རིག་མངོན་སུམ་མིན་པའི་རྣལ་
འབྱོར་མངོན་སུམ་རྣམས་ལ་མངོན་སུམ་གྱི་སྒྲ་འཇུག་པ་འབའ་ཞིག་ཡོད། དབང་ཤེས་
འཁྲུལ་བ་རྣམས་ལ་མངོན་སུམ་གྱི་སྒྲ་བཤད་པ་འབའ་ཞིག་ཡོད་པའི་ཕྱིར། གསུམ་པ་
མཚན་གཞི་ལ་ལོག་རྟོག་དགག་པ་ལ། མངོན་སུམ་དང་རྗེས་དཔག་གི་མཚན་གཞི་ལ་ལོག་
རྟོག་དགག་པ་གཉིས་ཡོད་པ་ལོགས་སུ་འཆད། བཞི་པ་མཚན་གཞི་ལ་མཚན་ཉིད་ངེས་
བྱེད་ཀྱི་ཚད་མ་འཆད་པ་ལ་གཉིས། རང་ངེས་ཚད་མ་བཤད་པ་དང༌། གཞན་ངེས་ཚད་མ་
བཤད་པ་གཉིས། དང་པོ་ལ་མཚན་ཉིད་རྣམ་གྲངས་དབྱེ་བ་དང་གསུམ། དང་པོ་ནི། རང་
ལས་ངེས་ཀྱི་གསར་དུ་མི་བསླུ་བའི་རིག་པ་དེ་དེའི་མཚན་ཉིད། གཉིས་པ་ནི། རང་ངེས་
ཚད་མ། རང་ཡུལ་ངེས་པའི་ཚད་མ། རང་གི་གཞལ་བྱ་ངེས་པའི་ཚད་མ། རང་རིག་འཇུག་
ཡུལ་ངེས་པའི་ཚད་མ། རང་གི་རྟོགས་བྱ་ངེས་པའི་ཚད་མ་སོགས་དོན་གཅིག །གསུམ་པ་
དབྱེ་ན། ངོ་བོའི་སྒོ་ནས་དབྱེ་བ་དང་། ངེས་པ་འདྲེན་ཚུལ་གྱི་སྒོ་ནས་དབྱེ་བ་གཉིས། དང་
པོ་ལ། མངོན་སུམ་དུ་གྱུར་པའི་རང་ངེས་ཚད་མ་དང་། རྗེས་དཔག་ཏུ་གྱུར་པའི་རང་ངེས་
ཚད་མ་གཉིས། དང་པོ་ལ། དབང་མངོན། ཡིད་མངོན་རང་རིག་རྣལ་འབྱོར་མངོན་སུམ་དུ་
གྱུར་པའི་རང་ངེས་ཚད་མ་དང་བཞི། མཚན་གཞི་སྔ་མ་གསུམ་རིམ་བཞིན་གཟུགས་ངེས་
235



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་གང་ཟག་གི་རྒྱུད་ཀྱི་གཟུགས་འཛིན་དབང་མངོན། གཟུགས་ངེས་པའི་གང་ཟག་གི་
རྒྱུད་ཀྱི་གཟུགས་འཛིན་ཡིད་མངོན། ཤེས་པ་ངེས་པའི་གང་ཟག་གི་རྒྱུད་ཀྱི་ཤེས་པ་ཉམས་
སུ་མྱོང་བའི་རང་རིག་མངོན་སུམ་གསུམ་ལ་བྱེད་ཅིང་རྣལ་འབྱོར་མངོན་སུམ་ཡིན་ན་རང་
ངེས་ཚད་མ་ཡིན་པས་ཁྱབ། གཉིས་པ་རྗེས་དཔག་ཡིན་ན་ཡང་། རང་ངེས་ཚད་མ་ཡིན་
པས་ཁྱབ་ཅེས་བྱའོ། །དབྱེ་སྒོ་གཉིས་པ་ལ། དོན་བྱེད་སྣང་ཅན་གྱི་མངོན་སུམ་དུ་གྱུར་པའི་
རང་ངེས་ཚད་མ། གོམས་པ་ཅན་གྱི་མངོན་སུམ་དུ་གྱུར་པའི་རང་ངེས་ཚད་མ། རྗེས་དཔག་
ཏུ་གྱུར་པའི་རང་ངེས་ཚད་མ་གསུམ། དང་པོ་ནི། མེས་བཙོ་སྲེག་གི་བྱ་བ་བྱེད་པར་ངེས་
པའི་གང་ཟག་གི་རྒྱུད་ཀྱི་མེས་བཙོ་སྲེག་གི་བྱ་བ་བྱེད་པར་སྣང་བའི་དབང་མངོན་ལྟ་བུ།
གཉིས་པ་ནི། མེ་ལ་གོམས་པའི་སྟོབས་ཀྱིས་མེ་ངེས་པའི་གང་ཟག་གི་རྒྱུད་ཀྱི་མེ་འཛིན་
དབང་མངོན་ལྟ་བུ། གསུམ་པ་དང་རྗེས་དཔག་དོན་གཅིག་གོ །
གཉིས་པ་གཞན་ངེས་ཚད་མ་ལ་མཚན་ཉིད་དང་དབྱེ་བ་གཉིས། དང་པོ་ནི། གཞན་
ལས་ངེས་ཀྱི་གསར་དུ་མི་བསླུ་བའི་རིག་པ་དེ་དེའི་མཚན་ཉིད། གཉིས་པ་དབྱེ་ན། ངོ་བོའི་
སྒོ་ནས་དབྱེ་བ། རྒྱུའི་སྒོ་ནས་དབྱེ་བ། ཡུལ་གྱི་སྒོ་ནས་དབྱེ་བ་དང་གསུམ། དང་པོ་ལ།
དབང་མངོན། ཡིད་མངོན། རང་རིག་ཏུ་གྱུར་པའི་གཞན་ངེས་ཚད་མ་དང་གསུམ། མཚན་
གཞི་རིམ་བཞིན། གཟུགས་མ་ངེས་པའི་གང་ཟག་གི་རྒྱུད་ཀྱི་གཟུགས་འཛིན་དབང་མངོན།
དེའི་རྒྱུད་ཀྱི་གཟུགས་འཛིན་ཡིད་མངོན། ཤེས་པ་མ་ངེས་པའི་གང་ཟག་གི་རྒྱུད་ཀྱི་ཤེས་པ་
ཉམས་མྱོང་གི་རང་རིག་མངོན་སུམ་ལྟ་བུའོ། །གཉིས་པ་ལ། དང་པོ་པའི་མངོན་སུམ།
འཁྲུལ་རྒྱུ་ཅན་གྱི་མངོན་སུམ། ཡིད་མ་གཏད་པའི་མངོན་སུམ་དང་གསུམ། དང་པོ་ནི། བ་
མེན་མ་ངེས་པའི་གང་ཟག་གི་རྒྱུད་ཀྱི་བ་མེན་དང་པོར་མཐོང་བའི་མངོན་སུམ་ལྟ་བུ།
གཉིས་པ་ལ། ཐེ་ཚོམ་དང་སྒྲོ་འདོགས་ཀྱི་འཁྲུལ་རྒྱུ་ཅན་གྱི་མངོན་སུམ་གཉིས། མཚན་
གཞི་རིམ་བཞིན། སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་གི་རྒྱུད་ཀྱི་སྒྲ་མི་རྟག་པ་འཛིན་
236



JA)
རིགས་ལམ་སྤྱིའི་རྣམ་གཞག་ལེགས་བཤད་ཉི་མའི་འོད་ཟེར།།
པའི་མངོན་སུམ་དང་། སྒྲ་རྟག་པར་བདེན་ཞེན་གྱིས་འདོད་པའི་གང་ཟག་གི་རྒྱུད་ཀྱི་སྒྲ་
རྟག་པར་འཛིན་པའི་མངོན་སུམ་ལྟ་བུ་ལ་བྱེད་དོ། །རིགས་ལམ་སྤྱིའི་རྣམ་གཞག་ཚད་མ་
རིགས་པའི་གཏེར་གྱི་གསལ་བྱེད་འདི་ཡང་། དཔལ་ཡ་ག་ཆོས་སྡིངས་ཀྱི་ཆོས་གྲྭ་ཆེན་པོར་
རིགས་པ་སྨྲ་བ་ཀླུ་སྒྲུབ་ཅེས་བགྱི་བས་བློ་གསལ་རྣམས་ལ་ཕན་པའི་དོན་དུ་སྦྱར་བ་རེ་ཞིག་
རྫོགས་སོ།། །། ༈ ལུང་རིགས་ཀྱིས་ཕྱེ་བས་དཔྱོད་ལྡན་གྱི་རྟོགས་པའོ། ། །
237



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །ཚད་མའི་བསྟན་བཅོས་ལ་མ་གོ་བ་བརྒྱ་རྩ་བཞུགས། ། །
བློ་ཆེན་འཇམ་པའི་དབྱངས་ཀྱི་རྣམ་འཕྲུལ་མཆོག །བརྩེ་ཆེན་ཀུན་དགའི་གསུང་
རབ་བཞད་པའི་མཆོག །བླ་ཆེན་རྣམ་པར་རྒྱལ་བའི་ཞབས་པད་མཆོག །ཤུགས་ཆེན་དད་
པས་སྤྱི་བོར་བླང་བའི་མཆོག །
དུས་དེང་སང་གི་རྟོག་གེ་པ། བུམ་པ་ཀ་བའི་གླེང་འགྲོས་ཀྱིས་ཚེ་ལོ་འདའ་བར་བྱེད་
པ་འདི་དག་རིགས་པའི་གཞུང་ལུགས་ཆེན་པོ་ལ་བློ་གྲོས་ཀྱི་ནུས་པ་ཅུང་ཟད་འཇུག་པར་བྱ་
བའི་ཕྱིར་ཁོ་བོས་ཆགས་སྡང་གི་རྣམ་རྟོག་སྤངས་པའི་སྒོ་ནས་རྣམ་པར་དཔྱོད་པའི་སྒོ་ཅུང་
ཟད་དབྱེ་བར་བྱ་བ་འདི་ལ། རིགས་པའི་དབང་ཕྱུག་རྣམ་པ་གསུམ་པོ་ཐུགས་བརྩེ་བས་
གཏོད་པར་འཚལ་ཞིག །འདི་ཡུལ་སུན་འབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཞེས་པ་འདི་ལ། འདི་འཕེན་པར་བྱ་སྟེ། གཟུགས་འཛིན་དབང་མངོན་དང་མཚུངས་ལྡན་གྱི་
འདོད་ཆགས་ཆོས་ཅན། ཁྱོད་གཉེན་པོས་སྤོང་མི་ནུས་པར་ཐལ། ཁྱོད་ཀྱི་ཡུལ་གྱི་གཙོ་བོ་
ལ་གནོད་མི་ནུས་པའི་ཕྱིར། ཁྱབ་པ་གཞུང་དེ་ལ་ཁས། རྟགས་གྲུབ་སྟེ། གཟུགས་བདེན་
པར་གྲུབ་པའི་ཕྱིར། འདོད་མི་ནུས་ཏེ། ཁྱོད་ཉོན་སྒྲིབ་ཡིན་པའི་ཕྱིར། ཅི་སྟེ་རྣམ་དཔྱོད་
དང་ལྡན་པ་གཅིག་ན་རེ། གཟུགས་ལ་དམིགས་པའི་འདོད་ཆགས་དེ་ཁོ་རང་གི་ཡུལ་གྱི་
གཙོ་བོ་གྲུབ་ཀྱང་། ཁོའི་རྒྱུ་བདེན་འཛིན་གྱི་ཡུལ་གྱི་གཙོ་བོ་མ་གྲུབ་པས་དེ་སྤངས་པའི་སྒོ་
ནས་ཁོ་ཡང་སྤང་ནུས་པ་ཡིན་ནོ་ཞེ་ན། དེ་ཆོས་ཅན། ཁྱོད་ཡུལ་གྱི་གནས་ཚུལ་ལ་ཞུགས་
238



ཚད་མའི་བསྟན་བཅོས་ལ་མ་གོ་བ་བརྒྱ་རྩ།
པའི་བློ་ཡིན་པར་ཐལ། བློ་གང་ཞིག །ཁྱོད་ཀྱི་ཡུལ་གྱི་གཙོ་བོར་གྱུར་པའི་གཟུགས་དེ་
གནས་ལུགས་ལ་གྲུབ་པའི་ཕྱིར། འདོད་ན། ཁྱོད་བློ་གཞན་གྱིས་རྩ་བ་ནས་བཟློག་མི་ནུས་
པར་ཐལ་ལོ། །ཁྱབ་སྟེ། རང་བཞིན་ལ་ནི་ཕྱིན་ལོག་གིས། །འབད་དུ་ཟིན་ཀྱང་མི་ལྡོག་ཏེ།
ཞེས་པའི་གཞུང་དོན་གྲུབ་པའི་ཕྱིར། ཡང་ཉན་ཐོས་སློབ་པ་འཕགས་པའི་རྟོགས་པ་ཡང་
ཡིན། ཉོན་མོངས་པས་ཉམས་པ་ཡང་ཡིན་པའི་གཞི་མཐུན་པར་གྱུར་པའི་རྟོགས་པ་ཆོས་
ཅན། ཕྱིན་ཅི་ལོག་ཉོན་མོངས་པས་ཁྱོད་ཉམས་མི་ནུས་པར་ཐལ། ཁྱོད། འཚེ་བ་མེད་དང་
ཡང་དག་དོན། །རང་བཞིན་ལ་ནི་ཕྱིར་ལོག་གིས། །འབད་དུ་ཟིན་ཀྱང་མི་ཟློག་སྟེ། བློ་དེ་
ཕྱོགས་འཛིན་ཡིན་ཕྱིར་རོ། །ཞེས་པའི་ཚིག་ཟུར་གྱི་འཚེ་བ་མེད་དང་ཡང་དག་དོན། །རང་
བཞིན་ལ་ནི་ཞེས་པའི་སྐབས་ནས་དངོས་སུ་བསྟན་པའི་རྟོགས་པ་ཡིན་པའི་ཕྱིར། ཁྱོད་
བདག་མེད་མངོན་སུམ་དུ་མཐོང་བའི་རྟོགས་པ་ཡིན་པའི་ཕྱིར། འདོད་མི་ནུས་ཏེ། ཆོས་
ཅན་ཡིན་པའི་ཕྱིར། ཅི་སྟེ་ཆོས་ཅན་དེ་འདྲ་མེད་དོ་ཞེ་ན། དེ་འདྲ་ཡོད་པར་ཐལ། ཉན་ཐོས་
སློབ་པ་འཕགས་པའི་རྒྱུད་ཀྱི་སྤངས་པ་ཡང་ཡིན། ཉོན་མོངས་པས་ཉམས་ངེས་ཀྱང་ཡིན་
པའི་གཞི་མཐུན་པར་གྱུར་པའི་སྤངས་པ་ཡོད་པའི་ཕྱིར། མ་གྲུབ་ན། ཤེས་བྱ་ཆོས་ཅན། དེ་
འདྲ་ཡོད་པར་ཐལ། ཐུབ་དབང་གི་རྒྱུད་ཀྱི་རང་དོན་སྤངས་པ་ཕུན་ཚོགས་དེ་ལེགས་པར་
སྤངས་པའི་སྤངས་པ་ཡིན་པའི་ཆ་ནས་ཅི་ཡང་མེད་ལ་ཆགས་པ་དང་བྲལ་བའི་ཕྱི་རོལ་པའི་
སྤངས་པ་ལས་ཁྱད་པར་དུ་འཕགས། སླར་མི་ལྡོག་པར་སྤངས་པའི་སྤངས་པ་ཡིན་པའི་ཆ་
ནས་ཐེག་དམན་སློབ་པ་འཕགས་པའི་སྤངས་པ་ལས་ཁྱད་པར་དུ་འཕགས། མ་ལུས་པར་
སྤངས་པའི་སྤངས་པ་ཡིན་པའི་ཆ་ནས་ཐེག་དམན་མི་སློབ་པའི་སྤངས་པ་ལས་ཁྱད་པར་དུ་
འཕགས་པར་བསྟན་པའི་ཕྱིར། ཁྱབ་པ་ཡོད་དེ། ཉོན་མོངས་པས་ཉམས་ངེས་ཀྱི་ཐེག་
དམན་སློབ་པ་འཕགས་པའི་རྒྱུད་ཀྱི་སྤངས་པ་མེད་ན། ཐུབ་དབང་གི་སྤངས་པ་དེ་ཐེག་
དམན་སློབ་པ་འཕགས་པའི་རྒྱུད་ཀྱི་སྤངས་པ་ལས་ཕྱིར་མི་ལྡོག་པའི་སྒོ་ནས་ཁྱད་པར་དུ་
239



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འཕགས་པར་བསྟན་པ་ལ་རྣམ་བཅད་མེད་པའི་ཕྱིར་རོ། །གོང་གི་རྟགས་གྲུབ་སྟེ། མདོ་རང་
འགྲེལ་ལས། རབ་ཏུ་མཛེས་པའི་དོན་ནི་སྐྱེས་བུ་གཟུགས་ལེགས་པ་བཞིན་ནོ། ། །
ཕྱིར་མི་ལྡོག་པའི་དོན་ནི། རིམས་ནད་ལེགས་པར་བྱང་བ་བཞིན་ནོ། །མ་ལུས་པའི་
དོན་ནི། བུམ་པ་ལེགས་པར་གང་བ་བཞིན་ནོ། །དོན་གསུམ་པོ་དེ་ཡང་ཕྱི་རོལ་པའི་འདོད་
ཆགས་དང་བྲལ་བ་དང་། སློབ་པ་དང་མི་སློབ་རྣམས་ལས་རང་དོན་ཕུན་སུམ་ཚོགས་པས་
ཁྱད་པར་དུ་བྱ་བའི་ཕྱིར་རོ་ཞེས་དང་། རྣམ་འགྲེལ་ལས་ཀྱང་། སྐྱེ་དང་སྐྱོན་ནི་ཀུན་འབྱུང་
དག །སླར་ཡང་བཟློག་ཅེས་བཤད་པ་ཡིན། །བདག་ལྟའི་ས་བོན་སྤངས་པའི་ཕྱིར། །སླར་
ཡང་མི་གཤེགས་པ་ཉིད་ཡིན་ནོ། །ཞེས་བཤད་པའི་ཕྱིར་རོ། །དེས་ན་སླར་མི་ལྡོག་པ་དང་
ལྡོག་པའི་དོན་ལ། ཁ་ཅིག །ཉན་ཐོས་སློབ་པའི་རྒྱུད་ཀྱི་མཐོང་ཆོས་ལ་བདེ་གནས་ལས་
ཉམས་པ་ཡོད་པའི་དོན་དུ་འཆད་པ་དང་། གཞན་དག་སྤངས་པ་དེ་རྒྱུད་ལྡན་གྱི་སྐྱེས་བུ་
སྲིད་་པ་ལན་བདུན་པ་ལྟ་བུ་འཁོར་བར་ཡང་ཡང་བཟློག་པའི་དོན་ཡིན་གྱི། དེའི་རྒྱུད་ཀྱི་
སྤངས་པ་ལས་ཉམས་པ་ཡོད་པའི་དོན་མིན་ནོ་ཞེས་འཆད་པའང་ཐོས་མོད་ཀྱི་འཐད་པར་
མི་སེམས་ཏེ། སྤངས་པའི་ཁྱད་པར་སྟོན་པའི་སྐབས་ཡིན་པའི་ཕྱིར་དང་། གཞན་ཡང་སྐྱོན་
འདི་ལྟར། རྩ་བའི་བསལ་བ་དེ་ཡོད་པར་ཐལ། ཐུབ་པའི་རྒྱུད་ཀྱི་རྟོགས་པ་བདེ་གཤེགས་
དེ་བདེན་བཞིའི་དེ་ཁོ་ན་ཉིད་རྟོགས་པའི་ཆ་ནས་ཕྱི་རོལ་པའི་བློ་གྲོས་ལས་ཁྱད་པར་དུ་
འཕགས། བརྟན་ཅིང་མི་ཉམས་པའི་ཆ་ནས་ཐེག་དམན་སློབ་པ་འཕགས་པའི་རྟོགས་པ་
ལས་ཁྱད་པར་དུ་འཕགས། ཤེས་བྱ་མ་ལུས་པ་མཁྱེན་པའི་ཆ་ནས་ཐེག་དམན་མི་སློབ་པའི་
རྟོགས་པ་ལས་ཁྱད་པར་དུ་འཕགས་པར་བསྟན་པ་ཡིན་པའི་ཕྱིར། ཁྱབ་པ་ཡོད་དེ། མི་
བརྟན་ཅིང་ཉམས་པར་ངེས་པའི་སློབ་པ་འཕགས་རྒྱུད་ཀྱི་རྟོགས་པ་མེད་ན། ཐུབ་དབང་གི་
རྟོགས་པ་དེ་ཐེག་དམན་སློབ་པ་འཕགས་པའི་རྒྱུད་ཀྱི་རྟོགས་པ་ལས་བརྟན་པའི་སྒོ་ནས་
ཁྱད་པར་བསྟན་པ་ལ་རྣམ་བཅད་མེད་པའི་ཕྱིར་རོ། །གོང་གི་རྟགས་གྲུབ་སྟེ། སྐྱོབ་ལས་དེ་
240



ཚད་མའི་བསྟན་བཅོས་ལ་མ་གོ་བ་བརྒྱ་རྩ། །
ཉིད་དང་བརྟན་དང་། །མ་ལུས་ཁྱད་པར་མཁྱེན་པར་གྲུབ། །དེ་ཕྱིར་ཕྱི་རོལ་པ་དང་སློབ། །
མི་སློབ་ལས་ལྷག་ཅེས་བཤད་པའི་ཕྱིར་རོ། ། །
ཁྱེད་ལྟར་ན་ཁྱད་པར་དེ་ཡང་རྟོགས་པ་བརྟན་མི་བརྟན་ལ་མི་བྱེད་པར་གང་ཟག་
བརྟན་མི་བརྟན་ལ་བྱེད་པར་སོང་བས་གཞུང་དོན་གྱི་གོ་བ་སྟོར་བ་མིན་ནམ། ལེགས་པར་
དཔྱད་འཚལ་ལོ། །ཡང་། སེམས་ཀྱི་རང་བཞིན་འོད་གསལ་ཏེ། །དྲི་མ་རྣམས་ནི་གློ་
བུར་བ། །ཞེས་སོགས་ཀྱི་གཞུང་འདི་དག་ཤིན་ཏུ་དབྱིངས་ཆེ་ཞིང་རྟོགས་དཀའ་བར་སྣང་
བས། བློ་དང་སྐལ་བ་ལྡན་པ་དག་གིས་ལེགས་པར་དཔྱད་དགོས་རྒྱུར་འདུག་པས། འདི་
ལྟར་བརྟག་པར་བྱ་སྟེ། སྤྱིར་མདོ་ལས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །
ཞེས་སོགས་དང་། ཤེར་ཕྱིན་ལས། སེམས་ལ་སེམས་མ་མཆིས་ཏེ་སེམས་ཀྱི་རང་བཞིན་
འོད་གསལ་བའོ། །ཞེས་དང་། རྒྱུད་བླ་མ་ལས། སེམས་ཀྱི་རང་བཞིན་འོད་གསལ་གང་
ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཞེས་སོགས་དང་། མདོ་རྒྱན་ལས།
སེམས་ནི་རྟག་ཏུ་རང་བཞིན་འོད་གསལ་འདོད། ཅེས་སོགས་དང་། ཐོགས་མེད་འགྲེལ་
ཆེན་ལས། དེ་ལ་སེམས་རང་བཞིན་གྱིས་འོད་གསལ་བ་གང་ཡིན་པ་དང་། སེམས་དེའི་ཉེ་
བའི་ཉོན་མོངས་པ་ཞེས་བྱ་བ་གང་ཡིན་པ་འདི་གཉིས་ནི། དགེ་བ་དང་མི་དགེ་བའི་སེམས་
དག་ལས་གཅིག་ཏུ་བས་ཞེས་སོགས་དང་། ས་བཅུ་པ་ལས། རྡོ་རྗེའི་ཚིག་བཅུ་འདྲེན་པའི་
ཚེ་རང་བཞིན་གྱི་འོད་གསལ་བ་ཉིད་དང་། །ཞེས་གསུངས་པ་ལྟར། དེའི་ཐད་དུ་དབུས་
མཐའི་འགྲེལ་པར། བརྒལ་བ་དང་ལན་ནི་ལྷག་མ་རྣམས་སོ་ཞེས་བྱ་བ་དེ་ལ། བརྒལ་བ་
ནི་འདི་ཡིན་ཏེ། གལ་ཏེ་ཀུན་བརྟགས་པ་དང་། གཞན་གྱི་དབང་གི་མཚན་ཉིད་ཀྱི་ཆོས་དེ་
དག་མེད་ན་ཅི་ལྟར་དམིགས་པར་འགྱུར། ཅི་སྟེ་ཡོད་ན་དེ་ལྟ་ན་ཆོས་རྣམས་རང་བཞིན་
གྱིས་འོད་གསལ་ཉིད་དུ་མི་རུང་ངོ་ཞེ་ན། དེའི་ལན་ནི་སྒྱུ་མ་ལྟ་བུ་ཡིན་ཏེ་ཞེས་སོགས་དང་།
འདིར་ཡང་། སེམས་ཀྱི་རང་བཞིན་འོད་གསལ་ཏེ། །ཞེས་སོགས་རང་བཞིན་འོད་གསལ་
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གྱི་སྒྲས་ཟིན་པ་བཀའ་བསྟན་བཅོས་ལས་མང་དུ་འབྱུང་བ་དང༌། ཡང་རྒྱུད་ལས། སེམས་
ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །ཞེས་སོགས་དང་།
རྒྱུད་བླ་མ་ལས། ཉེས་པ་གློ་བུར་དང་ལྡན་དང་། །ཞེས་དང་། གློ་བུར་དག་གིས་ཁམས་
སྟོང་གི །ཞེས་དང༌། གློ་བུར་དྲི་མས་དེ་ཉོན་མོངས་མི་འགྱུར། ཞེས་སོགས་དང་། མདོ་སྡེ་
རྒྱན་ལས། དེ་ནི་གློ་བུར་ཉེས་པས་མ་རུང་བྱས། །ཞེས་སོགས་དང་། །
འདིར་ཡང་། དྲི་མ་རྣམས་ནི་གློ་བུར་བ། །ཞེས་སོགས། གློ་བུར་བའི་སྒྲས་ཟིན་པ་
མང་དུ་བྱུང་བ་འདི་དག །གོ་རྟོགས་གཅིག་ཉིད་དུ་འབབ་རྒྱུ་ཡིན་ནམ། རང་རང་སར་གོ་
བའི་བློ་རྩེ་གཏད་ཚམས་རེ་སོ་སོར་ཡོད་པ་ལགས་ཞེས་དཔྱད་ཅིང་ཞུས་ན། སྨྲ་བའི་ལྕེ་སྐྱོང་
བ་ལ་མི་འཇིགས་པའི་སྤོབས་པ་ཐོབ་པ་སུ་བཞུགས། ཆོས་ཀུན་ངོ་བོས་སྟོང་པའི་སྟོང་
ཉིད་ལ། །འོད་གསལ་ཞེས་བྱར་དབུ་མའི་གཞུང་ལས་བཤད། །གཉིས་སྣང་དག་པའི་རང་
རིག་རང་གསལ་ལ། །འོད་གསལ་ཞེས་བྱ་བྱམས་པའི་གཞུང་ལས་བཤད། །གཉིས་སྣང་
འཁྲུལ་པ་གློ་བུར་ཉིད་དོ་ཞེས། །གཉིས་ཀའི་གཞུང་ལས་གསལ་བར་བཤད་པ་མཐོང་། །
རིགས་གཞུང་འདིར་ནི་རྗེ་བཙུན་གཞུང་ལུགས་དང་། །ཅུང་ཟད་མཐུན་མོད་ཇི་བཞིན་
འཆད་ཚུལ་དཀའ། །དེ་ཡང་གཞུང་ལུགས་གཞན་ལས་འབྱུང་བའི་སྤྲོས་པ་དེ་དག་རེ་ཞིག་
དོར་ནས་འདི་ཉིད་ཀྱི་རང་བཞིན་ལ་འདི་ལྟར་བརྟགས་ཏེ། གཞུང་འདིའི་ཕྱོགས་སྔ་མས།
སྐྱོན་ཆགས་སོགས་གཉེན་པོས་ལན་གཅིག་སྤངས་ཀྱང་སྤངས་པ་དེ་སླར་ལོག་ནས་གཉེན་
པོ་ལས་ཉམས་པར་འགྱུར་བར་ཐལ། སྔར་ཡོད་ཀྱི་སྐྱོན་ཆགས་སོགས་སྤངས་ནས་སྔར་
མེད་ཀྱི་གཉེན་པོའི་ལམ་གསར་དུ་འབྱུང་བ་ཡོད་པའི་ཕྱིར་ཅེས་རྩོད་པ་ནི། གནས་གྱུར་
ཀྱང་། ལམ་གཞན་སྐྱོན་ནི་འབྱུང་ཞེ་ན་ཞེས་པས་བསྟན་ལ། དེ་ཉིད་ཀྱི་ལན་འཆད་པ་ལ།
རྣམ་ཤེས་ཡུལ་འཛིན་པ་ཡི་ཆོས། །ཞེས་སོགས་འབྱུང་བ་ཡིན་པས་འདི་ལྟར་བཤད་དེ།
བདག་མེད་རྟོགས་པའི་འཕགས་ལམ་དེས་བདག་འཛིན་སྤོང་ནུས་ལ། བདག་འཛིན་དེ་
242



ཚད་མའི་བསྟན་བཅོས་ལ་མ་གོ་བ་བརྒྱ་རྩ།
ཉིད་སླར་ལོག་ནས་བདག་མེད་རྟོགས་པའི་ཤེས་རབ་ཉམས་པར་བྱེད་མི་ནུས་པའི་རྒྱུ་
མཚན་ཡོད་དེ། བདག་མེད་རྟོགས་པའི་འཕགས་ལམ་དེ། སེམས་ཀྱི་རང་བཞིན་ནམ་ངོ་བོ་
ཡིན་ལ། ཅིག་ཤོས་དེ་མ་ཡིན་པའི་ཕྱིར། རྟགས་གྲུབ་སྟེ། ཡུལ་ཡོད་པ་ལ་ཡོད་པ་ལྟར་དུ་
འཛིན་པ་དེ་ཡུལ་ཅན་ཤེས་པའི་ཆོས་ཉིད་དམ་རང་བཞིན་ཡིན་ཞིང་། ཡུལ་ཅན་ཤེས་པས་
ཇི་ལྟར་བཟུང་བ་ལ་བཟུང་བ་ལྟར་དུ་གནས་པ་དེ་ཡུལ་གྱི་རང་བཞིན་ནམ་ཆོས་ཉིད་ཡིན་པ་
ལས། བདག་འཛིན་མ་རིག་པ་དེས་ཇི་ལྟར་བཟུང་བའི་བདག་དེ་ཡུལ་མ་གྲུབ་ཅིང་། བདག་
མེད་རྟོགས་པའི་བློ་གྲོས་ཀྱི་བཟུང་བའི་བདག་མེད་པ་དེ་ཡུལ་གྱི་གནས་ལུགས་ལ་གྲུབ་
པའི་ཕྱིར་ཞེས་འཆད་པ་ནི། རྣམ་ཤེས་ཡུལ་འཛིན་པ་ཡི་ཆོས། །ཇི་ལྟར་ཡོད་དེ་འཛིན་པ་
དང་། །ཡོད་པ་ཡི་ནི་བདག་ཉིད་དེ། །འདི་ཡིས་བསྐྱེད་པར་བྱེད་པའང་ཡིན། །རང་བཞིན་
འདི་ཡིན་ཞེས་པ་འདི་བྱུང་བ་ཡིན་ལ། དོན་དེ་ཉིད་ཀྱང་གསལ་བར་བཤད་ན། བདག་མེད་
རྟོགས་པའི་འཕགས་ལམ་མཉམ་བཞག་ཆོས་ཅན། ཁྱོད་སེམས་ཀྱི་རང་བཞིན་ལ་ཞུགས་
པ་ཡིན་ཏེ། སེམས་ཀྱི་རང་བཞིན་འོད་གསལ་བ་སྟེ། གཉིས་སྣང་གི་མུན་པས་དག་པའི་
རང་རིག་རང་གསལ་འདི་ཡིན་ལ། ཁྱོད་ཀྱང་གཞི་དུས་ཀྱི་རང་རིག་གཉིས་སྣང་ནུབ་པ་
ཅན་དེའི་བདག་ཉིད་དུ་དབྱེར་མེད་པར་ཐིམ་པའི་ཕྱིར། བདག་འཛིན་མ་རིག་པ་ཆོས་ཅན།
ཁྱོད་སེམས་ཀྱི་རང་བཞིན་མ་ཡིན་ཏེ། སེམས་ཀྱི་རང་བཞིན་ནི་བཤད་མ་ཐག་པ་དེ་ཉིད་
ཡིན་པ་ལས། ཁྱོད་བག་ཆགས་སོགས་ཀྱི་རྐྱེན་དབང་གིས་གཉིས་མེད་རང་རིག་འདི་ལས་
ཕྱིན་ཅི་ལོག་ཏུ་གོལ་བ་སྟེ་བསྐྱོད་ནས། བདག་འཛིན་གཉིས་སྣང་ཅན་གྱི་རྣམ་པར་གློ་བུར་
དུ་སྐྱེས་པའི་ཕྱིར། དཔེར་ན། ཐག་ཁྲར་སྦྲུལ་འཛིན་གྱི་རྟོག་པ་དང་དེ་ཉིད་ཐག་ཁྲར་འཛིན་
པའི་ཤེས་པ་གཉིས་ཡུལ་དོན་དང་མཐུན་མི་མཐུན་གྱི་སྒོ་ནས་འཁྲུལ་མ་འཁྲུལ་དུ་འཇོག་པ་
བཞིན་ནོ་ཞེས་འཆད་པ་ནི། འདི་ལས་ཏེ། རྐྱེན་གཞན་གྱིས་ནི་གོལ་འགྱུར་ཞིང་། །
བཟློག་པ་ལ་ནི་རྐྱེན་ལ་ལྟོས། །མི་བརྟན་སྦྲུལ་གྱི་བློ་བཞིན་ནོ། །སེམས་ཀྱི་རང་བཞིན་
243



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འོད་གསལ་ཏེ། །དྲི་མ་རྣམས་ནི་གློ་བུར་བ། །ཞེས་པ་འདི་བྱུང་བ་ཡིན་ནོ། །ཡང་བདག་
འཛིན་ཕྱིན་ཅི་ལོག་ཆོས་ཅན། ཁྱོད་བདག་མེད་རྟོགས་པའི་འཕགས་ལམ་ལ་གནོད་ནུས་པ་
མིན་ཏེ། གཞི་དུས་ཀྱི་སེམས་རིག་གསལ་དེ་ནི་བདག་མེད་རྟོགས་པའི་མཉམ་བཞག་དེའི་
ཕྱོགས་བཟུང་ནས། དེ་དང་དབྱེར་མེད་དུ་གྱུར་འདུག་པའི་ཕྱིར། ས་གཞི་གཤེར་བའི་རང་
བཞིན་ལ་མེ་བཞག་པའི་ཚེ། མེ་དེས་ཁོ་རང་ལ་གནོད་བྱེད་ཀྱི་གཤེར་དེ་ལ་གནོད་པ་བྱེད་
མི་ནུས་ཏེ། མཐའ་བསྐོར་གྱི་ས་གཞི་ཀུན་གཤེར་དེའི་ཕྱོགས་ན་གནས་པའི་ཕྱིར་ཞེས་པ་ལྟ་
བུའོ། །ཞེས་འཆད་པ་ནི། ས་རློན་ལ་ནི་མེ་བཞིན་ནོ། །ཞེས་སོགས་དང་། བློ་ནི་དེ་ཕྱོགས་
འཛིན་ཕྱིར་རོ། །ཞེས་སོགས་བྱུང་ངོ༌། །མདོར་ན་སེམས་ཀྱི་ངོ་བོའམ་རང་བཞིན་ནི། །
གཉིས་སྣང་ནུབ་པའི་རང་རིག་རང་གསལ་གཞི་ལམ་འབྲས་གསུམ་ཐམས་ཅད་དང་།
རིགས་དྲུག་ཐམས་ཅད་ལ་ཡོད་པ། འགའ་ཞིག་གིས་བདེ་གཤེགས་སྙིང་པོ་དང་། ལ་ལས་
དེའི་དགོངས་གཞིའི་མིང་བཏགས་ཤིང་། རིགས་པའི་གཞུང་ལ་གཉིས་སྟོང་གི་ཡེ་ཤེས་སུ་
གྲགས་པ་འདི་ཉིད་ཡིན་པར་ཤེས་པར་བྱའོ། །དེ་ལྟ་ན་གཉིས་སྣང་ཐམས་ཅད་འཁྲུལ་པ་
དང༌། གཉིས་མེད་ཀྱི་ཡེ་ཤེས་གཅིག་པུ་མ་འཁྲུལ་བར་བློ་ཐག་ཆོད་དགོས་ལ། དེ་ལྟར་བློ་
ཐག་ཆོད་ནས་ལེའུ་འདིའི་མཐར་ཐུག་བྱམས་པའི་གཞུང་དང་མཐུན་པར་ཁས་བླང་ནུས་ན།
ཕྱོགས་འདི་ཅུང་ཟད་བདེ་བར་མངོན་མོད་ཀྱང་། །དེ་ལྟར་ཁས་བླང་མ་ནུས་པ་དེ་སྲིད་དུ་ནི།
ཇི་སྐད་བཤད་པའི་སྐྱོན་དང་འཆད་པར་འགྱུར་བའི་སྐྱོན་ལས་གྲོལ་བའི་སྤོབས་པ་རྙེད་
པར་མི་འགྱུར་བ་ཁོ་ན་ཡིན་ནོ། །མདོར་ན་འདིར་བདག་མེད་རྟོགས་པའི་འཕགས་ལམ་
ལས་ཉམས་པ་མེད་པའི་སྒྲུབ་བྱེད་བཤད་པ་དང་། ཉམས་པར་ངེས་པའི་སློབ་པ་འཕགས་
པའི་རྒྱུད་ཀྱི་སྤངས་རྟོགས་བཤད་པ་ནང་འགལ་བ་ལྟ་བུར་སྣང་ཞིང་། ཡུལ་ཅན་ཉན་མོངས་
སྤོང་བ་ལ། ཡུལ་གྱི་གཙོ་བོ་དེ་སུན་འབྱིན་དགོས་པར་བཤད་པ་དང་། ཆགས་སྡང་རྨོངས་
གསུམ་སྐྱེ་བའི་ཡུལ་སྡུག་མི་སྡུག་བར་མ་རྣམས་བདེན་གྲུབ་ཏུ་ཁས་ལེན་པ་ནང་འགལ་བ་
244



ཚད་མའི་བསྟན་བཅོས་ལ་མ་གོ་བ་བརྒྱ་རྩ། །
ལྟ་བུར་སྣང་བ་རྣམས་ནི་དོགས་པའི་ཁ་རྒྱུན་ཡིན་ལ། རང་བཞིན་འོད་གསལ་ལ་འཕྲོས་
པའི་དོགས་པའི་གཏིང་ནི་ད་དུང་ལོངས་པར་དཀའ་བ་ཉིད་དུ་གྱུར་ཏོ། །
ཡང་སྐྱེ་སྲིད་དུ་སྐྱེ་བ་བླངས་པའི་གང་ཟག་གི་རྒྱུད་ཀྱི་དབང་པོ་གཟུགས་ཅན་ཆོས་
ཅན། ཁྱོད་རང་གི་ཉེར་ལེན་དུ་གྱུར་པའི་སྐྱེས་བུའི་ལུས་ལས་སྐྱེས་པར་ཐལ། ཁྱོད་དེ་ལས་
སྐྱེས་པ་དང་རང་གི་ཉེར་ལེན་དུ་གྱུར་པའི་སྐྱེས་བུའི་སེམས་ལས་སྐྱེས་པ་གང་རུང་གང་ཞིག །
ཕྱི་མ་མ་ཡིན་པའི་ཕྱིར། ཕྱི་མ་དེར་ཐལ། ཁྱོད་བེམ་པོ་ཡིན་པའི་ཕྱིར། འདོད་ན། ཤེས་བྱ་
ཆོས་ཅན། ཤི་བའི་ལུས་ལ་དབང་པོ་གཟུགས་ཅན་གནས་པར་ཐལ། སྐྱེ་སྲིད་དུ་སྐྱེ་བ་
བླངས་པའི་སྐྱེས་བུའི་རྒྱུད་ཀྱི་དབང་པོ་གཟུགས་ཅན་དེ་ཁོ་རང་གི་ཉེར་ལེན་སྐྱེས་བུའི་ལུས་
ལས་སྐྱེས་པའི་ཕྱིར། ཁྱབ་པ་ཡོད་དེ། གལ་ཏེ་ལུས་ལས་དེ་སྐྱེས་ན། སྔ་མ་བཞིན་དུ་ཐལ་
བར་འགྱུར། ཞེས་བཤད་པའི་ཕྱིར། ཡང་སྐྱེས་བུའི་རྒྱུད་ཀྱི་དབུགས་ཆོས་ཅན། ཁྱོད་རང་
གི་ཉེར་ལེན་སྐྱེས་བུའི་ལུས་ལས་སྐྱེས་པར་ཐལ། དེ་ལས་སྐྱེས་པ་དང་། རང་གི་ཉེར་ལེན་
སེམས་ལས་སྐྱེས་པ་གང་རུང་གང་ཞིག །ཕྱི་མ་མ་ཡིན་པའི་ཕྱིར་ཏེ། བེམ་པོ་ཡིན་པའི་ཕྱིར།
འདོད་ན། ཤི་བའི་ལུས་ལ་དབུགས་གནས་པར་ཐལ་ལོ། །ཁྱབ་པ་ཡོད་དེ། དེ་དག་ལ་ཡང་
ཐལ་བ་མཚུངས། །ཞེས་བཤད་པའི་ཕྱིར་རོ། །དེ་བས་ན། སེམས་དང་དབང་པོ་གཟུགས་
ཅན་དང་དབུགས་གསུམ་པོ་ཉེར་ལེན་ལུས་ལས་སྐྱེས་ན་ཤི་ལུས་ལ་དེ་གསུམ་གནས་པར་
ཐལ་བའི་རིགས་པ་འདི་ནི་གཙོ་བོ་ཡིན་ཏེ། ཇི་སྐད་དུ། ལུས་ནི་གནས་པ་ཉིད་ན་སེམས། །
བཟློག་པ་མེད་པར་ཐལ་བར་འགྱུར། །ཞེས་པས་ཐལ་བ་དང་པོ་བསྟན་ལ། དེ་དག་ལ་ཡང་
ཐལ་བ་མཚུངས། །ཞེས་པ་གཉིས་པ་དང༌། གལ་ཏེ་ལུས་ལས་དེ་སྐྱེས་ན། །ཞེས་པས་
གསུམ་པ་བསྟན་པའི་ཕྱིར། །དེ་ལྟར་བཤད་པ་ན་གོང་གི་ཐལ་འགྱུར་གཉིས་པོ་ལ། གང་
རུང་གང་ཞིག་ཅེས་པའི་རྟགས་དང་པོ་དེ་མ་གྲུབ་ཅེས་ལན་འདེབས་དགོས་ལ། དེའི་ཚེ་
སེམས་དང༌། དབང་པོ་དང་། དབུགས་གསུམ་པོ་ཉེར་ལེན་ཅི་ལྟ་བུ་ཞིག་ལས་སྐྱེ་སྙམ་ན།
25



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རང་རང་གི་རིགས་འདྲ་སྔ་མའི་ཉེར་ལེན་ལས་སྐྱེ་ཞེས་ཁས་བླངས་དགོས་ཏེ། སྐྱེ་བ་ཡོངས་
སུ་ལེན་པ་ན། །འབྱུང་རྔུབ་དབང་པོ་བློ་དག་ནི། །རང་གི་རིགས་ལ་ལྟོས་མེད་ཅན། །ལུས་
ཉིད་འབའ་ཞིག་ལས་སྐྱེ་ཡིན། །ཧ་ཅང་ཐལ་ཕྱིར་ཞེས་པའི་ཤུགས་ལ་རྟོགས་ནུས་པའི་ཕྱིར་
ཞེས་བྱ་བ་ནི། གཞུང་དཀྱུས་ཀྱི་བརྡ་ཆད་སྐྱོང་བ་ལ་ཕན་པའི་གདམས་པ་ཡིན་ལ། འདི་ལ་
མ་གོ་བའི་མ་བདེ་བ་འདི་ལྟར་འབྱུང་སྟེ། གཟུགས་མེད་ཁམས་ནས་འདོད་པའི་བར་སྲིད་
དུ་སྐྱེས་མ་ཐག་པའི་གང་ཟག་གི་རྒྱུད་ཀྱི་དབུགས་དེ། ཁོ་རང་གི་ཉེར་ལེན་ལས་སྐྱེས་པར་
ཐལ། དེའི་རྒྱུད་ཀྱི་དབུགས་ཡོད་པ་གང་ཞིག །སྐྱེ་བ་ཡོངས་སུ་ལེན་པ་ན། འབྱུང་རྔུབ་
དབང་པོ་བློ་དག་ནི། ཞེས་སོགས་ཀྱི་གཞུང་དོན་གྲུབ་པའི་ཕྱིར། འདོད་ན། འདོད་པའི་
བར་སྲིད་དུ་སྐྱེ་བ་ལེན་ཁ་མའི་གཟུགས་མེད་ཁམས་པའི་རྒྱུད་ཀྱི་དབུགས་ཡོད་པར་
ཐལ་ལོ། །ཁྱབ་པ་ཡོད་དེ། རང་རིས་སྔ་མ་རྒྱུ་ཉིད་ན། དང་པོ་འབྱུང་བར་མི་འགྱུར་ཏེ། །དེ་
རྒྱུ་དེ་འདྲ་ཡོད་མ་ཡིན། །ཞེས་པའི་གཞུང་དོན་གྲུབ་པའི་ཕྱིར། གཞུང་དེས་ཅི་བསྟན་སྙམ་ན།
སྐྱེས་བུའི་རྒྱུད་ཀྱི་དབུགས་དེ་རང་རིས་སྔ་མ་ལ་བརྟེན་ནས་སྐྱེས་ན། སྐྱེས་མ་ཐག་པའི་སྐྱེས་
བུའི་རྒྱུད་ལ་དབུགས་མེད་པར་འགྱུར་ཏེ། དབུགས་རིས་འདྲ་ལས་སྐྱེ་དགོས་པ་གང་ཞིག །
སྐྱེས་མ་ཐག་པའི་གང་ཟག་གི་རྒྱུད་ཀྱི་དབུགས་ཀྱི་རིས་འདྲ་སྔ་མ་མེད་པའི་ཕྱིར། མ་གྲུབ་ན།
འདིར་སྐྱེ་བའི་སྔོན་རོལ་དུ་དབུགས་ཡོད་པར་འགྱུར་བས་སྐྱེ་བ་སྔ་མ་གྲུབ་ཅེས་བསྟན་པ་
ཡིན་ནོ། །
གཟུགས་མེད་ཁམས་ནས་འདོད་པའི་བར་སྲིད་དུ་སྐྱེས་མ་ཐག་པའི་གང་ཟག་གི་
རྒྱུད་ཀྱི་དབང་པོ་གཟུགས་ཅན་དེ། ཁོ་རང་གི་རིས་འདྲ་སྔ་མའི་ཉེར་ལེན་ལས་སྐྱེས་པར་
ཐལ། དེ་ཡོད་པ་གང་ཞིག །སྐྱེ་བ་ཡོངས་སུ་ལེན་པ་ན། ཞེས་སོགས་ཀྱི་གཞུང་དོན་གྲུབ་
པའི་ཕྱིར། འདོད་ན། འདོད་པའི་བར་སྲིད་དུ་སྐྱེ་བ་ལེན་ཁ་མའི་གཟུགས་མེད་ཁམས་པའི་
རྒྱུད་ཀྱི་དབང་པོ་གཟུགས་ཅན་ཡོད་པར་ཐལ་ལོ། །ཐལ་འགྱུར་གཉིས་པོ་དེའི་རྩ་བ་ལ་
246



ཚད་མའི་བསྟན་བཅོས་ལ་མ་གོ་བ་བརྒྱ་རྩ།
ཁྱབ་པ་ཡོད་དེ། གཟུགས་མེད་ནས་འདོད་པའི་བར་སྲིད་དུ་སྐྱེས་མ་ཐག་པའི་གང་ཟག་གི་
རྒྱུད་ཀྱི་དབང་པོ་གཟུགས་ཅན་དང་དབུགས་རྣམས་རང་གི་རིས་འདྲ་ལས་སྐྱེ་བ་མིན་ན།
ལུས་ཉིད་འབའ་ཞིག་ལས་སྐྱེ་མིན། །ཧ་ཅང་ཐལ་ཕྱིར་མཚམས་སྦྱོར་བར། །ཞེས་སོགས་
ཀྱི་ཧ་ཅང་ཐལ་བ་འཕངས་པ་དེ་རང་ལ་འབྱུང་བའི་ཕྱིར་རོ། །ཇི་ལྟར་སྙམ་ན། ཕྱི་རོལ་གྱི་
འབྱུང་བ་ཀུན་ཀྱང་དབང་པོ་གཟུགས་ཅན་དུ་འགྱུར་བ་གཅིག་སྲིད་པར་ཐལ། ཕྱི་རོལ་གྱི་
འབྱུང་བ་དང་། གཟུགས་མེད་ནས་འདོད་པའི་བར་སྲིད་དུ་སྐྱེས་མ་ཐག་པའི་གང་ཟག་གི་
རྒྱུད་ཀྱི་འབྱུང་བ་གཉིས་ཀ་དབང་པོ་གཟུགས་ཅན་སྔོན་དུ་མ་སོང་བར་མཚུངས་པ་གང་ཞིག །
དེའི་རྒྱུད་ཀྱི་འབྱུང་བ་དབང་པོ་གཟུགས་ཅན་དུ་འགྱུར་བའི་ཕྱིར་ཏེ། དེ་ཁོ་རང་གི་འབྲས་
བུར་གྱུར་པའི་དབང་པོ་གཟུགས་ཅན་གྱི་ཉེར་ལེན་ཡོད་པའི་ཕྱིར་རོ། །རྩ་བ་ལ་ཁྱབ་པ་
ཡོད་དེ། དེ་ཕྱིར་དབང་སོགས་རང་རིག་ལ། །ལྟོས་མེད་པར་ནི་འབྱུང་ཡིན་ན། །ཇི་ལྟར་
གཅིག་ནི་ཡོངས་གྱུར་བཞིན། །ཀུན་འགྱུར་ཁྱད་པར་མེད་ཕྱིར་རོ། །ཞེས་བཤད་པའི་
ཕྱིར་རོ། །
གཞན་ཡང་ཉོན། ཚེ་འདི་ཉིད་ཀྱི་སྐྱེ་མཆེད་ལྔ། །ལུས་གཞན་སྐྱེས་པའི་རྒྱུ་ཉིད་ཡིན། །
ཞེས་པའི་གཞུང་དོན་གྲུབ་པར་ཐལ། ཁྱོད་རང་གི་ཉེར་ལེན་དུ་གྱུར་པའི་ཚེ་སྔ་མའི་མིག་
དབང་ལས་སྐྱེས་པར་ཐལ། ཁྱོད་བར་སྲིད་ཀྱི་རྒྱུད་ཀྱི་མིག་དབང་ཡིན་པའི་ཕྱིར་ཞེས་པའི་
ཐལ་འགྱུར་ལ་ཁྱབ་པ་ཡོད་པ་གང་ཞིག །ཁྱོད་རང་གི་ཉེར་ལེན་དུ་གྱུར་པའི་ཚེ་སྔ་མའི་ལྕེའི་
དབང་པོ་ལས་སྐྱེས་པར་ཐལ། ཁྱོད་བར་སྲིད་ཀྱི་རྒྱུད་ཀྱི་ལྕེ་དབང་ཡིན་པའི་ཕྱིར་ཞེས་པའི་
ཐལ་འགྱུར་ལ་ཁྱབ་པ་ཡང་ཡོད། རྣ་བའི་དབང་པོ་དང་། སྣའི་དབང་པོ་གཉིས་ལའང་དེ་ལྟ་
བུའི་ཁྱབ་པ་ཡོད་པའི་ཕྱིར། དང་པོ་དེར་ཐལ། ཁྱོད་རང་ཉེར་ལེན་ཚེ་སྔ་མའི་མིག་དབང་
ལས་སྐྱེ་བར་ཐལ། ཁྱོད་མངལ་སྐྱེས་ཀྱི་གང་ཟག་ཤི་འཕོས་མ་ཐག་པའི་བར་སྲིད་པའི་རྒྱུད་
ཀྱི་མིག་དབང་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། འཆི་སྲིད་ལ་
247



སྒྱུ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གནས་བཞིན་པའི་མངལ་སྐྱེས་ཡིན་ན། མིག་དབང་དང་མི་ལྡན་པའི་གང་ཟག་ཡིན་དགོས་
པའི་ཕྱིར་ཏེ། དེ་ཡིན་ན་མིག་དབང་ཐིམ་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་
མིག་དབང་ནས་ལྕེ་དབང་གི་བར་བཞི་ཀ་ཐིམ་པའི་གང་ཟག་ཡིན་དགོས་པའི་ཕྱིར་ཏེ།
མངལ་སྐྱེས་འཆི་བའི་ཚེ་དབང་པོ་ལྔ་རིམ་གྱི་ཐིམ་དགོས་པའི་ཕྱིར་ཏེ། དེ་སྐྱེ་བའི་ཚེ་དབང་
པོ་ལྔ་རིམ་གྱི་གྲུབ་དགོས་པའི་ཕྱིར་རོ། །
མདོར་ན་འཆི་བ་རིམ་ཅན་པ་གཞིར་བཞག་ལ། ཚེ་འདིའི་སྐྱེ་མཆེད་དང་པོ་བཞིས་
ཕྱི་མའི་སྐྱེ་མཆེད་བཞིའི་ཉེར་ལེན་བྱེད་པ་གཏན་ནས་མི་སྲིད་པས། ཚེ་འདི་ཉིད་ཀྱི་སྐྱེ་
མཆེད་ལྔ། ཞེས་སོགས་འཆི་བ་ཅིག་ཅར་བ་ཁོ་ནའི་དབང་དུ་བྱས་པ་ཡིན་ཞེས་འཆད་དམ་
ལེགས་པར་དཔྱད་འཚལ་ལོ། །གཞན་ཡང་སྐྱེས་བུའི་ལུས་སེམས་གཉིས་པོ་གྲུབ་བདེ་རྫས་
གཅིག་ཡིན་པར་ཐལ། དེ་གཉིས་དངོས་རྒྱུ་གཅིག་ལས་སྐྱེས་པའི་ཕྱིར་ཏེ། དེ་གཉིས་ཀྱི་
དངོས་རྒྱུ་གཞི་མཐུན་ཡོད་པའི་ཕྱིར་ཏེ། སྐྱེས་བུའི་ལུས་ཀྱི་ཉེར་ལེན་དུ་གྱུར་པའི་བེམ་པོ་དེ།
སྐྱེས་བུའི་ལུས་ཀྱི་ཉེར་ལེན་དང་། སྐྱེས་བུའི་སེམས་ཀྱི་ལྷན་ཅིག་བྱེད་རྐྱེན་གྱི་གཞི་མཐུན་
གང་ཞིག །སྐྱེས་བུའི་སེམས་ཀྱི་ཉེར་ལེན་དུ་གྱུར་པའི་ཤེས་པ་དེ་སྐྱེས་བུའི་སེམས་ཀྱི་ཉེར་
ལེན་དང་། སྐྱེས་བུའི་ལུས་ཀྱི་ལྷན་ཅིག་བྱེད་པའི་རྐྱེན་གྱི་གཞི་མཐུན་ཡིན་པའི་ཕྱིར།
རྟགས་གཉིས་ཀ་དེར་ཐལ། དེ་རྒྱུ་ལྷན་ཅིག་བྱས་པ་ལས། །སྐྱེ་བའི་འབྲས་བུ་ལྷན་ཅིག་
གནས། །མེ་དང་ཟངས་མའི་ཞུ་ཉིད་བཞིན། །ཞེས་བཤད་པའི་ཕྱིར། གཞུང་དེའི་དངོས་
བསྟན་ནི། སྐྱེས་བུའི་ལུས་སེམས་གཉིས་ཉེར་ལེན་དང་ཉེར་ལེན་ཅན་གྱི་རྒྱུ་འབྲས་མིན་
ཀྱང་ལྷན་ཅིག་གནས་པའི་རྒྱུ་མཚན་ཡོད་དེ། གཉིས་པོ་དེ་གཅིག་གི་ཉེར་ལེན་གྱིས་ཅིག་
ཤོས་ཀྱི་ལྷན་ཅིག་བྱེད་རྐྱེན་བྱེད། ཅིག་ཤོས་ཀྱི་ཉེར་ལེན་གྱིས། གཅིག་གི་ལྷན་ཅིག་བྱེད་
རྐྱེན་བྱས་ནས་གནས་པ་ཡིན་པའི་ཕྱིར། དཔེར་ན་མེས་སྲེག་བཞིན་པའི་ཟངས་ཀྱི་ཞུན་མ་
དང་མེ་གཉིས་ཉེར་ལེན་ཅན་གྱི་རྒྱུ་འབྲས་མ་ཡིན་ཡང་། དེར་སྐབས་ཀྱི་མེའི་ཉེར་ལེན་གྱིས་
248



ཚད་མའི་བསྟན་བཅོས་ལ་མ་གོ་བ་བརྒྱ་རྩ། །
ཟངས་ཞུན་དེའི་ལྷན་ཅིག་བྱེད་རྐྱེན་བྱས། ཅིག་ཤོས་ཀྱི་ཉེར་ལེན་དེས་མེ་དེའི་ལྷན་ཅིག་
བྱེད་རྐྱེན་བྱས་ནས་ལྷན་ཅིག་ཏུ་གནས་པ་བཞིན་ཞེས་པའི་དོན་ནོ། །
ཡང་དེ་གཉིས་གྲུབ་བདེ་རྫས་གཅིག་ཏུ་ཐལ། དེ་གཉིས་ལ་དངོས་རྒྱུ་ཚོགས་པ་
གཅིག་ལ་རག་ལས་ཀྱི་འབྲེལ་བ་གྲུབ་པའི་ཕྱིར་ཏེ། རྒྱུ་གཅིག་ཕྱིར་ན་ལྷན་གཅིག་གནས། །
དབང་བཞིན་གཟུགས་དང་རོ་བཞིན་ནོ། །ཞེས་བཤད་པའི་ཕྱིར། དེའི་དོན་ནི། ལུས་
སེམས་གཉིས་ལྷན་དུ་གནས་པའི་རྒྱུ་མཚན་ཡོད་དེ། དེ་གཉིས་ལ་དངོས་རྒྱུ་ཚོགས་པ་
གཅིག་ལ་རག་ལས་ཀྱི་འབྲེལ་བ་གྲུབ་པའི་ཕྱིར། དཔེར་ན་མིག་སོགས་དབང་པོ་ལྔ་ཉེར་
ལེན་གྱི་རྒྱུ་འབྲས་མ་ཡིན་ཡང་དངོས་རྒྱུ་གཅིག་ལ་རག་ལུས་པའི་རྒྱུ་མཚན་གྱིས་ལུས་ལ་
ལྷན་ཅིག་ཏུ་གནས་པ་བཞིན་དང་། བུ་རམ་ལྟ་བུའི་གོང་བུ་གཅིག་གི་རོ་གཟུགས་གཉིས་
ཉེར་ལེན་ཅན་གྱི་རྒྱུ་འབྲས་མིན་ཡང་དངོས་རྒྱུ་གཅིག་ལ་རག་ལུས་པའི་རྒྱུ་མཚན་གྱིས་ལྷན་
ཅིག་གནས་པ་བཞིན་ཞེས་པའི་དོན་ཡིན་ནོ། །ཐལ་འགྱུར་གཉིས་པོ་དེ་ལ་འདོད་ན། དེ་
གཉིས་སྐྱེ་འགག་ཅིག་ཆར་བྱེད་པར་ཐལ། དེའི་ཕྱིར། འདོད་ན། ལུས་མེད་ཀྱི་སྐྱེས་བུ་ཡིན་
ན་སེམས་མེད་ཀྱི་སྐྱེས་བུ་ཡིན་དགོས་པར་ཐལ་ལོ། །གལ་ཏེ་སྐྱེ་འགག་ཅིག་ཅར་བྱེད་པར་
ཐལ་བ་ལ་མ་ཁྱབ་ན། སྐྱེས་བུའི་སེམས་ཆོས་ཅན། ཁྱོད་སྐྱེས་བུའི་ལུས་ཀྱི་ཉེར་ལེན་གྱི་
རྗེས་སུ་འགྲོ་ལྡོག་བྱེད་པར་ཐལ། ཁྱོད་དེའི་དངོས་འབྲས་ཡིན་པའི་ཕྱིར་ཏེ། དེ་ཁྱོད་ཀྱི་
དངོས་ཀྱི་བྱེད་རྐྱེན་ཡིན་པའི་ཕྱིར། འདོད་ན། དེ་ཆོས་ཅན། དེའི་ཉེར་ལེན་ལྡོག་ན་ཁྱོད་
ལྡོག་པས་ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན། ལུས་ཅན་མ་ཡིན་པའི་སྐྱེས་
བུ་ཡིན་ན་སེམས་མེད་ཀྱི་སྐྱེས་བུ་ཡིན་དགོས་པར་ཐལ་ལོ། །ཞེས་པ་འདི་དོན་གྱིས་ཐོབ་བོ། །
དེ་ལྟར་མ་ཡིན་པར་བདག་མེད་ཡིན་ན། སྐྱེས་བུའི་ལུས་ཡོད་པས་ཁྱབ་ཅེས་པ་ལྟ་བུའི་ཛ་
ཐང་ལ་བསམ་ནས། སྐྱེས་བུའི་སེམས་དེ་དེའི་ལུས་ཀྱི་ཉེར་ལེན་ལས་རྗེས་སུ་འགྲོ་ལྡོག་
བྱེད་དེ། དེའི་ལུས་མེད་ན་དེའི་སེམས་མེད་པས་ཁྱབ་པའི་ཕྱིར། ཞེས་པ་ལྟ་བུ་ནི། འདིར་
249



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཁས་པའི་བཞད་གད་ཀྱི་གནས་ཡིན་ཏེ། མིན་ན་ཉོན་ཅིག །སྐྱེས་བུའི་ལུས་ཀྱིས་ཕན་
བཏགས་པའི་སེམས་ཀྱི་རྒྱུན་ཕྱི་མ་ཆོས་ཅན། ཁྱོད་སྐྱེས་བུའི་ལུས་ཀྱི་རྗེས་སུ་འགྲོ་ལྡོག་
བྱེད་པར་ཐལ། དེ་མེད་ན་ཁྱོད་མེད་དགོས་པའི་ཕྱིར་ཏེ། སྐྱེས་བུའི་ལུས་མེད་ན་རི་བོང་རྭ་
ཡིན་དགོས་པའི་ཕྱིར། འདོད་ན། མི་བྱེད་པར་ཐལ། འགའ་ཞིག་ཚེ་ན་སེམས་རྒྱུན་ལ། །
ཕན་འདོགས་བྱེད་པ་ཡིན་བླ་སྟེ། །དེ་ཙམ་གྱིས་ནི་ལྡོག་མ་ཡིན། །བུམ་སོགས་ལ་ནི་མེ་
སོགས་བཞིན། །ཞེས་བཤད་པའི་ཕྱིར། ལུང་དེའི་དོན་ནི། འདོད་གཟུགས་སུ་སྐྱེས་པ་ལྟ་བུ་
དུས་འགའ་ཞིག་ཚེ། ལུས་ཀྱིས་སེམས་ཀྱི་རྒྱུན་ཕྱི་མ་ལ་ཕན་འདོགས་པ་ཡོད་ཀྱང་ཉེར་
ལེན་གྱི་རྒྱུ་མི་བྱེད་པས། སྐྱེས་བུའི་ལུས་ལྡོག་ན་སེམས་རྒྱུན་ཕྱི་མ་དེ་བཟློག་པའི་ཁྱབ་པ་
མེད་དེ། དཔེར་ན་བུམ་པ་མེས་བསྲེགས་ཏེ་སོ་གཏོང་བའི་ཚེ། བུམ་པ་སྲ་བའི་ཆ་དང་
དམར་བའི་ཆ་སོགས་ལ་མེ་སྔ་མས་ཕན་བཏགས་པ་སྲིད་ཀྱང་། དེ་དག་མེ་སྔ་མ་དེའི་ཉེར་
ལེན་གྱི་འབྲས་བུ་ཡིན་པས། མེ་སྔ་མ་ལོག་ན། བུམ་པའི་དམར་བའི་ཆ་སོགས་ལྡོག་པས་
མ་ཁྱབ་པ་བཞིན་ཞེས་པའི་དོན་ཡིན་ནོ། །
དེ་བས་ན་ཆོས་ཀྱི་གྲགས་པས། བརྒྱུད་པའི་རྒྱུ་འབྲས་དང་ལྷན་ཅིག་བྱེད་པའི་རྒྱུ་
འབྲས་ཙམ་ལ། རྗེས་སུ་འགྲོ་ལྡོག་མ་འཁྲུལ་བ་མི་དགོས་ཤིང་། ཉེར་ལེན་གྱི་རྒྱུ་འབྲས་ལ་
དགོས་པར་ཞལ་གྱིས་བཞེས་པ་འདྲ་སྙམ་མོ། །འོན་ཀྱང་དཀའ་བའི་གནད་ལས་གྲོལ་བའི་
གདེང་ད་དུང་རྙེད་པར་མ་གྱུར་པས་དཔྱད་འཚལ་ལོ། །རྩ་བ་གྲུབ་བདེ་རྫས་གཅིག་ཡིན་
པར་མ་ཁྱབ་ན། དེ་ལ་ཁྱབ་པ་ཡོད་པར་ཐལ། ས་པཎྜི་ཏས། རྒྱུ་དང་ཤེས་པའི་དབྱེ་བ་ཡིས། །
ཐ་དད་ཐ་དད་མིན་བཞག་བྱེད། །ཅེས་བཤད་པའི་ཕྱིར་རོ། །ལུང་དེའི་དོན་ནི། དངོས་རྒྱུ་
གཅིག་ལས་སྐྱེས་པའི་ཆོས་གཉིས་ལ་རྫས་གཅིག་དང་། དངོས་རྒྱུ་ཐ་དད་ལས་སྐྱེས་པའི་
ཆོས་གཉིས་ལ་རྫས་ཐ་དད་དུ་འཇོག་ཅིང་རྟོག་པ་ལ་ལྡོག་པ་གཅིག་ཏུ་འཆར་བ་ལ་ལྡོག་པ་
གཅིག་དང་། ཐ་དད་དུ་འཆར་བ་ལ་ལྡོག་པ་ཐ་དད་དུ་འཇོག་ཅེས་པའི་དོན་ཡིན་ནོ། །ཞིབ་
་ 25)



ཚད་མའི་བསྟན་བཅོས་ལ་མ་གོ་བ་བརྒྱ་རྩ།
ཏུ་དཔྱད་ན། གྲུབ་བདེ་རྫས་གཅིག་དང་རྫས་གཅིག་ལ་ཡང་ཁྱབ་ཆེ་ཆུང་གི་དབྱེ་བ་ཅུང་
ཟད་ཡོད་དེ། གྲུབ་ཅེས་པས་སྐྱེ་བ་དང་། བདེ་ཞེས་པས་གནས་པ་དང༌། ཤུགས་ལ་འགག་
པ་ཡང་ཐོན་པས་གྲུབ་བདེ་རྫས་གཅིག་ལ་སྐྱེ་འགག་གནས་གསུམ་དུས་མཉམ་དུ་བྱེད་
དགོས་པའི་ཕྱིར་སྙམ་མོ། །དེ་བས་ན་རང་ལུགས་ལ་ཡང་ལུས་སེམས་རྫས་གཅིག་ཏུ་ཁས་
ལེན་དགོས་པ་ལྟ་བུར་སྣང་བ་འདི་དཔྱད་པའི་གནས་ཡིན་པས་དཔྱད་འཚལ་ལོ། །དེས་ན་
ཁོ་བོ་ནི། དངོས་རྒྱུ་གཅིག་ལས་སྐྱེས་པ་ལ་རྫས་གཅིག་ཡིན་པས་མ་ཁྱབ་པ་འདི་སེམས་ཏེ།
ཁྱབ་ན་ཧ་ཅང་ཐལ་བའི་ཕྱིར། ཇི་ལྟར་སྙམ་ན། གཟུགས་སྐད་ཅིག་མ་གསུམ་པ་དང༌།
གཟུགས་འཛིན་དབང་མངོན་སྐད་ཅིག་མ་གཉིས་པ་ཡང་རྫས་གཅིག་ཏུ་ཐལ། གཟུགས་
སྐད་ཅིག་མ་གཉིས་པ་དེ་དེ་གཉིས་ཀྱི་དངོས་རྒྱུ་ཡིན་པའི་ཕྱིར་ཏེ། གཟུགས་སྐད་ཅིག་མ་
གཉིས་པའི་ཉེར་ལེན་དང་། གཟུགས་འཛིན་དབང་མངོན་སྐད་ཅིག་མ་གཉིས་པའི་ལྷན་
ཅིག་བྱེད་རྐྱེན་ཡིན་པའི་ཕྱིར། གཞན་ཡང་བུ་རམ་གྱི་རོ་གཟུགས་ད་ལྟར་བ་གཉིས་ཀྱང་
རྫས་གཅིག་ཏུ་ཐལ། དེ་གཉིས་དངོས་རྒྱུ་གཅིག་ལས་སྐྱེས་པའི་ཕྱིར་ཏེ། དངོས་རྒྱུ་ཚོགས་
པ་གཅིག་ལ་རག་ལས་ཀྱི་འབྲེལ་བ་གྲུབ་པའི་ཕྱིར། འདོད་ན། དེ་གཉིས་ལ་བདག་གཅིག་
གི་འབྲེལ་པ་གྲུབ་པར་ཐལ་ལོ། །དེས་ན་ལུས་སེམས་གཉིས་དངོས་རྒྱུ་གཅིག་ལས་སྐྱེས་
ཀྱང་རྫ་ས་གཅིག་ཡིན་པར་ཐལ་བའི་དོགས་པ་འདིས་ཆོད་པ་ཡིན་མོད། ལུས་སེམས་
གཉིས་དངོས་རྒྱུ་གཅིག་ལས་སྐྱེ་མི་སྐྱེ་གཉིས་ད་དུང་དཔྱད་དགོས་རྒྱུར་སྣང་སྟེ། དེ་ཡི་ཤེས་
པས་ཕན་ཐོགས་ཕྱིར། །ཡིད་ནི་ལུས་ལ་བརྟེན་པར་བཤད། །ཅེས་པ་དང་། དེ་ལས་ཀྱང་
འདི་ཁྱད་འགྱུར་མོད། །སེམས་ལ་ཕན་འདོགས་མེད་པ་མིན། །ཞེས་པའི་རྩོད་ལན་ལ་
བལྟས་ན། ལུས་སེམས་གཉིས་དངོས་རྒྱུ་གཅིག་ལས་མི་སྐྱེ་བ་ལྟ་བུར་བསྟན་འདུག་པའི་
ཕྱིར་དང་། རྒྱུ་གཅིག་ཕྱིར་ན་ལྷན་ཅིག་གནས། །ཞེས་དང་། དེ་རྒྱུ་ལྷན་ཅིག་བྱེད་པ་ལས། །
ཞེས་སོགས་ཀྱི་རྩོད་ལན་ལ་བལྟས་ན་ལུས་སེམས་གཉིས་དངོས་རྒྱུ་གཅིག་ལས་སྐྱེ་བར་
251



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བསྟན་འདུག་པའི་ཕྱིར་རོ། །
ཇི་ལྟར་སྙམ་ན་གཞུང་ཕྱི་མ་གཉིས་ཀྱི་དོན་ནི་བཤད་ཟིན་ལ། སྔ་མ་གཉིས་ཀྱི་དོན་
ནི་འདི་ལྟར་ཡིན་ཏེ། རྐང་པ་དང་པོ་གཉིས་ཀྱི་རྩོད་པ་ནི། ལུས་སེམས་ཀྱི་ཉེར་ལེན་མིན་ན།
ལུས་དང་སེམས་དག་ནི་ཕན་ཚུན་རྗེས་སུ་བྱེད་པའོ་ཞེས་པ་དང་འགལ་ལོ་ཞེས་སྨྲས་པ་
ཡིན་ལ། དེའི་ལན་ལ། ལུང་དེས་ཡིད་ཀྱི་རྣམ་ཤེས་ལུས་ལ་དངོས་སུ་བརྟེན་པར་བཤད་པ་
མ་ཡིན་གྱི་ལུས་དེས་ལུས་ཤེས་དངོས་སུ་བསྐྱེད། ལུས་ཤེས་དེས་ཡིད་ཀྱི་རྣམ་ཤེས་དངོས་སུ་
བསྐྱེད་པས། སེམས་ལུས་ལ་བརྒྱུད་ནས་བརྟེན་པར་བཤད་པའི་ཕྱིར་ཞེས་པ་འདི་ཡིན་ལ།
གཞན་དུ་ལུས་ཀྱིས་དྲུག་པ་ཡིད་ཤེས་ཀྱི་དངོས་ཀྱི་རྒྱུ་བྱེད་པ་ཡོད་ན་ལུང་དེས་ཡིད་ཤེས་ཀྱི་
བྱེད་རྐྱེན་དུ་གྱུར་པའི་ལུས་ཡོད་པར་སྟོན་གྱི་ཉེར་ལེན་དུ་གྱུར་པའི་ལུས་ཡོད་པར་མི་སྟོན་
ཞེས་བཤད་པས་ཆོག་པའི་ཕྱིར་སྙམ་ལ། རྐང་པ་རྗེས་མ་གཉིས་ཀྱི་རྩོད་པ་ནི། དེའི་གོང་
དེར། ལུས་ཀྱི་ཕུལ་བྱུང་འགྲིབ་མེད་པར། །བློ་ཡི་བྱེད་པའི་ཁྱད་པར་གྱིས། །ཤེས་རབ་ལ་
སོགས་ཕུལ་བྱུང་དང་། །འགྲིབ་པ་དག་ཏུ་འགྱུར་བ་ཡིན། ། ་
ཞེས་ཡིད་ཤེས་འཁོར་གྱི་ཤེས་རབ་སོགས་རང་གི་ཉེར་ལེན་ལུས་ཉེར་ལེན་བློ་འགྲིབ་
ཀྱི་རྗེས་སུ་འགྲོ་ལྡོག་བྱེད་ཀྱི་ལུས་ཀྱི་རྗེས་སུ་འགྲོ་ལྡོག་མི་བྱེད་ནི་ཞེས་བཤད་པ་ལ། འོ་ན་
བཅུད་ལེན་གྱི་སྦྱོར་བ་སོགས་ཀྱིས་ལུས་རྒྱས་པ་ལས་ཀྱང་ཤེས་རབ་སོགས་ཁྱད་པར་དུ་
འགྱུར་བ་ཡོད་པ་མིན་ནམ་ཞེས་རྩོད་པའི་ཚེ། དེའི་ལན་ལ། དེའི་ཚེའང་ལུས་དེས་ལུས་
ཤེས་ལ་དངོས་སུ་ཕན་མ་བཏགས་པར་ཡིད་ཤེས་འཁོར་གྱི་ཤེས་རབ་ལ་ཕན་དངོས་སུ་
འདོགས་ནུས་པ་མིན་པས་བརྒྱུད་ནས་ཕན་འདོགས་པ་ཡིན་ཏེ། བཅུད་ལེན་སོགས་ཀྱིས་
ལུས་དབང་རྒྱས། ལུས་དབང་དེས་ལུས་ཤེས་བསྐྱེད། ལུས་ཤེས་དེས་ཡིད་ཤེས་འཁོར་གྱི་
ཤེས་རབ་སོགས་བསྐྱེད་པའི་ཕྱིར་ཞེས་པ་འདི་ཡིན་ལ། གཞན་དུ་ཡིད་ལ་ཕན་དངོས་སུ་
འདོགས་པའི་ལུས་ཡོད་ན། བཅུད་ལེན་གྱི་ལུས་རྒྱས་པའི་ཚེའང་ལུས་ཀྱིས་ཡིད་ཤེས་ཀྱི་
252



ཚད་མའི་བསྟན་བཅོས་ལ་མ་གོ་བ་བརྒྱ་རྩ།
འཁོར་གྱི་ཤེས་རབ་སོགས་ཀྱི་ལྷན་ཅིག་བྱེད་རྐྱེན་ཙམ་བྱེད་ཀྱི་ཉེར་ལེན་མི་བྱེད་ཅེས་ལན་
སྨྲས་པས་ཆོག་པའི་ཕྱིར་སྙམ་མོ།། །།མངྒ་ལཾ། །
253



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །རྣམ་འགྲེལ་སྔ་ལྡང་གི་སྦྱོར་བ་ཡོད། །
རྣམ་འགྲེལ་ཉི་མ་དང་པོའི་སྔ་ལྡང་བ། འདིས་གྲུབ་ཡན་ལག་མན་གྱི་གཞན་དོན་
ཧྲིལ་ཡོང་བས། འདིས་གྲུབ་ཡན་ལག་གྱུར་པ་ཞེས་སོགས་ལ། ཆོས་ཀྱི་ངོ་བོ་ལ་གནོད་པ་
ཕྱོགས་སྐྱོན་དུ་བསྟན་པ་ཆོས་ཅན། དགོས་པ་གཞན་ཡང་ཡོད་དེ། ཆོས་ཀྱི་ཁྱད་པར་ལ་
གནོད་པ་སོགས་ཕྱོགས་སྐྱོན་དུ་བསྟན་པའི་ཆེད་ཡིན་པའི་ཕྱིར། དེ་ལ་དོན་ནི་བསྟན་པ་ཡི་
ཞེས་སོགས་རྐང་པ་གཉིས་ལ། ཆོས་ཀྱི་ངོ་བོ་ལ་གནོད་པའི་དཔེ་བརྗོད་བསྟན་པ་ཆོས་ཅན།
དགོས་པ་ཡོད་དེ། ཆོས་ཀྱི་ཁྱད་པར་ལ་གནོད་པ་སོགས་མཚོན་པའི་ཆེད་ཡིན་པའི་ཕྱིར།
ལྡན་དོན་རྫས་ཀྱི་མཚན་ཉིད་ཅན་ཞེས་སོགས་རྐང་པ་གཉིས་ལ། ཤེས་བྱ་ཆོས་ཅན།
སྐབས་འདིར་བྱེ་བྲག་པའི་དམ་བཅའ་ཡོད་དེ། ཡན་ལག་ཅན་ཡན་ལག་ལས་རྫས་གཞན་
དུ་དམ་བཅས་པའི་དམ་བཅའ་དེ་དེ་ཡིན་པའི་ཕྱིར། ཁས་བླངས་རང་གི་ཚིག་སོགས་ཀྱི་
ཞེས་སོགས་རྐང་པ་བཞི་ལ། ཆོས་ཀྱི་ཁྱད་པར་འགོག་པའི་དམ་བཅའ་ཆོས་ཅན། ཁྱོད་ལ་
ཚད་མ་གཞན་གྱིས་ཀྱང་གནོད་པ་ཡིན་ཏེ། བྱེ་བྲག་པ་རང་གི་ཁས་བླངས་སོགས་ཀྱིས་
གནོད་པའི་ཕྱིར། བྱ་བ་དུས་གསུམ་ཡུལ་ཅན་ཕྱིར། །ཞེས་སོགས་རྐང་པ་བཞི་ལ། དཔེ་
རྟགས་མ་གྲུབ་པ་ཆོས་ཅན། བསྒྲུབ་བྱ་མ་ཡིན་ཏེ། དེའི་མཚན་ཉིད་དང་མི་ལྡན་པའི་ཕྱིར།
ཚོགས་པ་བསྒྲུབ་བྱ་ཉིད་ཡིན་ནའང་། །ཞེས་སོགས་རྐང་པ་བཞི་ལ། ཤེས་བྱ་ཆོས་ཅན།
སྒྲས་ཁྱད་པར་དུ་བྱས་པའི་མི་རྟག་པ་བསྒྲུབ་བྱ་ཡང་དག་ཡིན་ཏེ། སྒྲ་དང་མི་རྟག་པའི་
254



རྣམ་འགྲེལ་སྔ་ལྡང་གི་སྦྱོར་བ།
ཚོགས་དོན་བསྒྲུབ་བྱ་ཡང་དག་ཡིན་པའི་ཕྱིར། གཏན་ཚིགས་རབ་ཏུ་དབྱེ་བའི་དོན་
སོགས་ལ། མདོར་ཕྱོགས་ཆོས་ཅན་གྱི་གཏན་ཚིགས་དགུར་མདོར་བསྡུས་ནས་གསུངས་པ་
ཆོས་ཅན། དགོས་པ་ཡོད་དེ། ཕྱོགས་ཆོས་ཅན་གྱི་གཏན་ཚིགས་རྣམས་ཕྱོགས་གཉིས་ལ་
འཇུག་ཚུལ་བདེ་བླག་ཏུ་རྟོགས་པའི་ཆེད་ཡིན་པའི་ཕྱིར་རོ། །
ཆོས་ཀྱི་ཚིག་ཕྲད་ཐ་དད་པར་སོགས་རྐང་པ་བཞི་ལ། ངེས་བཟུང་དངོས་སུ་སྦྱར་
བའི་རྣམ་དཔྱོད་ཆོས་ཅན། གསུམ་ཡོད་དེ། ཁྱད་པར་དང་ངེས་བཟུང་དངོས་སུ་སྦྱར་བ་
སོགས་གསུམ་ཡོད་པའི་ཕྱིར། རང་བཞིན་འབྲས་བུ་གྲུབ་དོན་དུ། །སོགས་རྐང་པ་བཞི་ལ།
འབྲས་རང་གི་རྟགས་གཉིས་དང་། འགལ་རྟགས་གཉིས་ཀྱི་དཔེ་བརྗོད་སྨོས་པ་ཆོས་ཅན།
དགོས་པ་ཡོད་དེ། སྐབས་ཀྱི་རྗེས་ཁྱབ་སྒྲུབ་པ་ལ་མཐུན་ཕྱོགས་ལ་འཇུག་པ་ཅིག་དགོས་
སོ་ཞེས་ཤེས་པའི་ཆེད་ཡིན་པའི་ཕྱིར། རང་བཞིན་ཉིད་ལས་གཞན་གྱིས་ནི། །ཞེས་སོགས་
རྐང་པ་བཞི་ལ། བྱས་པ་རང་བཞིན་རྟགས་ཀྱི་དཔེར་སྨོས་པ་ཆོས་ཅན། དགོས་པ་ཡོད་དེ།
འབྲས་རྟགས་རྣམས་མཐུན་ཕྱོགས་ལ་རྣམ་གཉིས་སུ་འཇུག་པར་བསྟན་པའི་ཆེད་ཡིན་པའི་
ཕྱིར། རྒྱུ་དང་ངོ་བོ་ལྡོག་ཉིད་ཀྱིས། །སོགས་རྐང་པ་བཞི་ལ། ཤེས་བྱ་ཆོས་ཅན། རྒྱུ་ཁྱབ་
བྱེད་མ་དམིགས་པའི་རྟགས་ཀྱི་དཔེར་བརྗོད་མི་སྨོས་པའི་རྒྱུ་མཚན་ཡོད་དེ། འབྲས་རང་
གི་ལྡོག་འགྲོ་གྲུབ་པས་དེ་གཉིས་ཀྱི་རྗེས་འགྲོ་གྲུབ་པར་རྟོགས་ནུས་པའི་ཕྱིར། གཅིག་
དམིགས་ཉམས་སུ་མྱོང་བ་ལས། །ཞེས་སོགས་རྐང་པ་བཞི་ལ། བུམ་པས་དག་པའི་ས་
ཕྱོགས་འཛིན་པའི་དབང་མངོན་ཉམས་མྱོང་གི་རང་རིག་ཆོས་ཅན། ཁྱོད་ཀྱི་འབྲས་བུ་སྐྱེད་
ཚུལ་ཡོད་དེ། རང་འབྲས་དྲན་ཤེས་གཉིས་སྐྱེད་པའི་ཕྱིར་རོ། །ཉི་མ་གཉིས་པའི་སྔ་ལྡང་ལ་
ཚད་འབྲས་གཉིས་པ་མན་ཡོང་བས། རྡུལ་ཕྲན་དེ་དག་གང་གིས་ན་སོགས་རྐང་པ་
གཉིས་ལ། གཟུགས་འཛིན་དབང་མངོན་ཆོས་ཅན། ཁྱོད་ཕྱི་དོན་དང་འདྲ་བ་མིན་ཏེ། ཕྱི་
དོན་རྡུལ་ཕྲན་དང་རགས་པ་གང་དང་ཡང་འདྲ་བ་མ་ཡིན་པའི་ཕྱིར་རོ། །དེས་ན་གཞན་
255



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རིག་མེད་པའི་ཕྱིར། །སོགས་རྐང་པ་གཉིས་ལ། སྔོ་འཛིན་དབང་མངོན་ཆོས་ཅན། ཁྱོད་ཀྱི་
རང་གི་བདག་ཉིད་དུ་གྱུར་པའི་གཟུགས་རིག་པ་ཡིན་ཏེ། ཁྱོད་ལ་རང་དུས་སུ་སྣང་བའི་
གཟུགས་དེ་ཁྱད་ཀྱི་བདག་ཉིད་ཡིན་པའི་ཕྱིར་རོ། །མཐོང་བའི་ཁྱད་པར་དང་བྲལ་བ་
སོགས་ལ། སྔོ་འཛིན་དབང་མངོན་ལ་གཟུགས་སུ་སྣང་བའི་རྣམ་པ་ཆོས་ཅན། ཕྱི་དོན་མ་
ཡིན་ཏེ། སྔོ་འཛིན་དབང་སྔོན་དང་ལྷན་ཅིག་དམིགས་ངེས་ཡིན་པའི་ཕྱིར་རོ། །ཕྱི་རོལ་དོན་
ནི་ཡོད་ན་ཡང་། །ཞེས་སོགས་ལ། དོན་སྣང་གི་དབང་ཤེས་ལ་དོན་དུ་སྣང་བ་ཆོས་ཅན། ཕྱི་
དོན་རང་ངོས་ནས་གཏད་པ་མ་ཡིན་ཏེ། ནང་བག་ཆགས་ཁོ་ནས་གཏད་པ་ཡིན་པའི་ཕྱིར།
དེ་ཕྱིར་ཕྱི་རོལ་གཞལ་བྱ་ལའང་། ཞེས་སོགས་ལ། ཤེས་བྱ་ཆོས་ཅན། གཟུགས་གཞལ་
བྱར་བྱེད་པའི་ཚེ་ན་དོན་རྟོགས་འབྲས་བུར་རིགས་ཏེ། དོན་སྣང་གི་དབང་མངོན་དེས་
གཟུགས་རྟོགས་པའི་ཕྱིར། དེ་ཚེ་དོན་སྣང་འདི་ཉིད་ནི། །ཚད་ཡིན་ཞེས་པ་ལ། །ཤེས་བྱ་
ཆོས་ཅན། གཟུགས་གཞལ་བྱར་གཞག་པའི་ཚེ། དོན་འདྲ་བ་ཚད་མ་ཡིན་ཏེ། དོན་འདྲ་
བས་གཟུགས་རྟོགས་པའི་ཕྱིར་རོ། །དེ་དང་འདྲ་བའམ་གཞན་འདྲའང་རུང་། ཞེས་
སོགས་ལ། གཟུགས་འཛིན་དབང་མངོན་ཆོས་ཅན། གཟུགས་དེ་ཁྱོད་ཀྱི་གཞལ་བྱ་ཡིན་ཏེ།
གཟུགས་དེ་ཁྱོད་ལ་རང་འདྲའི་རྣམ་པ་གཏོད་བྱེད་ཀྱི་རྒྱུ་ཡིན་པའི་ཕྱིར། བློ་བདག་རྣམ་པར་
དབྱེར་མེད་ཀྱང་སོགས་ལ། དོན་སྣང་གི་ཚད་འབྲས་གཞལ་གསུམ་ཆོས་ཅན། ལྡོག་པ་ཐ་
དད་ཡིན་ཏེ། རྟོག་ངོར་ཐ་དད་ཡིན་པའི་ཕྱིར། དཔེར་ན་འདོད་ཆགས་སོགས་མྱོང་བཞིན་
སོགས་ལ། དབང་མངོན་ཆོས་ཅན། ཁྱོད་གཞལ་བྱ། འཛིན་རྣམ་ཚད་མ། རང་རིག་འབྲས་
བུར་བྱེད་པའི་ཚད་འབྲས་ཀྱི་རྣམ་བཞག་ཡོད་དེ། ཁྱོད་ཤེས་པ་ཡིན་པའི་ཕྱིར། གཟུགས་
འཛིན་དབང་མངོན་ཆོས་ཅན། ཁྱོད་གཟུགས་ཀྱི་རྣམ་ལྡན་དུ་སྐྱེས་ཏེ། གཟུགས་དེ་ཁྱོད་ལ་
རྣམ་པ་གཏོད་བྱེད་ཡིན་པའི་ཕྱིར། ངེས་པར་བློ་དང་ལྷན་གཅིག་ཏུ། །ཞེས་སོགས་ལ།
གཟུགས་འཛིན་དབང་མངོན་ལ་གཟུགས་སུ་སྣང་བའི་རྣམ་པ་ཆོས་ཅན། ཁྱོད་གཟུགས་
256



རྣམ་འགྲེལ་སྔ་ལྡང་གི་སྦྱོར་བ། །
འཛིན་དབང་མངོན་དང་རྫ་ས་གཞན་མ་ཡིན་ཏེ། དེ་དང་ལྷན་ཅིག་དམིགས་ངེས་ཡིན་པའི་
ཕྱིར། །གལ་ཏེ་མཚུངས་པ་དེ་མ་ཐག །ཞེས་སོགས་རྐང་པ་གཉིས་ལ། གཟུགས་འཛིན་
དབང་མངོན་ཆོས་ཅན། རང་གི་དམིགས་རྐྱེན་ཕྱི་དོན་ལས་སྐྱེས་པ་མ་ཡིན་ཏེ། རང་གི་
མཚུངས་པ་དེ་མ་ཐག་རྐྱེན་གྱི་བག་ཆགས་ཀྱི་དབང་གིས་སྐྱེས་པ་ཡིན་པའི་ཕྱིར། དེ་ལའང་
དུ་བར་སྣང་བའི་བློས། །ཞེས་སོགས་རྐང་པ་བཞི་ལ། དུར་སྣང་གི་བག་ཆགས་སད་པའི་བློ་
ཆོས་ཅན། དུ་ལྡན་ལར་སྣང་གི་བག་ཆགས་སད་པའི་ཤེས་རྒྱུད་ལ་མེར་སྣང་གི་བག་ཆགས་
སད་པའི་བློ་འབྱུང་རུང་དུ་སྒྲུབ་པའི་རྟགས་ཡང་དག་ཡིན་ཏེ། དེ་ལྟར་སྒྲུབ་པའི་ཚུལ་གསུམ་
ཚང་བའི་ཕྱིར་རོ། །
ཚུལ་གཉིས་སྒྲུབ་པར་བྱེད་པས་ཀྱང་། སོགས་རྐང་པ་གཉིས་ལ། ཚུལ་གཉིས་སྒྲུབ་
བྱེད་ཀྱི་རིགས་པ་ཆོས་ཅན། ཁྱོད་ལ་བརྟེན་ནས་རང་རིག་ཀྱང་གྲུབ་པ་ཡིན་ཏེ། དེ་ཤུགས་
ལ་གྲུབ་པ་ཡིན་པའི་ཕྱིར་རོ། །ཉི་མ་རྟིང་མ་སྔ་ལྡང་བ་ལ་གཉིས་ཀྱི་སྒྲ་མ་གྲུབ་ཀྱང་མན་
ཡོང་བས། སྒྲ་མ་གྲུབ་ཀྱང་དངོས་པོ་ནི། །ཞེས་སོགས་ལ། ལུས་ཅན་ཆོས་ཅན། །ཁྱོད་
འབྱུང་བཞིའི་རྡུལ་ཕྲན་མི་རྟག་པར་སྒྲུབ་པའི་རྟགས་ཡང་དག་ཡིན་ཏེ། དེ་ལྟར་སྒྲུབ་པའི་
ཚུལ་གསུམ་ཚང་བའི་གཏན་ཚིགས་ཡིན་པའི་ཕྱིར། སྒྲུབ་བྱེད་ཐུགས་རྗེ་གོམས་ལས་ཏེ། །
ཞེས་པ་ལ། ཚད་མའི་སྐྱེས་བུ་ཆོས་ཅན། ཁྱོད་སྒྲུབ་བྱེད་ཀྱི་ཐབས་ཡོད་དེ། བརྩེ་བ་སྙིང་རྗེ་
ཆེན་པོ་སྐྱེ་བ་དུ་མར་གོམས་པ་དེ་དེ་ཡིན་པའི་ཕྱིར། བརྩེ་ལྡན་སྡུག་བསྔལ་གཞོམ་པའི་
ཕྱིར། །ཞེས་སོགས་ལ་བརྩེ་ལྡན་བྱང་སེམས་ཆོས་ཅན། ཁྱོད་ཀྱི་བདེན་བཞི་རྟོགས་པ་ལ་
དགོས་པ་ཡོད་དེ། གཞན་སྡུག་བསྔལ་ལས་སྐྱོབ་པའི་ཆེད་ཡིན་པའི་ཕྱིར། རྣམ་པ་དུ་མར་
ཐབས་གོམས་པ། །ཞེས་སོགས་ལ། སྟོན་ཤཱཀ་ཆོས་ཅན། ཁྱོད་སྐྱོན་ཀུན་ཟད་ཀྱི་གང་ཟག་
ཡིན་ཏེ། ཐབས་ལ་གོམས་པ་མཐར་ཐུག་པའི་གང་ཟག་ཡིན་པའི་ཕྱིར། རྒྱུ་སྤངས་ཡོན་ཏན་
གསུམ་བདེ་གཤེགས་ཞེས་སོགས་ལ། སྟོན་ཤཱཀ་གི་རྒྱུད་ཀྱི་འགོག་བདེན་ཆོས་ཅན། བདེ་
257



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཤེགས་ཡིན་ཏེ། སྤངས་པ་ཁྱད་པར་གསུམ་ལྡན་ཡིན་པའི་ཕྱིར། བདག་ལྟའི་ས་བོན་
སྤངས་པའི་ཕྱིར། ཞེས་སོགས་ལ། སྟོན་ཤཱཀ་གི་རྒྱུད་ཀྱི་འགོག་བདེན་ཆོས་ཅན། སླར་མི་
ལྡོག་པའི་སྤངས་པ་ཡིན་ཏེ། བདག་ལྟའི་ས་བོན་སྤངས་པ་མཐར་ཐུག་པའི་སྤངས་པ་ཡིན་
པའི་ཕྱིར། སྡུག་བསྔལ་འཁོར་བ་ཅན་ཕུང་པོ། །ཞེས་སོགས་ལ། ཐོག་མེད་ནས་འཁོར་
བའི་ཉེར་ལེན་གྱི་ཕུང་པོ་ཆོས་ཅན། སྡུག་བསྔལ་བདེན་པ་ཡིན་ཏེ། སྡུག་བསྔལ་རྣམ་
གསུམ་གང་རུང་གིས་བསྡུས་པའི་ཟག་བཅས་ཡིན་པའི་ཕྱིར། རེས་འགའ་བ་ཉིད་ཡིན་
པས་ན། །ཞེས་སོགས་ལ་རེས་འགའ་སྐྱེ་བ་ཆོས་ཅན། སྡུག་བསྔལ་བདེན་པ་རྒྱུ་དང་བཅས་
པར་སྒྲུབ་པའི་འབྲས་རྟགས་ཡང་དག་ཡིན་ཏེ། དེ་ལྟར་སྒྲུབ་པའི་འབྲས་བུས་ཚུལ་གསུམ་
ཚང་བའི་གཏན་ཚིགས་ཡིན་པའི་ཕྱིར། དེ་ནི་གཏན་དུ་བ་མིན་ཏེ། །ཞེས་སོགས་ལ། སྲེད་
པ་ཆོས་ཅན། ཁྱོད་གཏན་དུ་བ་མ་ཡིན་ཏེ། ཁྱོད་ཀྱི་རྒྱུ་ལ་གཉེན་པོས་གེགས་བྱེད་པའི་ཕྱིར།
གང་དག་བརྩེ་བ་ཆེན་པོ་བ། །ཞེས་སོགས་ལ། ཐེག་ཆེན་འཕགས་པ་ཆོས་ཅན། གཞན་
དོན་ལ་བཞུགས་པ་ཡིན་ཏེ། དེའི་རྒྱུ་བརྩེ་བ་ཆེན་པོ་མངའ་བའི་ཕྱིར། འདི་ཡུལ་སུན་ཕྱུང་
མེད་པར་ནི། །ཞེས་སོགས་ལ། བདག་མེད་རྟོགས་པའི་བར་ཆད་མེད་ལམ་ཆོས་ཅན། ཁྱེད་
ཀྱིས་བདག་འཛིན་སྤོང་བའི་ཚུལ་ཡོད་དེ། ཡུལ་བདག་སུན་ཕྱུང་བའི་སྒོ་ནས་སྤོང་བའི་ཕྱིར།
བཤད་ཟིན་ལམ་དེ་གོམས་པ་ལས། །ཞེས་སོགས་ལ། བདག་མེད་རྟོགས་པའི་ཤེས་རབ་
ཆོས་ཅན། ཁྱོད་ཐར་པ་ཐོབ་པའི་ཐབས་ཡིན་ཏེ། ཁྱོད་གོམས་པ་ལས་གནས་གྱུར་མཐར་
ཐུག་ཐོབ་པའི་ཕྱིར། སྐྱོབ་ལས་དེ་ཉིད་དང་གཏན་ཞེས་སོགས་ལ། ཐུབ་དབང་ཆོས་ཅན།
ཐམས་ཅད་མཁྱེན་པ་ཡིན་ཏེ། སྐྱོབ་པ་ཡིན་པའི་ཕྱིར། དེ་ལྟའི་དངོས་དོན་བསྟོད་པ་ནི། །
ཞེས་སོགས་ལ། བཅོམ་ལྡན་འདས་ལ་ཚད་མའི་སྒོ་ནས་བསྟོད་པ་ཆོས་ཅན། དགོས་པ་
ཡོད་དེ། ཐུབ་པའི་བསྟན་པ་ལ་ཚད་མའི་རྣམ་གཞག་གྲུབ་པའི་ཆེད་ཡིན་པའི་ཕྱིར། མེད་ན་
མི་འབྱུང་མཚན་ཉིད་ཅན། །ཞེས་སོགས་ལ། སྟོན་པའི་བསྟན་པ་འདིར་རྗེས་དཔག་ཆོས་
258
258



རྣམ་འགྲེལ་སྔ་ལྡང་གི་སྦྱོར་བ། །
ཅན། ཁྱོད་བཤད་དེ། ཁྱོད་ཀྱི་རྟེན་རྟགས་བཤད་པའི་ཕྱིར་རོ། །གོང་དུ་སྐྱོབ་པ་ཉིད་
གཟིགས་ལམ་གསུང་བ། །ཞེས་སོགས་རྐང་པ་བཞི་ལ། སྟོན་ཤཱཀ་ཆོས་ཅན། སྐྱོབ་པ་
ཡིན་ཏེ། རང་གི་གཟིགས་པའི་ལམ་གཞན་ལ་སྟོན་པའི་སྟོན་པ་ཡིན་པའི་ཕྱིར། ཡང་ན་
སྐྱོབ། བདེན་པ་བཞི་ནི་སྟོན་མཛད་པའོ་ཞེས་པ་ལ་སྟོན་ཤཱཀ་ཆོས་ཅན། སྐྱོབ་པ་ཡིན་ཏེ།
བདེན་བཞི་སྟོན་པའི་སྟོན་པ་ཡིན་པའི་ཕྱིར་རོ། །རྣམ་འགྲེལ་ཉི་མ་གསུམ་ཀའི་སྔ་ལྡང་
རྫོགས་སོ།། །།
༈ རྣམ་འགྲེལ་བར་ལྡང་གི་སྦྱོར་བ་ཡོད། ཉི་མ་དང་པོའི་བར་ལྡང་བ་ལ། གཞན་
དོན་གྱི། རང་ཉིད་ཚིག་ཕྲད་ནས། ཡན་ལག་རྫ་ས་འགོག་གི་བར་ཡོང་བས། རང་ཉིད་ཚིག་
ཕྲད་ངོ་བོའི་སྒྲ། །ཞེས་སོགས་ལ། ཕྱོགས་ཡང་དག་གི་མཚན་ཉིད་ཀྱི་ཟུར་ལྔ་སྨོས་པ་ཆོས་
ཅན། དགོས་པ་ཡོད་དེ། གཞན་དོན་ཕྱོགས་ཡང་དག་ལ་མ་ཁྱབ་ཁྱབ་ཆེས་མི་སྲིད་པའི་
སྐྱོན་གསུམ་སྤང་པའི་ཆེད་ཡིན་པའི་ཕྱིར། ཁས་བླངས་དེ་ཡང་ཚད་མ་ནི། །ཞེས་སོགས་ལ།
གཞན་དོན་ཕྱོགས་ཡང་དག་གི་མཚན་ཉིད་ཀྱི་ཟུར་དུ་མ་བསལ་བ་ཞེས་སྨོས་པ་ཆོས་ཅན།
དགོས་པ་ཡོད་དེ། ཚད་མས་བསལ་བ་ཞུགས་པ་རྣམས་བསྒྲུབ་བྱ་ཡང་དག་ཡིན་པ་བཅད་
པར་བྱ་བའི་ཆེད་ཡིན་པའི་ཕྱིར། དེ་ལ་ཁས་བླངས་འབྲས་རྟགས་ཏེ། །ཞེས་སོགས་ལ།
དཔྱད་གསུམ་དག་པའི་ལུང་ཆོས་ཅན། ཁྱོད་བཀའ་བརྒྱད་སྟོང་པ་རང་གི་བསྟན་དོན་
རྟོགས་པའི་ཚད་མ་སྔ་མ་སྔོན་སོང་དུ་སྒྲུབ་པའི་འབྲས་རྟགས་ཡང་དག་ཡིན་ཏེ། དེ་སྒྲུབ་ཀྱི་
འབྲས་བུའི་ཚུལ་གསུམ་ཚང་བའི་གཏན་ཚིགས་ཡིན་པའི་ཕྱིར། ཡང་དག་ངེས་ལྡན་བརྗོད་
འདོད་པ། །ཞེས་སོགས་ལ། ཡིད་ཆེས་རང་ལུང་གཉིས་ཆོས་ཅན། ཁྱོད་ཕྱོགས་གཅིག་ཏུ་
འཆད་པའི་རྒྱུ་མཚན་ཡོད་དེ། བདག་གཞན་ཡིད་ཆེས་ཀྱི་གནས་སུ་མཚུངས་པའི་ཕྱིར། ཐ་
སྙད་ལས་ནི་སྐྱེས་པ་ཡི། །ཞེས་སོགས་ལ། ཟླ་སྒྲས་བརྗོད་རུང་ཆོས་ཅན། ཁྱོད་ལ་གྲགས་
པའི་མིང་འདོགས་པའི་རྒྱུ་མཚན་ཡོད་དེ། ཁྱོད་གྲགས་པའི་ཡུལ་ཡིན་པས་དེ་ལྟར་བཏགས་
259



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་ཕྱིར། སྐྱེས་བུའི་འདོད་དང་རྗེས་འབྲེལ་བ། །ཞེས་སོགས་ལ། ཟླ་བ་ཞེས་པའི་སྒྲ་ཆོས་
ཅན། ཁྱོད་དོན་རང་གི་ཞེན་དོན་གྱི་གཙོ་བོ་ལ་གྲགས་པས་གནོད་པ་འབབ་པ་ཆོས་ཅན།
གྲགས་པ་དང་འགལ་བའི་དམ་བཅའ་ལྟར་སྣང་གི་མཚན་ཉིད་ཡིན་ཏེ། དེའི་འཇོག་བྱེད་
ཡིན་པའི་ཕྱིར། ཉི་མ་གཉིས་པའི་བར་ལྡང་ལ་མཚན་ཉིད་བརྟགས་པ་ཡོང་བས། ཤེས་བྱ་
ཀུན་ལ་ཆོས་གསུམ་གྱིས། །ཞེས་སོགས་ལ། བུམ་སོགས་ཤེས་བྱ་ཀུན་ཆོས་ཅན། ཁྱོད་ལ་
མཚན་མཚོན་གཞི་གསུམ་གྱིས་ཁྱབ་སྟེ། སྒྲ་བློ་མ་འཁྲུལ་བས་ཞེན་དུ་རུང་བའི་ཕྱིར། རྣམ་
འཇོག་རྒྱུ་ནི་མ་ངེས་པར། །ཞེས་སོགས་ལ། ལྟོ་ལྡིར་བ་ཆོས་ཅན། ཁྱོད་མ་ངེས་པར་བུམ་པ་
ངེས་པ་མེད་དེ། ཁྱོད་བུམ་པའི་མཚན་ཉིད་ཡིན་པའི་ཕྱིར། རྟགས་དང་མཚན་ཉིད་གཉིས་
ཀ་ལ། ཞེས་སོགས་ལ། རྟགས་དང་མཚན་ཉིད་ཀྱི་སྦྱོར་བ་ཆོས་ཅན། ཁྱོད་ལ་དབྱེ་ན་
གཉིས་ཡོད་དེ། སྤྱི་དང་བྱེ་བྲག་གི་སྦྱོར་བ་གཉིས་ཡོད་པའི་ཕྱིར། ཚུལ་གསུམ་དུ་བ་ཁོ་ནའི་
ཆོས། །ཞེས་སོགས་ལ། དུ་བ་ཆོས་ཅན། ཁྱོད་ཚུལ་གསུམ་ཡིན་ཏེ། རྟགས་ཡིན་པའི་ཕྱིར།
དངོས་འགལ་གཅོད་པའི་དོན་ལྡོག་ཡིན། ཞེས་པ་ལ། དངོས་འགལ་གཅོད་པའི་དོན་ལྡོག་
གྲུབ་པ་ཆོས་ཅན། མཚན་ཉིད་ཀྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། མ་
ཁྱབ་ཁྱབ་ཆེས་མི་སྲིད་གསུམ། ཞེས་སོགས་ལ། མཚན་ཉིད་ཀྱི་སྐྱོན་ཆོས་ཅན། གསུམ་
ཡོད་དེ། མ་ཁྱབ་ཁྱབ་ཆེས་མི་སྲིད་པའི་སྐྱོན་གསུམ་ཡོད་པའི་ཕྱིར། རྒྱུ་མཚན་ཅན་གྱི་སྒྲ་
ཤེས་ནི། །ཞེས་སོགས་ལ་ཐུབ་དབང་ཆོས་ཅན། ཚད་མ་དང་ལྡན་ཏེ། བདེན་བཞིའི་བླང་
དོར་ལ་མི་བསླུ་མཤེས་དོན་གསལ་གཉིས་དང་ལྡན་པའི་ཕྱིར། མ་སྐྱེས་པ་ནི་ལྡོག་དོན་དུ། །
ཞེས་སོགས་ལ། གྱུར་པ་སྨོས་པ་ཆོས་ཅན། དགོས་པ་ཡོད་དེ། རང་བྱུང་གི་ཚད་མའི་སྐྱེས་
བུ་དགག་པའི་ཆེད་ཡིན་པའི་ཕྱིར། བསྒྲུབ་བྱའི་རྗེས་འགྲོ་ཕྱིར་འབྲས་བུ། །ཞེས་སོགས་ལ།
བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་མ་ཡིན་པར་སྒྲུབ་པའི་
གཏན་ཚིགས་ཏེ། འབྲས་མཚུངས་ཀྱི་ལྟག་ཆོད་ཡིན་ཏེ། ཁྱོད་སྒྲ་མི་རྟག་པར་སྒྲུབ་པའི་
260



རྣམ་འགྲེལ་སྔ་ལྡང་གི་སྦྱོར་བ། །
རྟགས་ཡང་དག་ཡིན་པའི་ཕྱིར་རོ།། །།མངྒ་ལཾ། །
རིགས་གཏེར་ཉི་མ་དང་པོའི་བར་ལྡང་བ་ལ། བསྒྲུབ་བྱ་ནས་གཞན་དོན་གྱི་བར་
ཡོང་བས། མདོ་ལས་མཚན་ཉིད་ལྔ་ལྡན་གསུངས། །ཞེས་པ་ལ་ངོ་བོའི་དོན་སོགས་ཆོས་ལྔ་
ཚང་བ་ཆོས་ཅན། གཞན་དོན་བསྒྲུབ་བྱ་ཡང་དག་གི་མཚན་ཉིད་ཡིན་ཏེ། དེའི་འཇོག་བྱེད་
ཡིན་པའི་ཕྱིར། བསྒྲུབ་བྱར་འདོད་པ་རིགས་པའི་སྒོར། །ཞེས་པ་ལ། སྐབས་ཀྱི་རྒོལ་བས་
བསྒྲུབ་བྱ་ཡང་དག་ཏུ་ཁས་བླངས་པ་ཆོས་ཅན། རྟགས་གསལ་འདྲ། དམ་བཅའ་ཉིད་ན་
མྱོང་བ་དང་། ཞེས་སོགས་ལ། དམ་བཅའ་ལྟར་སྣང་གང་ཞིག །རང་གི་ཞེན་དོན་གྱི་གཙོ་བོ་
ལ་མངོན་སུམ་གྱིས་གནོད་པ་འབབ་པ་ཆོས་ཅན། མངོན་སུམ་དང་འགལ་བའི་དམ་བཅའ་
ལྟར་སྣང་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཚུལ་གསུམ་དངོས་པོ་
སྟོབས་ཞུགས་དང་། །ཞེས་སོགས་ལ། དམ་བཅའ་ལྟར་སྣང་གང་ཞིག །རང་གི་ཞེན་དོན་
ལ་དངོས་སྟོབས་ཀྱིས་གནོད་པ་འབབ་པ་ཆོས་ཅན། དངོས་སྟོབས་དང་འགལ་བའི་དམ་
བཅའ་ལྟར་སྣང་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཡིད་ཆེས་ཚིག་
དང་དམ་བཅའ་བ། །ཞེས་སོགས་ལ། དམ་བཅའ་ལྟར་སྣང་གང་ཞིག །རང་གི་ཞེན་དོན་ལ་
ཡིད་ཆེས་ཀྱིས་གནོད་པ་འབབ་པ་ཆོས་ཅན། ཡིད་ཆེས་དང་འགལ་བའི་དམ་བཅའ་ལྟར་
སྣང་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེས་ན་རིགས་པས་གྲུབ་པའི་
ལུང་། །ཞེས་སོགས་ལ། རང་གི་བརྗོད་དོན་གྱི་གཙོ་བོ་ཚད་མས་གྲུབ་པའི་ལུང་ཆོས་ཅན།
ལུང་རྣམ་དག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཞལ་བྱ་གཉིས་ལ་
ཚད་མ་གཉིས། །ཞེས་སོགས་ལ། དཔྱད་པ་གསུམ་གྱིས་དག་པའི་ལུང་ཆོས་ཅན། ལུང་
རྣམ་དག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེ་ཉིད་ཕྱིར་ན་འཇིག་
རྟེན་དང་། །ཞེས་སོགས་ལ། དམ་བཅའ་ལྟར་སྣང་གང་ཞིག །ཐམས་ཅད་ལ་འཇུག་རུང་
ཡིན་ཏེ། དོན་ཐམས་ཅད་ཁྱོད་ཀྱི་བརྗོད་བྱར་རུང་བའི་ཕྱིར། རི་བོང་ཅན་ཟླར་མི་འདོད་པ། །
261



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་སོགས་ལ། རྟོག་ཡུལ་ན་ཡོད་པ་ཆོས་ཅན། །ཁྱོད་རི་བོང་ཅན་ཟླ་སྒྲས་བརྗོད་མི་རུང་དུ་
སྒྲུབ་པའི་རྟགས་ཡང་དག་མ་ཡིན་ཏེ། ཁྱོད་དེ་ལྟར་སྒྲུབ་པའི་ཚུལ་གསུམ་མ་ཚང་བའི་
གཏན་ཚིགས་ཡིན་པའི་ཕྱིར། གྲུབ་པ་ཐ་དད་བཤད་པ་ལ། ཞེས་སོགས་ལ། ཡིད་ཆེས་དང་
གྲགས་པའི་གནོད་ཚུལ་རྒྱས་པར་བཤད་པ་ཆོས་ཅན། དགོས་པ་ཡོད་དེ། དེ་གཉིས་དངོས་
སྟོབས་ལས་གནོད་ཡུལ་ཐ་དད་དུ་བསྟན་པའི་ཆེད་ཡིན་པའི་ཕྱིར། ཀུན་ཏུ་རྒོལ་བ་བདག་
ཉིད་ཀྱིས། །ཞེས་སོགས་ལ། རང་རྟེན་ལ་སྨོས་པ་ཆོས་ཅན། དགོས་པ་ཡོད་དེ། སྐབས་ཀྱི་
སྒྲུབ་ཆོས་ཀྱི་རྟེན་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་བསྟན་པའི་ཆེད་ཡིན་
པའི་ཕྱིར།།
ཉི་མ་རྟིང་མའི་བར་ལྡང་ལ། རང་དོན་གྱི་རང་བཞིན་ཁྱད་པར་བྱེ་བྲག་ནས། ལེ་
གཉིས་ཀྱི་སྒྲ་མ་གྲུབ་ཀྱང་གི་བར་ཡོང་བས། ལེ་གཉིས་ནས། ཚད་མ་བསླུ་མེད་པ་ལ་ཡང་། །
རང་ལས་རང་གི་ངོ་བོ་རྟོགས། །ཞེས་སོགས་ལ། དབང་མངོན་ཆོས་ཅན། ཁྱོད་ཤེས་པ་
ཡིན་པར་རྟོགས་བྱེད་ཡོད་དེ། རང་མྱོང་རང་རིག་མངོན་སུམ་ལས་རྟོགས་ནུས་པའི་ཕྱིར།
དེ་ལྡན་བཅོམ་ལྡན་ཚད་མ་ཉིད། །ཅེས་པ་ལ་རྒྱུ་མཚན་ཅན་གྱི་སྒྲ་ཤེས་གྲུབ་པ་ཆོས་ཅན།
མཚོན་བྱའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། མཚན་ཉིད་གཉིས་ཀྱིས་
འཇོག་ན་ནི། །ཞེས་སོགས་ལ། ཚད་མ་ཆོས་ཅན། ཁྱོད་ལ་མཚན་ཉིད་དོན་ཐ་དད་པ་
གཉིས་མེད་དེ། ཁྱོད་མཚོན་བྱ་དོན་ཐ་དད་པ་གཉིས་མིན་པའི་ཕྱིར། མི་བསླུ་མ་ཤེས་དོན་
གསལ་གཉིས། །ཞེས་སོགས་ལ། མ་ཤེས་དོན་གསལ་གྱི་རིག་པ་ཆོས་ཅན། ཚད་མའི་
མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། མི་བསླུ་ལས་དང་བྱེད་པོ་དང་། །ཞེས་
སོགས་ལ། ཁྱད་ཆོས་གསུམ་ལྡན་གྱི་མི་བསླུ་བ་ཆོས་ཅན། ཡུལ་ཅན་གྱི་མི་བསླུ་བའི་མཚན་
ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ངེས་དང་སྒྲོ་འདོགས་ཞེན་ཡུལ་གཅིག །ཅེས་
སོགས་ལ། སྒྲ་མི་རྟག་པར་ངེས་པའི་ངེས་ཤེས་ཀྱིས་སྒྲ་རྟག་འཛིན་གྱི་སྒྲོ་འདོགས་སེལ་བའི་
ས
262



རྣམ་འགྲེལ་སྔ་ལྡང་གི་སྦྱོར་བ།
།
རྒྱུ་མཚན་ཡོད་དེ། དེ་གཉིས་ཞེན་གཞི་གཅིག་ལ་ཞེན་སྟངས་ཐ་དད་ཡིན་པའི་ཕྱིར། དེས་ན་
ཡང་དག་ཤེས་པ་ཉིད། །ཅེས་སོགས་ལ་ཤེས་བྱ་ཆོས་ཅན། མངོན་རྗེས་གཉིས་ཀྱི་དབྱེ་གཞི་
ཡོད་དེ། ཡང་དག་པའི་ཤེས་པ་དེ་དེ་ཡིན་པའི་ཕྱིར། དབྱེ་ན་མངོན་སུམ་རྗེས་དཔག་
གཉིས། །ཞེས་པ་ལ་ཚད་མ་ཆོས་ཅན། ཁྱོད་ཀྱི་དབྱེ་ངོ་ཡོད་དེ་མངོན་རྗེས་གཉིས་པོ་དེ་དེ་
ཡིན་པའི་ཕྱིར། དོན་རིག་གཉིས་དང་རང་རིག་དང་། །ཞེས་སོགས་ལ། དོན་རིག་གཉིས་པོ་
ཆོས་ཅན། རང་ངེས་ཚད་མ་ཡིན་ཏེ། རང་ལས་ངེས་ཀྱི་ཚད་མ་ཡིན་པའི་ཕྱིར། དང་པོ་པ་
དང་ཡིད་མ་གཏད་ཅེས་སོགས་ལ། དང་པོ་པའི་མངོན་སུམ་སོགས་ཆོས་ཅན། གཞན་ངེས་
ཚད་མ་ཡིན་ཏེ། གཞན་ལས་ངེས་ཀྱི་ཚད་མ་ཡིན་པའི་ཕྱིར། །སྣང་བ་དངོས་པོའི་ཡུལ་ཅན་
ཡིན། །ཞེས་སོགས་ལ། སེལ་བ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། སེལ་བའི་
དགག་སྒྲུབ་གཉིས་ཡོད་པའི་ཕྱིར། དགག་པ་སྒྲུབ་པ་སྤོང་བ་དང༌། །ཞེས་སོགས་ལ།
དགག་པ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། མེད་དགག་དང་། མ་ཡིན་དགག་
གཉིས་ཡོད་པའི་ཕྱིར། རིགས་གཏེར་ཉི་མ་གཉིས་པའི་བར་ལྡང་རྫོགས་སོ།། །།
རིགས་གཏེར་ཉི་མ་གསུམ་པའི་སྦྱོར་བ་ཡོད། རིག་གཏེར་ཉི་མ་གསུམ་པའི་ཕྱི་ལྡང་
བ་ལ། རབ་བྱེད་དང་པོ་གཉིས་ཡོང་བས། ཡུལ་གྱི་མཚན་ཉིད་བློས་རིག་བྱ། །ཞེས་པ་ལ།
བློས་རིག་པར་བྱ་བ་ཆོས་ཅན། ཡུལ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། གཞལ་བྱ་རང་མཚན་གཅིག་ཁོ་ན། །ཞེས་པ་ལ་ཤེས་བྱ་ཆོས་ཅན། གཟུང་ཡུལ་གྱི་
གཞལ་བྱ་ཡིན་ན་རང་མཚན་ཡིན་པས་ཁྱབ་སྟེ། དོན་སྤྱི་སོགས་གཟུང་ཡུལ་མ་ཡིན་པའི་
ཕྱིར། འཇུག་ཚུལ་སྒོ་ནས་རང་སྤྱི་གཉིས། །ཞེས་པ་ལ་ཤེས་བྱ་ཆོས་ཅན། གཞལ་བྱ་ལ་རང་
སྤྱི་གཉིས་སུ་གྲངས་ངེས་ཏེ། འཇུག་ཚུལ་གྱི་སྒོ་ནས་དེ་ལྟར་གྲངས་ངེས་པའི་ཕྱིར། ངོ་བོ་
ཉིད་དང་། ཞེས་སོགས་ལ། གྲུབ་མཐའ་སྨྲ་བ་ཆོས་ཅན། གཉིས་ཡོད་དེ། ཕྱི་ནང་གི་སྒོ་
ནས་གཉིས་ཡོད་པའི་ཕྱིར། རང་ལ་ཤར་ན་ཞེས་སོགས་ལ། ཚད་མ་ལ་ཡུལ་གྱི་རྣམ་པ་ཤར་
263



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བ་ཆོས་ཅན། ཚད་མས་ཡུལ་རྟོགས་པའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། གཅིག་དང་དུ་མ་ཞེས་སོགས་ལ། ཕྱི་དོན་ཆོས་ཅན། བདེན་པར་མེད་དེ། བདེན་
པའི་གཅིག་དང་དུ་མ་གང་རུང་དང་བྲལ་བའི་ཕྱིར། གསལ་དང་ལྷན་ཅིག་ཅེས་སོགས་ལ།
གསལ་རིག་ཆོས་ཅན། ཤེས་པའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།
དོན་དུ་སྣང་བ་ཞེས་སོགས་ལ། དབང་མངོན་ལ་སྣང་བ་ཆོས་ཅན། ཕྱི་དོན་མིན་ཏེ། ཤེས་པ་
ཡིན་པའི་ཕྱིར། བག་ཆགས་བརྟན་དང་། ཞེས་སོགས་ལ། བག་ཆགས་བརྟན་བྱུང་གི་མ་
འཁྲུལ་བའི་རིག་པ་ཆོས་ཅན། མངོན་སུམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་
པའི་ཕྱིར། ཅི་སྲིད་ཕྱི་རོལ་ཞེས་སོགས་ལ། ཤེས་བྱ་ཆོས་ཅན། ཕྱི་དོན་དུ་གྱུར་པའི་གཟུང་
ཡུལ་ཅན་གྱི་བློ་མེད་དེ། ཕྱི་དོན་མེད་པའི་ཕྱིར་རོ། །བློའི་མཚན་ཉིད་རིག་པ་ཡིན། །ཞེས་
སོགས་ལ། རིག་པ་ཆོས་ཅན། བློའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།
གལ་ཏེ་སྣང་ལ་མ་ངེས་པ། །ཞེས་སོགས་ལ། སྣང་ལ་མ་ངེས་པའི་མངོན་སུམ་ཆོས་ཅན།
ཚད་མ་ཡིན་ཏེ། མ་འཁྲུལ་བའི་རིག་པ་ཡིན་པའི་ཕྱིར། མངོན་སུམ་རྟོག་བྲལ་ད་ལྟར་བ། །
ཞེས་སོགས་ལ། མངོན་སུམ་དང་བཅད་ཤེས་ཆོས་ཅན། འགལ་བ་ཡིན་ཏེ། ཡུལ་དུས་
འཛིན་སྟངས་སོགས་འགལ་བའི་ཕྱིར། གྲངས་ཀྱི་དབྱེ་བསྡུ་ཞེས་སོགས་ལ། ཚད་མའི་
གྲངས་ངེས་ཆོས་ཅན། ནང་གི་དབྱེ་བ་མིན་ཏེ། གྲངས་ཀྱི་དབྱེ་བ་ཡིན་པའི་ཕྱིར། མ་རྟོགས་
ལོག་རྟོག་ཐེ་ཚོམ་སྟེ། །ཞེས་སོགས་ལ། ཚད་མིན་གྱི་བློ་ཆོས་ཅན། གསུམ་ཡོད་དེ། མ་
རྟོགས་པའི་བློ་སོགས་གསུམ་ཡོད་པའི་ཕྱིར། བར་ལྡང་བ་ལ། སྤྱི་བྱེ་བྲག་ནས། དངོས་
འགལ་བཅད་ནས་ཀྱི་བར་ཡོང་བས། རང་མཚན་འཛིན་པ་རྟོག་མེད་དེ། །ཞེས་སོགས་ལ།
གསལ་བར་སྣང་བའི་བློ་ཆོས་ཅན། རྟོག་མེད་ཤེས་པའི་མཚན་ཉིད་ཡིན་ཏེ། དེའི་འཇོག་
བྱེད་ཡིན་པའི་ཕྱིར། སྒྲུབ་དང་གཞན་སེལ་ཞེས་སོགས་ལ། །སྣང་སེལ་གྱི་རྣམ་གཞག་ཆོས་
ཅན། འཆད་ཚུལ་ཡོད་དེ། ཆོས་གྲགས་ཀྱི་གཞུང་བཞིན་འཆད་པའི་ཕྱིར། རྗེས་དཔག་
264



རྣམ་འགྲེལ་སྔ་ལྡང་གི་སྦྱོར་བ། །
དངོས་པོ་མི་འཛིན་པས། ཞེས་སོགས་ལ། རྗེས་དཔག་ཆོས་ཅན། སྣང་འཇུག་མིན་ཏེ།
སེལ་འཇུག་ཡིན་པའི་ཕྱིར། གཞན་དང་རང་གི་དངོས་པོ་ལས། །ཞེས་སོགས་ལ། བུམ་པ་
ཆོས་ཅན། དངོས་པོའི་བྱེ་བྲག་ཡིན་ཏེ། དངོས་པོ་མིན་པ་དང་། བུམ་མིན་ལས་ལོག་པའི་
ལྡོག་པ་གཉིས་ཚོགས་ཡིན་པའི་ཕྱིར། ཐད་ཀ་དང་ནི་གོང་མ་ཡི། །ཞེས་སོགས་ལ། སྤྱི་ཆོས་
ཅན། གཉིས་ཡོད་དེ། ཐད་ཀ་དང་གོང་མའི་སྤྱི་གཉིས་ཡོད་པའི་ཕྱིར། དེ་མིན་རང་བཞིན་
ཞེས་སོགས་ལ། །དངོས་པོའི་ལྡོག་པ་ཆོས་ཅན། རང་མཚན་མིན་ཏེ། སྒྲོ་བཏགས་ཡིན་
པའི་ཕྱིར། ཐ་དད་སྤྱི་འདོད་འུག་ཕྲུག་པ་ཞེས་སོགས་ལ། ཤེས་བྱ་ཆོས་ཅན། སྤྱི་བྱེ་བྲག་ལ་
འདོད་ཚུལ་དུ་མ་ཡོད་དེ། རྫས་གཅིག་དུ་འདོད་པ་སོགས་དུ་མ་ཡོད་པའི་ཕྱིར། རྟོག་མེད་
སྣང་བའི་སྒོ་ནས་འཇུག །ཞེས་སོགས་ལ། རྟོག་མེད་ཤེས་པ་ཆོས་ཅན། རང་ཡུལ་ལ་སྣང་
བས་འཇུག་སྟེ། སྒྲུབ་འཇུག་ཡིན་པའི་ཕྱིར། དོན་ལ་གནས་པའི་དངོས་པོ་རྣམས། །ཞེས་
སོགས་ལ། བྱས་མི་རྟག་ཆོས་ཅན། དོན་ལ་ཐ་དད་མིན་ཏེ། དོན་ལ་གཅིག་ཡིན་པའི་ཕྱིར།
མངོན་སུམ་ཐམས་ཅད་དོན་བཞིན་སྣང་། །ཞེས་སོགས་ལ། མངོན་སུམ་ཆོས་ཅན། དོན་ཇི་
ལྟ་བ་བཞིན་སྣང་སྟེ། སྣང་འཇུག་ཡིན་པའི་ཕྱིར། མངོན་སུམ་རྟོག་བྲལ་མ་འཁྲུལ་བ། །
ཞེས་སོགས་ལ། མངོན་སུམ་ཆོས་ཅན། ཚད་མ་ཡིན་ཏེ། མ་འཁྲུལ་བའི་རིག་པ་ཡིན་པའི་
ཕྱིར། སྔོན་པོའི་ལྡོག་པ་ངེས་པ་ནི། །ཞེས་སོགས་ལ། སྔོན་པོ་དྲན་པའི་དྲན་ཤེས་ཆོས་ཅན།
ཚད་མ་མིན་ཏེ། བཅད་ཤེས་ཡིན་པའི་ཕྱིར། གཞན་སེལ་སྤྱོད་ཡུལ་ཐ་དད་པས། །ཞེས་
སོགས་ལ། བྱས་མི་རྟག་ཆོས་ཅན། ཐ་དད་ཡིན་ཏེ། ལྡོག་པ་ཐ་དད་ཡིན་པའི་ཕྱིར། གཞན་
སེལ་བློའི་འཇུག་ཚུལ་ཡིན། །ཞེས་སོགས་ལ། བུམ་པ་ཆོས་ཅན། གཞན་སེལ་མིན་ཏེ།
རང་མཚན་ཡིན་པའི་ཕྱིར། དོན་གྱི་གཞན་སེལ་རང་མཚན་ཕྱིར། །ཞེས་སོགས་ལ། སྦྱོར་བ་
དེས་ཆོག །སྣང་བའང་དོན་ལ་ཡོད་པར་མཚུངས། །ཞེས་སོགས་ལ། མངོན་སུམ་གྱི་གསལ་
སྣང་ཆོས་ཅན། ཕྱི་དོན་མིན་ཏེ། ཤེས་པ་ཡིན་པའི་ཕྱིར།། །།
265



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་
མིན་པའི་གནད་ཀྱི་སྙིང་པོ་བཞུགས་སོ། །
ཐུབ་པའི་བསྟན་ལ་ཕྱོགས་གླང་གྲགས་པའི་གཞུང་། །ས་སྐྱ་པ་དེའི་ལུང་རིགས་
མཉན་ཡོད་ཀྱི། །མཁས་པའི་ལེགས་བཤད་ཁོ་བོའི་རྣམ་དཔྱོད་དུ། །རིམ་པར་ཆགས་འདི་
བློ་གསལ་ཡོངས་ལ་སྦྱིན། །པདྨའི་ཟེ་འབྲུར་སྦྲང་རྩིའི་བཅུད། །བུང་བའི་ཕྲེང་བ་མྱོས་
པའི་གླུ། །སྙིང་ལ་ཀུན་དགའ་རྣ་བ་ཡིད། །དགའ་སྟོན་གསར་པ་སུ་མི་ལེན། །ཡིད་ལ་ཉག་
ཕྲན་བདག་པོའི་མདའ། །ཕོག་པའི་སྐལ་ངན་འབྱུང་པོའི་བྱ། །སྤྱོད་ཡུལ་མ་ཡིན་མུན་པའི་
འཕྲང་། །ལོག་ལྟའི་རྦབ་ལ་མ་ལྷུང་ཞིག །ཅེས་བརྗོད་ནས། འདིར་འགོད་ཡུལ་ཕྱིར་རྒོལ་
གྱི་ངོས་འཛིན་གཞན་དག་ལ་མ་གྲགས་པའི་གནད་ཅུང་ཟད་བཤད་ན། རང་ལུགས་མཉན་
ཡོད་བླ་མའི་བཞེད་སྲོལ་གྱི་སྙིང་པོ་བསྡུས་པ། དེ་ལ་ཐུན་མོང་མ་ཡིན་པའི་གནད་བསྟན་པ།
མཁས་པ་གཞན་དག་གི་གསུང་འགྲོས་ལ་དཔྱད་པ་དང་གསུམ་མོ། །དང་པོ་ལ། བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་རྒོལ་རྣམ་དག་ལ་མཚན་ཉིད། རྣམ་གྲངས། དབྱེ་
བ་དང་གསུམ་མོ། །དང་པོ་ནི། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་གཞན་དོན་ཚུལ་
གསུམ་ངེས་ནས་སྒྲ་རྟག་མི་རྟག་ཏུ་ཐེ་ཚོམ་ཟ་བའི་གང་ཟག་དེ། དེ་སྐོར་གྱི་ཕྱིར་རྒོལ་རྣམ་
དག་གི་མཚན་ཉིད་ཡིན།
གཉིས་པ་ལ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་རྒོལ་རྣམ་དག །བྱས་
སྒྲ



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་སྒྲུབ་ངག་ཡང་དག་འགོད་པ་སྐབས་སུ་
བབས་པའི་ཕྱི་རྒོལ་རྣམ་དག །དེ་དེར་སོང་བའི་ཕྱི་རྒོལ་རྣམ་དག །བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་གཞན་དོན་རྟགས་ཡང་དག་འགོད་པ་སྐབས་བབ་ཀྱི་གང་ཟག །བྱས་
རྟགས་ཀྱིས་སྒྲ་མི་རྟག་པར་སྒྲུབ་པ་དེའི་གཞན་དོན་རྟགས་ཡང་དག་རྟགས་ཡང་དག་ཏུ་
སོང་བའི་གང་ཟག །བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཡན་ལག་གཉིས་
ལྡན་གྱི་སྒྲུབ་ངག་ཡང་དག་སོང་འགོད་གཉིས། དེ་སྐོར་གྱི་ཆོས་མཐུན་སྦྱོར་གྱི་སྒྲུབ་ངག་
ཡང་དག་སོང་འགོད་གཉིས། དེ་སྐོར་གྱི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་སོང་
འགོད་གཉིས། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཏུ་སོང་བའི་ཕྱི་རྒོལ་རྣམ་
དག་བྱས་པ་སྒྲ་མི་རྟག་པར་སྒྲུབ་པའི་གཞན་དོན་རྟགས་ཡང་དག་ཏུ་སོང་བའི་གང་ཟག་སྟེ་
བཅུ་གཉིས་པོ་ཡིན་ཁྱབ་མཉམ་ཡིན། །
གསུམ་པ་དབྱེ་བ་ལ། ངོ་བོའི་སྒོ་ནས་དབྱེ་བ་དང༌། བློའི་བྱེ་བྲག་གི་སྒོ་ནས་དབྱེ་བ་
གཉིས། དང་པོ་ལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་བླུན་པོ་གཉིས། དེ་
མཁས་པ་གཉིས། དང་པོ་ལ། མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི།
བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་གང་ཞིག །དེ་སྐོར་གྱི་ཚུལ་
གསུམ་གང་རུང་མི་དྲན་པ་མཚན་ཉིད་ཡིན། གཉིས་པ་ནི། དེ་དང་དེ་སྐོར་གྱི་ཚུལ་གསུམ་
གང་རུང་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གཉིས་དོན་གཅིག །གསུམ་པ་དབྱེ་ན།
དེ་སྐོར་གྱི་ཕྱི་རྒོལ་རྣམ་དག་ཅུང་ཟད་བླུན་པ་དང་། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་
པ་གཉིས། དང་པོ་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་བླུན་པ་དང་། བླུན་པོ་ལ་ནི་ཉུང་
རྒྱས་སྦྱར་ཞེས་པའི་ཚིག་ཟུར་གྱི་བླུན་པོ་ལ་ནི་ཞེས་པའི་སྐབས་ནས་དངོས་བསྟན་གྱི་དེ་
སྐོར་གྱི་ཕྱི་རྒོལ་རྣམ་དག །དེས་ན་ཕྱི་རྒོལ་བློའི་བྱེ་བྲག་གིས་རྣམ་པ་གསུམ་དུ་འགྱུར་ཏེ་ཕྱི་
རྒོལ་ཕྱོགས་ཆོས་དང་ཁྱབ་པ་གཉིས་ཀ་དྲན་རུང་མེད་པ་དྲན་ཟིན་པ་དྲན་རུང་ཡོད་ཀྱང་མ་
267



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དྲན་པའོ་ཞེས་པའི་ཚིག་ཟུར་གྱི་དྲན་རུང་ཡོད་ཀྱང་མ་དྲན་པའོ་ཞེས་པའི་སྐབས་ནས་དངོས་
བསྟན་གྱི་དེ་སྐོར་གྱི་ཕྱི་རྒོལ་རྣམ་དག་བླུན་པོ། གསུམ་པ་ཕྱི་རྒོལ་ཕྱོགས་ཆོས་དང་ཁྱབ་པ་
གཉིས་ཀ་མི་ཤེས་པ་ལ་ཆོས་མཐུན་མི་མཐུན་གྱི་ངག་དང་ཞེས་པའི་ཚིག་ཟུར་གྱི་ཕྱོགས་
ཆོས་དང་ཁྱབ་པ་གཉིས་ཀ་མི་ཤེས་པ་ལ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་
ཕྱི་རྒོལ་རྣམ་དག་དང་བཞི་པོ་དོན་གཅིག །གཉིས་པ་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་
བླུན་པོ་དང་། སྔར་རྒོལ་ལ་ལྟོས་མེད་དུ་དེ་སྐོར་གྱི་ཚུལ་གསུམ་དྲན་རུང་མེད་པའི་དེ་སྐོར་
གྱི་ཕྱི་རྒོལ་རྣམ་དག །དྲན་རུང་མེད་པ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་
རྒོལ་རྣམ་དག །དེ་ལ་སྔ་མ་གཉིས་ནི་སྒྲུབ་པ་འགོད་པའི་ཡུལ་མ་ཡིན་ཏེ། དང་པོ་ལ་མི་
ནུས། གཉིས་པ་ལ་མི་དགོས་པའི་ཕྱིར་རོ་ཞེས་པའི་ཚིག་ཟུར་གྱི་དང་པོ་ལ་མི་ནུས་ཞེས་
པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག་དང་བཞི་པོ་དོན་གཅིག །
དེས་ན་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་པོ་ལ། ཅུང་ཟད་
བླུན་པ་དང་། ཤིན་ཏུ་བླུན་པ་གཉིས་དབྱེ་དགོས་ཏེ། དྲན་རུང་མེད་པ་ཞེས་པ་དང་དྲན་རུང་
ཡོད་ཀྱང་མ་དྲན་པའོ་ཞེས་པའི་དངོས་བསྟན་གྱི་ཕྱི་རྒོལ་བླུན་པོ་གཉིས་ལ་ཁྱད་པར་དབྱེ་
དགོས་པའི་ཕྱིར་རོ། །
གཉིས་པ་མཁས་པ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི།
བྱས་རྟགས་ཀྱིས་སྒྲ་མི་རྟག་པར་སྒྲུབ་པ་དེའི་ཕྱི་རྒོལ་རྣམ་དག་གང་ཞིག །དེ་སྐོར་གྱི་ཚུལ་
གསུམ་གང་རུང་དྲན་པ་དེ་དེ་སྐོར་གྱི་ཕྱི་རྒོལ་རྣམ་དག་མཁས་པའི་མཚན་ཉིད། གཉིས་པ་
དབྱེ་བ་ལ། དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་དང་། ཤིན་ཏུ་མཁས་པ་གཉིས།
དང་པོ་ལ་མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། བྱས་རྟགས་ཀྱིས་སྒྲ་
མི་རྟག་པར་སྒྲུབ་པའི་ཕྱི་རྒོལ་རྣམ་དག་གང་ཞིག །དེ་སྐོར་གྱི་ཚུལ་གསུམ་གང་རུང་དྲན་
ནས་དེ་སྐོར་གྱི་ཚུལ་གསུམ་ཀ་མི་དྲན་པ་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པའི་
268



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
མཚན་ཉིད་ཡིན། གཉིས་པ་ནི། དེ་དང་དེ་སྐོར་གྱི་ཚུལ་གསུམ་གང་རུང་དྲན་ནས་གསུམ་ཀ་
མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གཉིས་དོན་གཅིག །གསུམ་པ་དབྱེ་བ་ལ། དེ་སྐོར་
གྱི་ཁྱབ་ཚུལ་དྲན་ནས་དེ་སྐོར་གྱི་ཕྱོགས་ཆོས་ཀྱི་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་
དག་དང༌། དེ་སྐོར་གྱི་ཕྱོགས་ཆོས་ཀྱི་ཚུལ་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་
སྐོར་གྱི་ཕྱི་རྒོལ་རྣམ་དག་གཉིས་ཡོད། དང་པོ་དེ་ལའང་། དེ་སྐོར་གྱི་ཁྱབ་ཚུལ་དྲན་ཟིན་མ་
བརྗེད་ཁར་འབྱིན་དེ་སྐོར་གྱི་ཕྱོགས་ཆོས་མི་དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་
རྣམ་དག་དང་། དེ་སྐོར་གྱི་ཁྱབ་ཚུལ་དྲན་ཟིན་མ་བརྗེད་ཁར་མི་འབྱིན་དེ་སྐོར་གྱི་ཕྱོགས་
ཆོས་མི་དྲན་དྲན་རུང་ཡོད་པའི་དེ་སྐོར་གྱི་ཕྱི་རྒོལ་རྣམ་དག་གཉིས་ཡོད། དང་པོ་དེ་དང་
མཁས་པ་ལ་ནི་གཏན་ཚིགས་ཉིད་ཅེས་པའི་ཚིག་ཟུར་གྱི་མཁས་པ་ལ་ནི་ཞེས་པའི་སྐབས་
ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །གཏན་ཚིགས་བརྗོད་པས་ཁྱབ་པ་དྲན་
ནུས་པར་ཤེས་པ་དེ་ལ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །
ཕྱོགས་ཆོས་མི་ཤེས་པ་ལ་ཕྱོགས་ཆོས་དང་ཞེས་པའི་ཚིག་ཟུར་གྱི་ཕྱོགས་ཆོས་མི་ཤེས་པ་ལ་
ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །ཁྱབ་པ་མི་ཤེས་པ་ལ་
ཁྱབ་པ་ཙམ་བརྗོད་པའང་སྐྱོན་མེད་པར་ཤེས་པར་བྱའོ་ཞེས་པའི་ཚིག་ཟུར་གྱི་ཁྱབ་པ་མི་
ཤེས་པ་ལ་ཞེས་པའི་སྐབས་ནས་ཤུགས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །དེས་མཚོན་
ནས་ཕྱོགས་ཆོས་ཁར་འབྱིན་པ་ལ་ཁྱབ་པ་ཙམ་བརྗོད་པའང་སྐྱོན་མེད་པར་ཤེས་པར་བྱའོ་
ཞེས་པའི་ཚིག་ཟུར་གྱི་དེས་མཚོན་ནས་ཕྱོགས་ཆོས་ཁར་འབྱིན་པ་ལ་ཞེས་པའི་སྐབས་ནས་
ཤུགས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག་དང་དྲུག་པོ་དོན་གཅིག །གཉིས་པ་དེ་སྐོར་གྱི་
ཁྱབ་ཚུལ་དྲན་ཟིན་མ་བརྗེད་ཁར་མི་འབྱིན་དེ་སྐོར་གྱི་ཕྱོགས་ཆོས་མི་དྲན་དྲན་རུང་ན་ཡོད་
པའི་དེ་སྐོར་གྱི་ཕྱི་རྒོལ་རྣམ་དག་དང་། ཚོགས་སུ་ཁྱབ་པ་ངག་ཏུ་མི་བརྗོད་ན་མཁས་སུ་
ཟིན་ཡང་སྐབས་དེར་སྒྲུབ་པའི་ངག་རྫོགས་པར་སྦྱར་དགོས་ཏེ། མ་རྫོགས་ན་ཀླན་ཀར་
269



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འགྱུར་བའི་ཕྱིར་རོ་ཞེས་པའི་ཚིག་ཟུར་གྱི་ཚོགས་སུ་ཁྱབ་པ་ངག་ཏུ་མི་བརྗོད་ན་མཁས་སུ་
ཟིན་ཡང་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག་གཉིས་དོན་
གཅིག །གཉིས་པ་དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཕྱོགས་ཆོས་ཀྱི་ཚུལ་མི་དྲན་
པའི་དེ་སྐོར་གྱི་ཕྱི་རྒོལ་རྣམ་དག་དེ་ལའང་། དེ་སྐོར་གྱི་ཕྱོགས་ཆོས་དྲན་ཟིན་མ་བརྗེད་ཁར་
འབྱིན་དེ་སྐོར་གྱི་ཁྱབ་ཚུལ་མི་དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་དང༌།
དེ་སྐོར་གྱི་ཕྱོགས་ཆོས་དྲན་ཟིན་མ་བརྗེད་ཁར་མི་འབྱིན། དེ་སྐོར་གྱི་ཁྱབ་ཚུལ་མི་དྲན་དྲན་
རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་གཉིས་ཡོད། དང་པོ་དེ་དང་ཁྱབ་པ་མི་ཤེས་པ་
ལ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །དེས་མཚོན་ནས་
ཕྱོགས་ཆོས་ཁར་འབྱིན་པ་ལ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་
རྣམ་དག །མཁས་པ་ལ་ནི་གཏན་ཚིགས་ཉིད་ཅེས་པའི་ཚིག་ཟུར་གྱི་མཁས་པ་ལ་ནི་ཞེས་
པའི་སྐབས་ནས་ཤུགས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག །གཏན་ཚིགས་བརྗོད་པས་
ཁྱབ་པ་དྲན་ནུས་པར་ཤེས་པ་དེ་ལ་ཞེས་པའི་སྐབས་ནས་ཤུགས་བསྟན་གྱི་དེ་སྐོར་གྱི་ཕྱི་
རྒོལ་རྣམ་དག །ཕྱོགས་ཆོས་མི་ཤེས་པ་ལ་ཕྱོགས་ཆོས་དང་ཞེས་པའི་ཚིག་ཟུར་གྱི་ཕྱོགས་
ཆོས་མི་ཤེས་པ་ལ་ཞེས་པའི་སྐབས་ནས་ཤུགས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག་དང་
དྲུག་པོ་དོན་གཅིག །
གཉིས་པ་དེ་སྐོར་གྱི་ཕྱོགས་ཆོས་དྲན་ཟིན་མ་བརྗེད་ཁར་མི་འབྱིན་དེ་སྐོར་གྱི་ཁྱབ་
ཚུལ་མི་དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་དང༌། ཚོགས་སུ་ཁྱབ་པ་ངག་
ཏུ་མི་བརྗོད་ན་མཁས་སུ་ཟིན་ཡང་ཞེས་པའི་སྐབས་ནས་ཤུགས་བསྟན་གྱི་དེ་སྐོར་ཕྱི་རྒོལ་
རྣམ་དག་གཉིས་དོན་གཅིག །རྩ་བའི་གཉིས་པ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་
མཁས་པ་ལ། མཚན་ཉིད། ཁྱབ་མཉམ། དབྱེ་བ་དང་གསུམ། དང་པོ་ནི། དེ་སྐོར་གྱི་ཕྱི་
རྒོལ་རྣམ་དག་མཁས་པ་ཡིན་པ་གང་ཞིག །དེ་སྐོར་གྱི་ཚུལ་གསུམ་དྲན་པ་དེ་དེ་སྐོར་གྱི་ཕྱི་



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
རྒོལ་རྣམ་དག་ཤིན་ཏུ་མཁས་པའི་མཚན་ཉིད་ཡིན། གཉིས་པ་ཁྱབ་མཉམ་པ་ནི།
གྱི་ཕྱི་རྒོལ་རྣམ་དག་ཤིན་ཏུ་མཁས་པ། དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་
རྣམ་དག །དེས་ན་ཕྱི་རྒོལ་བློའི་བྱེ་བྲག་གིས་རྣམ་པ་གསུམ་དུ་འགྱུར་ཏེ་ཕྱི་རྒོལ་ཕྱོགས་
ཆོས་དང་ཁྱབ་པ་གཉིས་ཀ་དྲན་རུང་མེད་པ། དྲན་ཟིན་པ། དྲན་རུང་ཡོད་ཀྱང་མ་དྲན་པའོ་
ཞེས་པའི་ཚིག་ཟུར་གྱི་དྲན་ཟིན་པ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་
རྒོལ་རྣམ་དག །དེ་ལ་སྔ་མ་གཉིས་ནི་སྒྲུབ་པའི་ངག་འགོད་པའི་ཡུལ་མ་ཡིན་ཏེ། དང་པོ་ལ་
མི་ནུས། གཉིས་པ་ལ་མི་དགོས་པའི་ཕྱིར་རོ་ཞེས་པའི་ཚིག་ཟུར་གྱི་གཉིས་པ་ལ་མི་དགོས་
པའི་ཕྱིར་རོ་ཞེས་པའི་སྐབས་ནས་དངོས་བསྟན་གྱི་དེ་སྐོར་གྱི་ཕྱི་རྒོལ་རྣམ་དག་བཞི་པོ་དོན་
གཅིག ། །
གསུམ་པ་དབྱེ་བ་ལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་དྲན་
པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་
སྒྲུབ་ངག་ཡང་དག་འགོད་པ་ཕྱི་རྒོལ་རྣམ་དག་ཤིན་ཏུ་མཁས་པ་ལ། བྱས་རྟགས་ཀྱིས་སྒྲ་མི་
རྟག་པར་སྒྲུབ་པ་དེའི་ཚུལ་གསུམ་གཅིག་ཅར་དྲན་པའི་བྱས་རྟགས་ཀྱིས་སྒྲ་མི་རྟག་པར་
སྒྲུབ་པའི་ཕྱི་རྒོལ་རྣམ་དག་དང་། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་
རིམ་ཅན་དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་གཉིས་ཡོད།
དེ་ལྟར་བྱས་པ་ལ་ཁོ་ན་རེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་དྲན་
པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་
སྒྲུབ་ངག་ཡང་དག་འགོད་པ་སྐབས་སུ་བབ་བའི་གང་ཟག་ཡིན་པར་ཐལ། ཁྱོད་དེ་སྐོར་གྱི་
ཕྱི་རྒོལ་རྣམ་དག་ཡིན་པའི་ཕྱིར། ཁྱབ་པ་དངོས། འདོད་ན་མིན་པར་ཐལ། ཁྱོད་ལ་དེ་སྐོར་
གྱི་སྒྲུབ་ངག་ཡང་དག་འགོད་མི་དགོས་པའི་ཕྱིར་ཏེ། ཁྱོད་ལ་དེ་སྐོར་གྱི་ཚུལ་གསུམ་ལ་དྲན་
པ་སྐྱེད་པའི་ཕྱིར་དུའང་དེ་སྐོར་གྱི་སྒྲུབ་ངག་ཡང་དག་འགོད་མི་དགོས། ཁྱོད་ལ་སྒྲ་མི་རྟག་
271



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟོགས་ཀྱི་རྟགས་ཅན་རྗེས་དཔག་སྐྱེ་བའི་ཕྱིར་དུའང་དེ་འགོད་མི་དགོས་པའི་ཕྱིར། དང་པོ་
དེར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པའི་ཕྱིར། ཕྱི་མ་དེར་ཐལ།
ཁྱོད་ལ་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་དངོས་སུ་སྐྱེ་བའི་ཕྱིར་དུའང་དེ་འགོད་
མི་དགོས། དེ་བརྒྱུད་ནས་སྐྱེ་བའི་ཕྱིར་དུའང་དེ་འགོད་མི་དགོས་པའི་ཕྱིར། དང་པོ་མ་
གྲུབ་ན། དེ་འདྲ་བ་ཆོས་ཅན། ཁྱོད་ཀྱི་ངོར་བཀོད་པའི་བྱས་རྟགས་ཀྱིས་སྒྲ་མི་རྟག་པར་
སྒྲུབ་པ་དེའི་སྒྲུབ་ངག་ཡང་དག་དེ་ལ། སྒྲ་མི་རྟག་པ་དངོས་སུ་སྒྲུབ་པའི་ནུས་པ་ཡོད་པར་
ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་གང་ཞིག །ཁྱོད་ལ་སྒྲ་མི་རྟག་རྟོགས་ཀྱི་རྟགས་ཅན་
རྗེས་དཔག་དངོས་སུ་སྐྱེ་བའི་ཕྱིར་དུ་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་
སྒྲུབ་ངག་ཡང་དག་འགོད་དགོས་པའི་ཕྱིར། ཕྱི་མ་ཁས་ཟེར་ན་འདིར་མ་ཁྱབ། འདོད་ན།
དེའི་ངོར་བཀོད་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་སྒྲུབ་ངག་ཡང་
དག་ཆོས་ཅན། ཁྱོད་ལ་སྒྲ་མི་རྟག་པ་དངོས་སུ་སྒྲུབ་པའི་ནུས་པ་མེད་པར་ཐལ། ཁྱོད་དེ་སྐོར་
གྱི་སྒྲུབ་ངག་ཡང་དག་ཡིན་པའི་ཕྱིར། ཁྱབ་སྟེ། གཏན་ཚིགས་བརྗོད་པ་རང་ཉིད་ལ། །
ནུས་པ་མེད་ཀྱང་ནུས་སྟོན་བྱེད། །ཅེས་པའི་གཞུང་དོན་གྲུབ་པའི་ཕྱིར། ཡང་མ་ཁྱབ་
མཚམས་ལ། འོ་ན་དེའི་ངོར་བཀོད་པའི་སྒྲུབ་ངག་ཡང་དག་ཆོས་ཅན། ཁྱོད་ལ་སྒྲ་མི་རྟག་
པ་དངོས་སུ་སྒྲུབ་པའི་ནུས་པ་ཡོད་པར་ཐལ། ཁྱོད་ལ་སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་དངོས་སུ་སྐྱེད་པའི་ནུས་པ་ཡོད་པའི་ཕྱིར་ནའང་འདིར་མ་ཁྱབ། མ་གྲུབ་ན། དེ་ཆོས་
ཅན། ཁྱོད་ལ་དེ་དངོས་སུ་སྐྱེད་པའི་ནུས་པ་ཡོད་པར་ཐལ། ཁྱོད་དེའི་དངོས་རྒྱུ་ཡིན་པའི་
ཕྱིར། མ་གྲུབ་ན། དེ་འདྲའི་ཕྱི་རྒོལ་རྣམ་དག་ཆོས་ཅན། ཁྱོད་ཀྱི་ངོར་བཀོད་པའི་བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་ངག་ཡང་དག་དེ། སྒྲ་མི་རྟག་རྟོགས་ཀྱི་རྟགས་
ཅན་རྗེས་དཔག་གི་དངོས་རྒྱུ་ཡིན་པར་ཐལ། ཁྱོད་ཀྱི་ངོར་བཀོད་པའི་བྱས་རྟགས་ཀྱིས་སྒྲ་
མི་རྟག་པར་སྒྲུབ་པ་དེའི་སྒྲུབ་ངག་ཡང་དག་ཡོད་པ་གང་ཞིག །ཁྱོད་སྒྲ་མི་རྟག་རྟོགས་ཀྱི་
272
HO



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
རྟགས་ཅན་རྗེས་དཔག་གི་དངོས་རྒྱུ་ལ་གནས་པའི་གང་ཟག་ཡིན་པའི་ཕྱིར། ཕྱི་མ་དེར་
ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར།
ལམ་མེ་བ་ལ་འདི་ལ་ཁྱབ་པ་འཆའོ། །ཞིབ་ཆ་འོག་ནས་འབྱུང་ངོ༌། །རྩ་བའི་རྟགས་ཕྱི་མ་མ་
གྲུབ་ན། དེ་ཆོས་ཅན། ཁྱོད་ལ་དེ་བརྒྱུད་ནས་སྐྱེ་བའི་ཕྱིར་དུ་དེ་འགོད་མི་དགོས་པར་ཐལ།
ཁྱོད་དེ་དངོས་སུ་སྐྱེ་ཁ་མའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། རྣམ་པ་
གཅིག་ཏུ་ན། དེ་འདྲའི་ཕྱི་རྒོལ་རྣམ་དག་གི་ངོར་བཀོད་པའི་སྒྲུབ་ངག་ཡང་དག་དེ་སྒྲ་མི་
རྟག་པ་བརྒྱུད་ནས་སྒྲུབ་ནུས་ཡིན་ཡང་། རྒོལ་བ་དེ་སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་བརྒྱུད་ནས་སྐྱེ་ངེས་ཡིན་མི་དགོས་ཏེ། སྒྲུབ་ངག་དེས་ཚུལ་གསུམ་ལ་དྲན་པ་སྐྱེད་
པའི་ཆ་ནས་སྒྲ་མི་རྟག་པར་སྒྲུབ་ནུས་ཀྱི། ཁོ་རང་ལ་སྒྲ་མི་རྟག་པར་སྒྲུབ་པ་དེའི་ཚུལ་
གསུམ་མ་ཚང་བས་སྒྲ་མི་རྟག་པ་དངོས་སུ་སྒྲུབ་མི་ནུས་ཞེས་པ་འདི་གནད་ཀྱི་དོན་ནོ། ། །
དེ་ལྟ་མིན་ན་ཉོན་ཅིག །དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
གི་ངོར་བཀོད་པའི་བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ཡང་དག་ཆོས་ཅན།
ཁྱོད་སྒྲ་མི་རྟག་པ་དངོས་སུ་སྒྲུབ་ནུས་ཀྱི་སྒྲུབ་ངག་ཡང་དག་ཡིན་པར་ཐལ། ཁྱོད་དང་། སྒྲ་
མི་རྟག་པ་བརྒྱུད་ནས་སྒྲུབ་ནུས་ཀྱི་སྒྲུབ་ངག་ཡང་དག་གང་རུང་ཡིན། ཕྱི་མ་མིན་པའི་ཕྱིར།
དང་པོ་དེར་ཐལ། ཁྱོད་དེ་སྐོར་གྱི་སྒྲུབ་ངག་ཡང་དག་ཡིན་པའི་ཕྱིར། འདོད་ན། ཕྱི་མ་མ་
ཡིན་པར་ཐལ། ཁྱོད་དེ་སྐོར་གྱི་སྒྲུབ་ངག་ཡང་དག་ཡིན་པའི་ཕྱིར། ཕྱི་མ་མ་གྲུབ་ན། རྒོལ་
བ་དེ་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་བརྒྱུད་ནས་སྐྱེས་ངེས་སུ་ཐལ་ལོ་ཟེར་ན།
ཁོ་བོ་ནི་འདིར་མ་ཁྱབ། ཁྱེད་ཅག་གིས་ཁྱབ་པ་བཅས་པ་མིན་ནམ་སོམས་ཤིག །ཡང་སྡོམ་
སྐྱོན་གཏོང་བས་ཉོན་ཅིག །བྱས་རྟགས་ཀྱིས་སྒྲ་མི་རྟག་པར་སྒྲུབ་པ་དེའི་ཚུལ་གསུམ་མི་
དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱི་རྒོལ་རྣམ་དག་ཆོས་ཅན།
ཁྱོད་དེ་སྐོར་གྱི་ཚུལ་གསུམ་དྲན་པའི་ཕྱི་རྒོལ་རྣམ་དག་ཡིན་པར་ཐལ། ཁྱོད་དེ་འདྲའི་ཕྱི་
ཀ5



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྒོལ་རྣམ་དག་དང་། དེ་སྐོར་གྱི་ཚུལ་གསུམ་མི་དྲན་པའི་ཕྱི་རྒོལ་རྣམ་དག་གང་རུང་ཡིན།
ཕྱི་མ་མིན་པའི་ཕྱིར། འདོད་ཟེར་ན། འོ་ན་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
ཕྱོགས་ཆོས་དྲན་ནས་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཁྱབ་ཚུལ་མི་དྲན་པའི་བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་དང་། དེ་སྐོར་གྱི་ཁྱབ་ཚུལ་དྲན་ནས་
དེ་སྐོར་གྱི་ཕྱོགས་ཆོས་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གང་རུང་དུ་གྱུར་པའི་ཕྱི་
རྒོལ་རྣམ་དག་དེ། དེ་སྐོར་གྱི་ཚུལ་གསུམ་དྲན་པའི་ཕྱི་རྒོལ་རྣམ་དག་ཡིན་པར་ཐལ།
འདོད་པའི་ཕྱིར། འདོད་ན། དེ་གང་རུང་དུ་གྱུར་པའི་ཕྱི་རྒོལ་རྣམ་དག་ཆོས་ཅན། དེ་སྐོར་
གྱི་ཚུལ་གསུམ་དེ་ཁྱོད་ཀྱི་རྒྱུད་ཀྱི་དྲན་ཤེས་ཀྱི་ཡུལ་ཡིན་པར་ཐལ། ཁྱོད་དེ་སྐོར་གྱི་ཚུལ་
གསུམ་དྲན་པའི་གང་ཟག་ཡིན་པའི་ཕྱིར། འདོད་ན། དེ་སྐོར་གྱི་ཚུལ་གསུམ་ཆོས་ཅན།
ཁྱོད་དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་
རྣམ་དག་གི་རྒྱུད་ཀྱི་དྲན་ཤེས་ཀྱི་ཡུལ་ཡིན་པར་ཐལ། ཁྱོད་དེ་གང་རུང་དུ་གྱུར་པའི་ཕྱི་རྒོལ་
རྣམ་དག་གི་རྒྱུད་ཀྱི་དྲན་ཤེས་ཀྱི་ཡུལ་ཡིན་པ་གང་ཞིག །ཁྱོད་དེ་སྐོར་གྱི་ཁྱབ་ཚུལ་དྲན་ནས་
དེ་སྐོར་གྱི་ཕྱོགས་ཆོས་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དྲན་ཤེས་ཀྱི་ཡུལ་
མིན་པའི་ཕྱིར་ཟེར་ན། འདི་རིགས་ལ་འདིར་མ་ཁྱབ་ཟེར་བ་ལས་ལན་གཞན་མེད་དོ། །
གལ་ཏེ་འདོད་ཟེར་ན། དེ་སྐོར་གྱི་ཚུལ་གསུམ་ཆོས་ཅན། དེ་སྐོར་གྱི་ཕྱོགས་ཆོས་དྲན་ནས་
དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་ཁྱོད་དྲན་པའི་གང་ཟག་
ཡིན་པར་ཐལ། ཁྱོད་དེའི་རྒྱུད་ཀྱི་དྲན་ཤེས་ཀྱི་ཡུལ་ཡིན་པའི་ཕྱིར། རྟགས་དངོས། འདོད་ན།
དེ་འདྲའི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཚུལ་གསུམ་དྲན་པའི་གང་ཟག་མ་
ཡིན་པར་ཐལ། ཁྱོད་དེ་སྐོར་གྱི་ཁྱབ་ཚུལ་མི་དྲན་པའི་གང་ཟག་ཡིན་པའི་ཕྱིར་རོ། །
རྩ་བའི་རྟགས་གཉིས་པ་མ་གྲུབ་ནའང་འདིས་མཚོན་ཏེ་ཤེས་པར་བྱའོ། །ཡང་གོང་
གི་རྟགས་གཉིས་པ་དེ་སྐོར་གྱི་ཚུལ་གསུམ་མི་དྲན་པའི་ཕྱི་རྒོལ་རྣམ་དག་མ་ཡིན་པ་མ་
274



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
གྲུབ་ན། འོ་ན་དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཆོས་ཅན།།
ཁྱོད་དེ་སྐོར་གྱི་ཚུལ་གསུམ་མི་དྲན་པའི་ཕྱི་རྒོལ་རྣམ་དག་མ་ཡིན་པར་ཐལ། ཁྱོད་དེ་སྐོར་
གྱི་ཚུལ་གསུམ་དྲན་པའི་ཕྱི་རྒོལ་རྣམ་དག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་
དྲན་པའི་ཕྱི་རྒོལ་རྣམ་དག་ཡིན་པ་གང་ཞིག །ཁྱོད་དེ་སྐོར་གྱི་ཁྱབ་ཚུལ་དྲན་པའི་ཕྱི་རྒོལ་
རྣམ་དག་ཡིན་པའི་ཕྱིར། དང་པོ་དེར་ཐལ། ཁྱོད་ཕྱིར་རྒོལ་རྣམ་དག་ཡིན་པ་གང་ཞིག །དེ་
སྐོར་གྱི་ཕྱོགས་ཆོས་དེ། ཁྱོད་ཀྱི་རྒྱུད་ཀྱི་དྲན་ཤེས་ཀྱི་ཡུལ་ཡིན་པའི་ཕྱིར། ཕྱི་མ་མ་གྲུབ་ན།
དེ་སྐོར་གྱི་ཕྱོགས་ཆོས་ཆོས་ཅན། ཁྱོད་དེའི་རྒྱུད་ཀྱི་དྲན་ཤེས་ཀྱི་ཡུལ་ཡིན་པར་ཐལ། ཁྱོད་
དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་
དག་གི་རྒྱུད་ཀྱི་དྲན་ཤེས་ཀྱི་ཡུལ་ཡིན་པའི་ཕྱིར་ཏེ། དེ་ཁྱོད་དྲན་པའི་གང་ཟག་ཡིན་པའི་
ཕྱིར། མ་གྲུབ་ན། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་
གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཕྱོགས་ཆོས་དྲན་པའི་གང་ཟག་ཡིན་པར་
ཐལ། ཆོས་ཅན་ཡིན་པའི་ཕྱིར། མ་གྲུབ་ན། དེ་ཁོ་ཁོ་རང་ཡིན་པར་ཐལ། ཁོ་ཡོད་པའི་
ཕྱིར་ཏེ། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་ཕྱི་རྒོལ་རྣམ་དག་
ཡོད་པའི་ཕྱིར་རོ། །རྩ་བའི་རྟགས་གཉིས་པ་དེ་སྐོར་གྱི་ཁྱབ་ཚུལ་དྲན་པའི་ཕྱི་རྒོལ་རྣམ་
དག་ཡིན་པ་མ་གྲུབ་ནའང་དེས་རིགས་འགྲེའོ། །
ཡང་རང་ལུགས་ལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ལ་
དེ་སྐོར་གྱི་ཚུལ་གསུམ་ངེས་པས་ཁྱབ། དྲན་པས་མ་ཁྱབ་བྱས་པ་དེ་ལ་གསན་ཅིག །བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་པོ་ཆོས་ཅན། ཁྱོད་དེ་སྐོར་གྱི་
ཚུལ་གསུམ་ངེས་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་དེ་སྐོར་གྱི་ཚུལ་གསུམ་ངེས་པའི་ངེས་ཤེས་རྒྱུད་ལ་ལྡན་
པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་ངེས་པའི་སོ་སོ་སྐྱེ་བོ་ཡིན་པའི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱིར། འདོད་ན། ཁྱོད་དེ་སྐོར་གྱི་ཚུལ་གསུམ་ངེས་པའི་རྗེས་དཔག་རྒྱུད་ལ་ལྡན་པའི་གང་
ཟག་ཡིན་པར་ཐལ། འདོད་པ་གང་ཞིག །ཁྱོད་དེ་སྐོར་གྱི་ཚུལ་གསུམ་ངེས་པའི་དྲན་ཤེས་
རྒྱུད་ལ་ལྡན་པའི་གང་ཟག་མ་ཡིན་པའི་ཕྱིར། འདོད་ན། ཁྱོད་དེ་སྐོར་གྱི་ཚུལ་གསུམ་དྲན་
པའི་དྲན་ཤེས་སྐྱེ་ཁ་མའི་གང་ཟག་ཡིན་པར་ཐལ། འདོད་པ་གང་ཞིག །ཁྱོད་དེ་དྲན་པའི་
དྲན་ཤེས་མ་སྐྱེས་པའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་སྐད་ཅིག་མ་
གཉིས་པར་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། ཁྱོད་སྐད་ཅིག་མ་
གཉིས་པ་ལ་ཡོད་པ་གང་ཞིག །ཁྱོད་དེ་དྲན་ཤེས་སྐྱེ་ཁ་མའི་གང་ཟག་ཡིན་པའི་ཕྱིར།
འདོད་ན། དེ་སྐོར་གྱི་ཕྱིར་རྒོལ་རྣམ་དག་བླུན་པོ་སྐད་ཅིག་མ་གཉིས་པ་ཆོས་ཅན། ཁྱོད་དེ་
སྐོར་གྱི་ཚུལ་གསུམ་དྲན་པའི་གང་ཟག་མ་ཡིན་པར་ཐལ། ཁྱོད་དེ་སྐོར་གྱི་ཕྱིར་རྒོལ་རྣམ་
དག་བླུན་པོ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། གོང་གི་རྟགས་དང་པོ་མ་གྲུབ་ན།
དེ་སྐོར་གྱི་ཕྱི་རྒོལ་རྣམ་དག་བླུན་པོ་སྐད་ཅིག་མ་གཉིས་པ་ཡོད་པར་ཐལ། དེ་སྐོར་གྱི་ཕྱི་
རྒོལ་རྣམ་དག་ཤིན་ཏུ་བླུན་པོ་སྐད་ཅིག་མ་གཉིས་པ་ཡོད་པའི་ཕྱིར་ཏེ། དེ་སྐོར་གྱི་ཕྱིར་རྒོལ་
རྣམ་དག་ཤིན་ཏུ་བླུན་པ་ལ་རྒྱུན་ཡོད་པའི་ཕྱིར་ཏེ། དེ་ཡང་ཡིན། དེ་སྐོར་གྱི་ཚུལ་གསུམ་
གང་རུང་དྲན་པའི་དྲན་ཤེས་སྐྱེ་ཁ་མའི་གང་ཟག་ཀྱང་ཡིན་པའི་གཞི་མཐུན་མེད་པའི་ཕྱིར།
མ་གྲུབ་ན། དེ་འདྲའི་གཞི་མཐུན་པར་གྱུར་པའི་ཕྱི་རྒོལ་རྣམ་དག་ཆོས་ཅན། ཁྱོད་རེ་ཞིག་
བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་གང་རུང་དྲན་རུང་མེད་པའི་གང་
ཟག་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོ་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། གོང་དུ་འདོད་ན། ཁྱོད་དེ་མ་ཡིན་པར་ཐལ། ཁྱོད་དེ་སྐོར་གྱི་ཚུལ་
གསུམ་གང་རུང་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་
པའི་ཕྱིར། གལ་ཏེ་ཁྱོད་དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་
པར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་དྲན་ཤེས་མ་སྐྱེས་པའི་གང་ཟག་ཡིན་པ་
276



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
གང་ཞིག །ཁྱོད་དེ་སྐོར་གྱི་ཚུལ་གསུམ་ངེས་པའི་རྗེས་དཔག་རྒྱུད་ལྡན་གྱི་གང་ཟག་ཡིན་
པའི་ཕྱིར་ལ་མ་ཁྱབ་ཟེར་བ་ལས་འོས་གཞན་མེད་དོ་ཟེར་ན། ཐར་པ་ཆེར་མི་ཐོབ་པས་ཉོན་
ཅིག །བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་པོའི་རྒྱུད་ཀྱི་བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་ངེས་པའི་ངེས་ཤེས་ཆོས་ཅན། ཁྱོད་རང་
གི་དངོས་འབྲས་སུ་གྱུར་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་
གི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་གི་དངོས་ཀྱི་ཉེར་ལེན་ཡིན་པར་
ཐལ། ཁྱོད་རང་གི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དེ་སྐོར་
གྱི་ཚུལ་གསུམ་ངེས་པའི་ངེས་ཤེས་ཀྱི་དངོས་ཀྱི་ཉེར་ལེན་ཡིན་པ་གང་ཞིག །ཁྱོད་རང་གི་
དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དེ་སྐོར་གྱི་ཚུལ་གསུམ་
དྲན་པའི་དྲན་ཤེས་ཀྱི་དངོས་ཀྱི་ཉེར་ལེན་མ་ཡིན་པའི་ཕྱིར། དང་པོ་མ་གྲུབ་ན། དེ་སྐོར་གྱི་
ཕྱི་རྒོལ་རྣམ་དག་བླུན་པོ་ཆོས་ཅན། ཁྱོད་ཀྱི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་ངེས་
ཤེས་དེ་ཁྱོད་ཀྱི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་ངེས་ཤེས་ཀྱི་དངོས་འབྲས་སུ་གྱུར་
པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་ངེས་ཤེས་ཀྱི་
དངོས་ཀྱི་ཉེར་ལེན་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་ངེས་པའི་སོ་སོ་སྐྱེ་བོ་གང་
ཞིག །ཁྱོད་ཀྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ་ཡང་། དེ་སྐོར་གྱི་
ཚུལ་གསུམ་ངེས་པའི་གང་ཟག་ཡིན་པའི་ཕྱིར། དང་པོ་དེར་ཐལ། ཁྱོད་དེ་སྐོར་གྱི་ཕྱི་རྒོལ་
རྣམ་དག་ཡིན་པའི་ཕྱིར། གཉིས་པ་དེར་ཐལ། ཁྱོད་ཀྱི་དངོས་འབྲས་སུ་གྱུར་པའི་དེ་སྐོར་
གྱི་ཕྱི་རྒོལ་རྣམ་དག་ཡོད་པའི་ཕྱིར་ཏེ། དེའི་དངོས་ཀྱི་ཉེར་ལེན་གྱི་འབྲས་བུར་གྱུར་པའི་
གང་ཟག་ཡིན་ན། སྒྲ་མི་རྟག་རྟོགས་ཀྱི་རྗེས་དཔག་རྒྱུད་ལྡན་གྱི་གང་ཟག་ཡིན་པས་མ་
ཁྱབ་པའི་ཕྱིར། མ་གྲུབ་ན། དེ་སྐོར་གྱི་ཕྱི་རྒོལ་རྣམ་དག་བླུན་པོ་ཆོས་ཅན། ཁྱོད་ཀྱི་ཉེར་
ལེན་གྱི་འབྲས་བུར་གྱུར་པའི་གང་ཟག་ཡིན་ན། སྒྲ་མི་རྟག་རྟོགས་ཀྱི་རྗེས་དཔག་རྒྱུད་ལྡན་
277



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གྱི་གང་ཟག་ཡིན་པས་མ་ཁྱབ་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་ཡིན་
པའི་ཕྱིར་རོ། །
རྩ་བའི་རྟགས་གཉིས་པ་མ་གྲུབ་ན། དེ་སྐོར་གྱི་ཕྱི་རྒོལ་རྣམ་དག་བླུན་པོའི་རྒྱུད་ཀྱི་
དེ་སྐོར་གྱི་ཚུལ་གསུམ་ངེས་པའི་ངེས་ཤེས་ཆོས་ཅན། ཁྱོད་ཀྱི་དངོས་འབྲས་སུ་གྱུར་པའི་དེ་
སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ།
ཁྱོད་རང་གི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་ཚུལ་གསུམ་
དྲན་པའི་དྲན་ཤེས་ཀྱི་དངོས་ཀྱི་ཉེར་ལེན་ཡིན་པའི་ཕྱིར། རྟགས་དངོས། འདོད་ན། དེ་སྐོར་
གྱི་ཕྱི་རྒོལ་རྣམ་དག་བླུན་པོ་ཆོས་ཅན། ཁྱོད་དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་
མའི་གང་ཟག་ཡིན་པར་ཐལ། གང་ཟག་གང་ཞིག །ཁྱོད་ཀྱི་རྒྱུད་ཀྱི་དེ་སྐོར་གྱི་ཚུལ་གསུམ་
ངེས་པའི་ངེས་ཤེས་ཀྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་
ཚུལ་གསུམ་དྲན་པའི་གང་ཟག་ཡིན་པའི་ཕྱིར་རོ། །རྟགས་དངོས། འདོད་ན། རྗེས་དཔག་
ལ་རྒྱུན་ཡོད་པར་ཐལ། རྗེས་དཔག་སྐད་ཅིག་མ་སྔ་མས་ཉེར་ལེན་བྱས་པ་ལས་རྗེས་
དཔག་སྐད་ཅིག་མ་གཉིས་པ་སྐྱེ་བ་སྲིད་པའི་ཕྱིར་ཏེ། དེ་སྐོར་གྱི་ཕྱི་རྒོལ་རྣམ་དག་བླུན་པོའི་
རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་ངེས་ཤེས་དེ། རྗེས་དཔག་ཡིན་པ་གང་ཞིག །དེ་ཁོ་
རང་གི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དེ་སྐོར་གྱི་ཚུལ་
གསུམ་ངེས་པའི་རྗེས་དཔག་གི་དངོས་ཀྱི་ཉེར་ལེན་ཡིན་པའི་ཕྱིར། རྟགས་དང་པོ་དངོས།
གོང་གི་རྟགས་དང་པོ་མ་གྲུབ་ན། དེ་སྐོར་གྱི་ཕྱི་རྒོལ་རྣམ་དག་བླུན་པོའི་རྒྱུད་ཀྱི་དེ་སྐོར་གྱི་
ཚུལ་གསུམ་ངེས་པའི་ངེས་ཤེས་ཆོས་ཅན། ཁྱོད་རྗེས་དཔག་ཡིན་པར་ཐལ། ཆོས་ཅན་ཡིན་
པའི་ཕྱིར། གཞན་ཡང་། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་སྐད་
ཅིག་མ་གཉིས་པ་ཡོད་པར་ཐལ། དེ་སྐོར་གྱི་ཕྱི་རྒོལ་རྣམ་དག་ཡིན་ན། སྒྲ་མི་རྟག་རྟོགས་
ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པས་མ་ཁྱབ་པའི་ཕྱིར། འདོད་ན། དེ་
278



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་སྐད་ཅིག་མ་གཉིས་པ་དེ་སྒྲ་མི་རྟག་རྟོགས་ཀྱི་
རྟགས་ཅན་རྗེས་དཔག་སྐྱེས་པའི་གང་ཟག་ཡིན་པར་ཐལ། ཁྱོད་སྐད་ཅིག་མ་གཉིས་པ་
ཡོད་པ་གང་ཞིག །ཁྱོད་རང་འབྲས་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་
གང་ཟག་ཡིན་པའི་ཕྱིར། རྟགས་དང་པོ་དངོས། ཕྱི་མ་དེར་ཐལ། ཁྱོད་བྱས་རྟགས་ཀྱིས་སྒྲ་
མི་རྟག་པར་སྒྲུབ་པའི་ཚུལ་གསུམ་དྲན་པའི་བྱས་རྟགས་ཀྱི་སྒྲ་མི་རྟག་པར་སྒྲུབ་པའི་ཕྱི་
རྒོལ་རྣམ་དག་ཡིན་པའི་ཕྱིར། ཁྱབ་པ་ཡོད་དེ། ནང་གི་ཡན་ལག་ནུས་པ་ནི། །ཚུལ་གསུམ་
དག་ལ་ཡང་དག་གནས། །དེ་ལ་དྲན་པ་བསྐྱེད་པ་ནི། །དེ་ཉིད་ཚིག་ལ་ཡང་དག་གནས། །
ཞེས་པའི་གཞུང་གི་བསྟན་བྱའི་གཙོ་བོ་གྲུབ་པའི་ཕྱིར་རོ། །དང་པོ་དེར་ཐལ། ཁྱོད་དེ་སྐོར་
གྱི་ཕྱོགས་ཆོས་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པ་གང་ཞིག །ཁྱོད་དེ་སྐོར་གྱི་
ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། རྟགས་རྣམས་སླ། རྩ་བར་
འདོད་ན། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་ཆོས་ཅན། ཁྱོད་རང་འབྲས་
སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེས་པའི་གང་ཟག་མ་ཡིན་པར་ཐལ། ཁྱོད་དེ་
སྐོར་གྱི་ཚུལ་གསུམ་དྲན་པའི་ཕྱི་རྒོལ་རྣམ་དག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་
རོ་ཟེར་ན། ང་རང་ནི་ཁྱོད་སྐད་ཅིག་མ་གཉིས་པ་དེ། སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་སྐྱེས་པའི་གང་ཟག་ཡིན་པར་ཐལ་ཟེར་བ་དེ་ལ་མ་ཁྱབ་ཟེར་རོ། །
གཞན་ཡང་རྣ་བ་བླགས་ཏེ་ཉོན་ཅིག །ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་གི་དངོས་རྒྱུ་ལ་གནས་པའི་གང་ཟག་ཡིན་པར་ཐལ། ཁྱོད་བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་ཚུལ་གསུམ་དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་
རྒོལ་རྣམ་དག་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་སྒྲ་མི་
རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པར་ཐལ། ཁྱོད་དེ་སྐོར་གྱི་
ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་ཞེས་པའི་ཐལ་འགྱུར་ལ་
279
On0



a
་
་བ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཁྱབ་པ་ཡོད་པ་གང་ཞིག །རྒྱུ་མཚན་མཚུངས་པའི་ཕྱིར། འདོད་ན། སྒྲ་མི་རྟག་རྟོགས་ཀྱི་
རྟགས་ཅན་རྗེས་དཔག་གི་ཕྱི་ལོགས་སུ་བྱུང་བ་ཡང་ཡིན། བྱས་རྟགས་ཀྱིས་སྒྲ་མི་རྟག་པར་
སྒྲུབ་པའི་ཚུལ་གསུམ་དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་
ཀྱང་ཡིན་པའི་གཞི་མཐུན་པར་གྱུར་པའི་གང་ཟག་ཆོས་ཅན་གྱིས་གཤོག །རྟགས་གྲུབ་སྟེ།
ཆོས་ཅན་ཡིན་པའི་ཕྱིར་རོ། །དེ་འདྲ་མེད་ཟེར་ན། སྒྲ་མི་རྟོགས་ཀྱི་རྟགས་ཅན་རྗེས་དཔག་
ཆོས་ཅན། ཁྱེད་ཀྱི་ཕྱི་ལོགས་སུ་བྱུང་བ་ཡང་ཡིན། བྱས་རྟགས་ཀྱིས་སྒྲ་མི་རྟག་པར་སྒྲུབ་
པའི་ཚུལ་གསུམ་དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ཀྱང་
ཡིན་པའི་གཞི་མཐུན་པར་གྱུར་པའི་གང་ཟག་ཡོད་པར་ཐལ། ཁྱོད་འདུས་བྱས་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་
སྔ་ལོགས་སུ་བྱུང་བར་ཐལ། ཁྱོད་དེའི་དངོས་རྒྱུ་ལ་གནས་པའི་གང་ཟག་ཡིན་པའི་ཕྱིར།
འདོད་མི་ནུས་ཏེ་ཆོས་ཅན་ཡིན་པའི་ཕྱིར།
གོང་གི་རྒྱུ་མཚན་མཚུངས་པ་མ་གྲུབ་བྱས་པ་ལ། སྔ་མའི་ཆོས་ཅན་དེ་ཉིད་ཀྱིས་
གཤགས། འདོད་ལན་འདེབས་སོ་ཟེར་ན། འོ་ན་དེ་ཆོས་ཅན། ཁྱོད་སྒྲ་མི་རྟག་རྟོགས་ཀྱི་
རྟགས་ཅན་རྗེས་དཔག་འབྱུང་ཁ་མའི་གང་ཟག་ཡིན་པར་ཐལ། ཁྱོད་དེ་སྐྱེ་ཁ་མའི་གང་
ཟག་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་དེ། ཁྱོད་རང་གི་ཕྱི་ལོགས་སུ་འབྱུང་ཁ་མའི་གང་ཟག་ཡིན་པར་ཐལ། འདོད་པ་གང་
ཞིག །ཁྱོད་ཁྱོད་རང་གི་སྔ་ལོགས་སུ་འབྱུང་ཁ་མའི་གང་ཟག་ཀྱང་ཡིན། ཁྱོད་དེ་ཁྱོད་རང་
གི་དུས་སུ་འབྱུང་ཁ་མའི་གང་ཟག་ཀྱང་ཡིན་པའི་ཕྱིར། འདོད་ན། སྒྲ་མི་རྟག་རྟོགས་ཀྱི་
རྟགས་ཅན་རྗེས་དཔག་དེ། ཁྱོད་ཀྱི་ཕྱི་ལོགས་སུ་བྱུང་བར་ཐལ་ལོ། །འདོད་མི་ནུས་ཏེ།
ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་ཕྱི་ལོགས་སུ་བྱུང་བའི་དངོས་པོ་ཡིན་
པའི་ཕྱིར། རྟགས་དང་པོ་མ་གྲུབ་ཟེར་བ་མི་སྲིད། གཉིས་པ་མ་གྲུབ་ན་དེས་འགྲེ་ཟེར་ན།
280



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
གལ་ཏེ་སྐྱོན་འདི་འགྲོ་བར་བཟུང་ནས་གོང་གི་རྟགས་དང་པོ་མ་གྲུབ་ན། དེ་ལ་ཁྱབ་པ་ཡོད་
པར་ཐལ། སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་ཕྱི་ལོགས་སུ་བྱུང་བ་ཡང་ཡིན།
དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཀྱང་ཡིན་པའི་གཞི་མཐུན་པར་
གྱུར་པའི་གང་ཟག་དེ། སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་
ཡིན་པའི་ཕྱིར། མ་གྲུབ་ན་དེ་དེར་ཐལ། དེའི་ཉེར་ལེན་གྱི་འབྲས་བུར་གྱུར་པའི་གང་ཟག་དེ།
སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེས་མ་ཐག་པའི་གང་ཟག་ཡིན་པའི་ཕྱིར། མ་
གྲུབ་ན་དེ་ཆོས་ཅན། ཁྱོད་དེར་ཐལ། ཁྱོད་དེ་སྐྱེས་པའི་གང་ཟག་གང་ཞིག །ཁྱོད་དེ་སྐྱེས་
ཟིན་སྐྱེས་པའི་གང་ཟག་མ་ཡིན་པའི་ཕྱིར། དང་པོ་མ་གྲུབ་ན། དེ་འདྲའི་གང་ཟག་ཆོས་
ཅན། ཁྱོད་ཀྱི་ཉེར་ལེན་གྱི་འབྲས་བུར་གྱུར་པའི་གང་ཟག་དེ། སྒྲ་མི་རྟག་རྟོགས་ཀྱི་རྟགས་
ཅན་རྗེས་དཔག་སྐྱེས་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་
དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་རོ། །ཕྱི་མ་མ་གྲུབ་ན། དེ་འདྲའི་གཞི་མཐུན་པར་
གྱུར་པའི་གང་ཟག་དེ། སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེས་པའི་གང་ཟག་
ཡིན་པར་ཐལ་ལོ། །གཞན་ཡང་། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་
དྲན་པའི་དྲན་ཤེས་མ་སྐྱེས་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་
ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་མཁས་པ་ཡིན་པར་ཐལ། ཁྱོད་དེ་སྐོར་གྱི་ཕྱི་
རྒོལ་རྣམ་དག་གང་ཞིག །ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་མ་ཡིན་པའི་ཕྱིར།
འདོད་ན། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡིན་པར་ཐལ། འདོད་པ་གང་
ཞིག་ཁྱོད་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་མིན་པའི་ཕྱིར། འདོད་ན། ཁྱོད་དེ་
སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་
སྐོར་གྱི་ཚུལ་གསུམ་དྲན་པའི་དྲན་ཤེས་མ་སྐྱེས་པའི་གང་ཟག་ཀྱང་ཡིན། དེ་སྐོར་གྱི་ཚུལ་
གསུམ་དྲན་པའི་གང་ཟག་ཀྱང་ཡིན་པའི་ཕྱིར་གཞི་མཐུན་ཡོད་པར་ཐལ། དེ་སྐོར་གྱི་ཚུལ་
281



སྒྱུ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གསུམ་དྲན་པའི་དྲན་ཤེས་མ་སྐྱེས་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཚུལ་
གསུམ་དྲན་པའི་གང་ཟག་ཡིན་པའི་ཕྱིར། འདོད་ན། དེ་ཡང་ཡིན། དེ་སྐོར་གྱི་ཚུལ་གསུམ་
དྲན་པའི་དྲན་ཤེས་སྐྱེས་པའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ། དེ་ཡང་
ཡིན། དེ་སྐོར་གྱི་ཚུལ་གསུམ་དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་པའི་ཕྱིར་
ཟེར་ན། འདིར་མ་ཁྱབ་ཅེས་པ་གནད་དོ། །འདོད་པ་མི་སྲིད། གལ་ཏེ་དེ་ཡང་ཡིན་དེ་སྐོར་
གྱི་ཚུལ་གསུམ་དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ་བ་ལ་མ་ཁྱབ་
ཟེར་ན། བསལ་བ་དེར་ཐལ། དེ་སྐོར་གྱི་ཚུལ་གསུམ་དྲན་པའི་དྲན་ཤེས་མ་སྐྱེས་པའི་གང་
ཟག་ཀྱང་ཡིན། དེ་སྐོར་གྱི་ཚུལ་གསུམ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཀྱང་ཡིན་
པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཚུལ་གསུམ་དྲན་པའི་དྲན་ཤེས་འགགས་པའི་
གང་ཟག་ཀྱང་ཡིན། དེ་སྐོར་གྱི་ཚུལ་གསུམ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཡིན་
པའི་གཞི་མཐུན་ཡོད་པའི་ཕྱིར་ཏེ། གཟུགས་འཛིན་དབང་མངོན་འགགས་པའི་གང་ཟག་
ཀྱང་ཡིན། དེ་རྒྱུད་ལྡན་གྱི་གང་ཟག་ཀྱང་ཡིན་པའི་ཕྱིར་གཞི་མཐུན་ཡོད་པའི་ཕྱིར་ཏེ།
གཟུགས་འཛིན་དབང་མངོན་སྐད་ཅིག་མ་གཉིས་པ་སྐྱེས་མ་ཐག་པའི་གང་ཟག་དེ་དེ་ཡིན་
པའི་ཕྱིར། རྟགས་སླ། ཡང་གོང་གི་གསལ་བ་དེར་ཐལ། དེ་སྐོར་གྱི་ཚུལ་གསུམ་དྲན་པའི་
དྲན་ཤེས་ཀྱི་འབྲས་བུར་གྱུར་པའི་ཤེས་པ་སྐྱེས་མ་ཐག་པའི་གང་ཟག་ཀྱང་ཡིན། དེ་སྐོར་གྱི་
ཚུལ་གསུམ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་ཡོད་པའི་
ཕྱིར། གལ་ཏེ་རྩ་བའི་རྟགས་གཉིས་པ་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་མིན་
པ་མ་གྲུབ་ན། དེ་ཆོས་ཅན། ཁྱོད་དེ་སྐོར་གྱི་ཚུལ་གསུམ་གང་རུང་དྲན་ནས་དེ་སྐོར་གྱི་ཚུལ་
གསུམ་ཀ་མི་དྲན་པའི་གང་ཟག་ཡིན་པར་ཐལ་ལོ། །འདོད་ན་མ་ཡིན་པར་ཐལ། ཁྱོད་དེ་
སྐོར་གྱི་ཚུལ་གསུམ་ཀ་དྲན་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་
དྲན་པའི་གང་ཟག་གང་ཞིག །ཁྱོད་དེ་སྐོར་གྱི་ཁྱབ་གསལ་གཉིས་དྲན་པའི་གང་ཟག་ཡིན་
282



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
པའི་ཕྱིར་རོ། ། །
རང་ལུགས་བྱས་རྟགས་ཀྱི་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ཡིན་ན། དེ་
སྐོར་གྱི་ཚུལ་གསུམ་ངེས་པས་ཁྱབ། དེ་དྲན་པས་མ་ཁྱབ་ཅེས་པ་འདིའི་སྙིང་པོ་དྲིལ་ན། དེ་
སྐོར་གྱི་ཕྱི་རྒོལ་རྣམ་དག་ལ་སྐད་ཅིག་མ་གཉིས་ལས་མེད་ཅིང་། དེ་སྐོར་གྱི་ཕྱི་རྒོལ་རྣམ་
དག་སྐད་ཅིག་མ་དང་པོ་དང་། དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་
དག་དང་། དེ་སྐོར་གྱི་གཞན་དོན་ཚུལ་གསུམ་ངེས་ནས་སྒྲ་རྟག་པར་བདེན་ཞེན་གྱིས་ཁས་
ལེན་པའི་རྒོལ་བའི་རྟེན་ལ་དེ་སྐོར་གྱི་ཕྱི་རྒོལ་རྣམ་དག་ཏུ་གྱུར་མ་ཐག་པའི་གང་ཟག་གང་
རུང་གཉིས་དོན་གཅིག །དེ་སྐད་ཅིག་མ་གཉིས་པ་དང་། དེ་སྐོར་གྱི་ཕྱི་རྒོལ་རྣམ་དག་བླུན་
པོའི་རྟེན་ལ་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པར་གྱུར་པའི་དེ་སྐོར་གྱི་ཕྱི་རྒོལ་
རྣམ་དག་དང་། དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པའི་རྟེན་ལ་དེ་སྐོར་གྱི་ཕྱི་རྒོལ་
རྣམ་དག་ཤིན་ཏུ་མཁས་པར་གྱུར་པའི་དེ་སྐོར་གྱི་ཕྱི་རྒོལ་རྣམ་དག་གང་རུང་གཉིས་དོན་
གཅིག །དེས་ན། དེ་སྐོར་གྱི་ཕྱི་རྒོལ་རྣམ་དག་བླུན་པོ་ཡིན་ན་དེ་སྐོར་གྱི་ཕྱི་རྒོལ་རྣམ་དག་
སྐད་ཅིག་མ་དང་པོ་ཡིན་པས་ཁྱབ་ཀྱང་། དེ་བླུན་པོ་ལ། སྐད་ཅིག་སྔ་རྟིང་གི་དབྱེ་བ་མི་
འབྱེད། དེ་བཞིན་དུ་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་ཡིན་ན། དེ་སྐོར་གྱི་ཕྱི་
རྒོལ་རྣམ་དག་སྐད་ཅིག་མ་དང་པོ་ཡིན་པས་ཁྱབ་ཀྱང་། དེ་སྐོར་གྱི་ཕྱི་རྒོལ་རྣམ་དག་ཅུང་
ཟད་མཁས་པ་ལ་སྐད་ཅིག་མ་སྔ་ཕྱིའི་དབྱེ་བ་མི་འབྱེད། དེ་སྐོར་གྱི་ཕྱི་རྒོལ་རྣམ་དག་ཤིན་
ཏུ་མཁས་པ་ཡིན་ན། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་ཡིན་པས་ཁྱབ་
ཀྱང་། ཤིན་ཏུ་མཁས་པ་དེ་ལ་སྐད་ཅིག་མ་སྔ་ཕྱི་དུ་མའི་བྱེ་བྲག་མང་པོ་གཏན་ནས་མེད་དོ། །
དེའི་གནད་ཀྱང་དེ་སྐོར་གྱི་ཚུལ་གསུམ་ངེས་པའི་ངེས་ཤེས་དེ་ལ། དེ་སྐོར་གྱི་ཚུལ་
གསུམ་ངེས་པའི་རྗེས་དཔག་དང་དྲན་ཤེས་གཉིས་སུ་ངེས་ཤིང༌། དེ་སྐོར་གྱི་ཚུལ་གསུམ་
ངེས་པའི་རྗེས་དཔག་དེ། དེ་སྐོར་གྱི་ཚུལ་གསུམ་དྲན་པའི་དྲན་ཤེས་ཀྱི་དངོས་རྒྱུ་ནུས་པ་
283



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཐོགས་མེད་དང་། དེ་སྐོར་གྱི་ཚུལ་གསུམ་དྲན་པའི་དྲན་ཤེས་དེ། བྱས་རྟགས་ལས་སྒྲ་མི་
རྟག་པར་རྟོགས་པའི་རྟགས་ཅན་རྗེས་དཔག་གི་དངོས་རྒྱུ་ནུས་པ་ཐོགས་མེད་ཡིན་པའི་
གནད་ཤེས་ན་དེ་ལྟར་མི་སྨྲ་བའི་ཐབས་མེད་དོ། །
དེ་ལ་དཔྱོད་ལྡན་གྱི་དོགས་པ་དཔྱད་ན་དཀའ་བའི་གནད་འདི་ལྟར་འཆར་ཏེ། དེ་
སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོ་ཆོས་ཅན། ཁྱོད་དེ་སྐོར་གྱི་ཚུལ་གསུམ་ངེས་པའི་
གང་ཟག་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། ཁྱབ་པ་དངོས།
འདོད་ན། ཁྱོད་དེ་སྐོར་གྱི་ཚུལ་གསུམ་ངེས་པའི་ངེས་ཤེས་རྒྱུད་ལྡན་གྱི་གང་ཟག་ཡིན་པར་
ཐལ། ཁྱོད་དེ་སྐོར་གྱི་ཚུལ་གསུམ་ངེས་པའི་སོ་སྐྱེ་ཡིན་པའི་ཕྱིར། འདོད་ན། ཁྱོད་དེ་སྐོར་
གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་
གསུམ་མི་དྲན་པའི་གང་ཟག་གང་ཞིག །ཁྱོད་དེ་སྐོར་གྱི་ཚུལ་གསུམ་ངེས་པའི་རྗེས་དཔག་
སྐྱེས་མ་ཐག་པའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་དེ་སྐོར་གྱི་ཚུལ་
གསུམ་མྱུར་དུ་དྲན་རུང་མེད་པའི་གང་ཟག་མིན་པར་ཐལ། འདོད་པའི་ཕྱིར། ཡང་དེ་ཆོས་
ཅན། ཁྱོད་རེ་ཞིག་དེ་སྐོར་གྱི་ཚུལ་གསུམ་དྲན་རུང་མེད་པའི་གང་ཟག་མ་ཡིན་པར་ཐལ།
ཁྱོད་དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་པའི་ཕྱིར། དེ་
གཉིས་ལ་འདོད་མི་ནུས་ཏེ། ཁྱོད་དེས་ན་ཕྱི་རྒོལ་བློའི་བྱེ་བྲག་གི་རྣམ་པ་གསུམ་དུ་འགྱུར་ཏེ།
ཕྱི་རྒོལ་ཕྱོགས་ཆོས་དང་ཁྱབ་པ་གཉིས་ཀ་དྲན་རུང་མེད་པ། དྲན་ཟིན་པ། དྲན་རུང་ཡོད་
ཀྱང་མ་དྲན་པའོ་ཞེས་པའི་ཚིག་ཟུར་གྱི་དྲན་རུང་མེད་པ་ཞེས་པའི་སྐབས་ནས་དངོས་
བསྟན་གྱི་ཕྱི་རྒོལ་རྣམ་དག་ཡིན་པའི་ཕྱིར། དེར་ཐལ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་
བླུན་པོ་དེ། དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་པའི་ཕྱིར་ལ་
མ་ཁྱབ། བསལ་པ་དེར་ཐལ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོའི་རྒྱུད་ཀྱི་དེ་སྐོར་
གྱི་ཚུལ་གསུམ་ངེས་པའི་རྗེས་དཔག་དེ། ཁོ་རང་གི་དངོས་འབྲུས་སུ་གྱུར་པའི་དེ་སྐོར་གྱི་
284



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཚུལ་གསུམ་ངེས་པའི་ངེས་ཤེས་ཀྱི་དངོས་རྒྱུ་ཡིན་པ་གང་ཞིག །དེ་ཁོ་རང་གི་དངོས་འབྲས་
སུ་གྱུར་པའི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་གི་དངོས་རྒྱུ་མ་ཡིན་པའི་ཕྱིར།
དང་པོ་མ་གྲུབ་ན། དེར་ཐལ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོའི་ཉེར་ལེན་གྱི་
འབྲས་བུར་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཚུལ་གསུམ་ངེས་པའི་ངེས་
ཤེས་རྒྱུད་ལྡན་གྱི་གང་ཟག་ཡིན་པའི་ཕྱིར། ཕྱི་མ་མ་གྲུབ་ན། དེ་འདྲ་བའི་རྗེས་དཔག་དེ་ཁོ་
རང་གི་ཉེར་ལེན་གྱི་འབྲས་བུར་གྱུར་པའི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་གི་
དངོས་ཀྱི་ཉེར་ལེན་ཡིན་པར་ཐལ་ལོ། །འདོད་ན། རྗེས་དཔག་ལ་རྒྱུན་ཡོད་པར་ཐལ།
འདོད་ན། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོའི་ཉེར་ལེན་གྱི་འབྲས་བུར་གྱུར་པའི་
དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོ་དེ་དེ་སྐོར་གྱི་
ཚུལ་གསུམ་ངེས་མ་ཐག་པའི་གང་ཟག་ཡིན་པའི་ཕྱིར། འདོད་ན། དེ་སྐོར་གྱི་ཚུལ་གསུམ་
དྲན་པའི་གང་ཟག་ཡིན་པར་ཐལ་ལོ། །འདོད་ན། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་
པོ་ཡིན་ན། དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་ཟག་པ་ཡིན་དགོས་
པར་ཐལ་བ་ཟློག་ཏུ་མེད་པས། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོ་དང་དེ་སྐོར་གྱི་
ཕྱི་རྒོལ་རྣམ་དག་ཅུང་ཟད་བླུན་པོ་ལ་དེ་སྐོར་གྱི་ཚུལ་གསུམ་ལ་དྲན་པ་སྐྱེད་པ་མྱུར་བུལ་གྱི་
ཁྱད་པར་གཏན་ནས་མེད་པའི་ཕྱིར། དེ་སྐོར་གྱི་ཕྱི་རྒོལ་རྣམ་དག་བླུན་པོ་ལ་གཉིས་སུ་ཕྱེ་
བའི་གནད་སྨྲ་དགོས་སམ་སྙམ་ན་ཁོ་བོ་ནི་འདི་ལྟར་སྨྲ་སྟེ། དེ་གཉིས་ལ་ཚུལ་གསུམ་དྲན་
པ་མྱུར་བུལ་ལ་ཁྱད་པར་གཏན་ནས་མེད་པ་ལ་སྐྱོན་དུ་མེད་པས་སྔར་ཚུལ་གསུམ་ལ་དྲན་
པ་སྐྱེ་བ་མྱུར་བ་དང་བུལ་བའི་རིགས་རྒྱུད་ཡིན་པ་ལ་བསམ་ནས་རྒྱུ་མིང་འབྲས་བུ་ལ་
བཏགས་སོ་ཞེས་ལན་འདེབས་པ་ནི་གནད་ཀྱི་སྙིང་པོར་ཟུངས་ཤིག་གོ །
ཡང་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོའི་ཉེར་ལེན་གྱི་འབྲས་བུར་གྱུར་པའི་
དེ་སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་མཁས་བླུན་གང་
285



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རུང་ཡིན་པར་ཐལ། དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། འདོད་ན། དེ་ཆོས་ཅན།
ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོ་ཡིན་པར་ཐལ། འདོད་པ་གང་ཞིག །དེ་
སྐོར་གྱི་ཕྱི་རྒོལ་རྣམ་དག་མཁས་པ་མིན་པའི་ཕྱིར། འདོད་མི་ནུས་ཏེ། དེ་སྐོར་གྱི་ཚུལ་
གསུམ་དྲན་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་ངེས་ཟིན་ངེས་
པའི་སོ་སོ་སྐྱེ་བོ་ཡིན་པའི་ཕྱིར། མ་གྲུབ་ན་དེར་ཐལ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་
བླུན་པོ་ཡིན་ན། དེ་སྐོར་གྱི་ཚུལ་གསུམ་ངེས་པའི་གང་ཟག་ཡིན་དགོས་པའི་ཕྱིར། གལ་ཏེ་
དེ་སྐོར་གྱི་ཚུལ་གསུམ་ངེས་པའི་སོ་སོ་སྐྱེ་བོ་ཡིན་པའི་ཕྱིར་ལ་མ་ཁྱབ་ན། དེ་ཆོས་ཅན།
ཁྱོད་དེ་སྐོར་གྱི་ཚུལ་གསུམ་ངེས་ཟིན་ངེས་པའི་ངེས་ཤེས་རྒྱུད་ལྡན་གྱི་གང་ཟག་ཡིན་པར་
ཐལ། མ་ཁྱབ་པ་དེའི་ཕྱིར། རྟགས་དངོས། འདོད་ན་ཁྱོད་དེ་སྐོར་གྱི་ཚུལ་གསུམ་ངེས་ཟིན་
ངེས་པའི་བཅད་ཤེས་རྒྱུད་ལྡན་གྱི་གང་ཟག་ཡིན་པར་ཐལ། འདོད་པ་གང་ཞིག །ཁྱོད་དེ་
སྐོར་གྱི་ཚུལ་གསུམ་ངེས་ཟིན་ངེས་པའི་རྗེས་དཔག་རྒྱུད་ལྡན་གྱི་གང་ཟག་མ་ཡིན་པའི་ཕྱིར།
འདོད་ན། ཁྱོད་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། ཕྱི་མ་མ་གྲུབ་ན།
དེ་སྐོར་གྱི་ཚུལ་ངེས་ཟིན་ངེས་པའི་རྗེས་དཔག་ཡོད་པར་ཐལ། འདོད་ན། དེ་སྐོར་གྱི་ཚུལ་
གསུམ་རྟོགས་ཟིན་རྟོགས་པའི་རྗེས་དཔག་ཡོད་པར་ཐལ་ལོ། །འདོད་པ་ག་ལ་སྲིད། ཡང་
དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་བླུན་པོའི་ཉེར་ལེན་གྱི་འབྲས་བུར་གྱུར་པའི་དེ་སྐོར་གྱི་
ཕྱི་རྒོལ་རྣམ་དག་ཆོས་ཅན། ཁྱོད་རང་རྒྱུད་ཀྱི་བཅད་ཤེས་ཀྱིས་དེ་སྐོར་གྱི་ཚུལ་གསུམ་ངེས་
ཟིན་ངེས་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་ངེས་ཟིན་ངེས་པའི་སོ་
སོ་སྐྱེ་བོ་གང་ཞིག །ཁྱོད་དེའི་རྒྱུད་ཀྱི་རྗེས་དཔག་གིས་དེ་སྐོར་གྱི་ཚུལ་གསུམ་ངེས་ཟིན་
ངེས་པའི་གང་ཟག་མིན་པའི་ཕྱིར། འདོད་ན། ཁྱོད་དེ་སྐོར་གྱི་ཚུལ་གསུམ་དྲན་པའི་གང་
ཟག་ཡིན་པར་ཐལ་བ་ཟློག་ཏུ་མེད་དོ། །ཕྱི་མ་གོང་ལྟར་ཡང་དེ་སྐོར་གྱི་ཕྱི་རྒོལ་རྣམ་དག་
ཆོས་ཅན། ཁྱོད་སྐད་ཅིག་མ་གཉིས་པ་དེ། སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་
286



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
སྐྱེས་པའི་གང་ཟག་ཡིན་པར་ཐལ། ཁྱོད་གཅིག་གམ་སྐད་ཅིག་མ་གཉིས་པ་ཡོད་པ་གང་
ཞིག །ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པའི་ཕྱིར་
ན་མ་ཁྱབ། མ་གྲུབ་ན་དེར་ཐལ། ཁྱོད་བྱས་རྟགས་ལས་སྒྲ་མི་རྟག་རྟོགས་ཀྱི་རྟགས་ཅན་
རྗེས་དཔག་སྐྱེ་ཁ་མའི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་ག་དྲན་པའི་
དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། དང་པོ་མ་གྲུབ་ན། དེ་ཡོད་པར་ཐལ། དེ་སྐོར་
གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གི་
རྟེན་ལ་དེ་སྐོར་གྱི་ཚུལ་གསུམ་དྲན་མ་ཐག་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་
ཕྱིར། མ་གྲུབ་ན། དེར་ཐལ། དེ་ཡོད་པ་གང་ཞིག །དེ་སྐོར་གྱི་ཕྱོགས་ཆོས་དྲན་ནས་དེ་སྐོར་
གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཕྱི་རྒོལ་རྣམ་དག་སྐད་
ཅིག་མ་དང་པོ་ཡིན་པའི་ཕྱིར། མ་གྲུབ་ན། དེར་ཐལ། དེའི་ཉེར་ལེན་གྱི་རྒྱུར་གྱུར་པའི་གང་
ཟག་དེ་དེ་སྐོར་གྱི་ཕྱི་རྒོལ་རྣམ་དག་མིན་པའི་ཕྱིར། མ་གྲུབ་ན། དེ་སྐོར་གྱི་ཕྱི་རྒོལ་རྣམ་
དག་སྐད་ཅིག་མ་གསུམ་པ་ཡོད་པར་ཐལ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་
པོའི་ཉེར་ལེན་གྱི་འབྲས་བུར་གྱུར་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། མ་
གྲུབ་ན། དེའི་ཉེར་ལེན་གྱི་འབྲས་བུར་གྱུར་པའི་གང་ཟག་ཡིན་ན། དེ་སྐོར་གྱི་ཕྱི་རྒོལ་རྣམ་
དག་ཡིན་པས་ཁྱབ་པར་ཐལ་ལོ། །
གོང་དུ་མ་ཁྱབ་ན། དེ་སྐོར་གྱི་ཕྱི་རྒོལ་རྣམ་དག་གི་འབྲས་བུར་གྱུར་པའི་དེ་སྐོར་གྱི་
ཕྱི་རྒོལ་རྣམ་དག་དེ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་ཡིན་པར་ཐལ། དེ་
སྐོར་གྱི་ཕྱི་རྒོལ་རྣམ་དག་སྐད་ཅིག་མ་ཕྱི་མ་ཡིན་པ་གང་ཞིག །དེ་སྐོར་གྱི་ཕྱི་རྒོལ་རྣམ་དག་
སྐད་ཅིག་མ་གསུམ་པ་མིན་པའི་ཕྱིར། དང་པོ་མ་གྲུབ་ན། དེ་དེར་ཐལ། དེ་སྐོར་གྱི་ཕྱི་རྒོལ་
རྣམ་དག་སྐད་ཅིག་མ་དང་པོ་དང་། དེ་སྐད་ཅིག་མ་ཕྱི་མ་གང་རུང་ཡིན། དེ་སྐོར་གྱི་ཕྱི་རྒོལ་
རྣམ་དག་སྐད་ཅིག་མ་དང་པོ་མིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། མ་གྲུབ་ན་དེ་
28



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཆོས་ཅན། ཁྱོད་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པར་
ཐལ། ཁྱོད་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་དྲན་པའི་དེ་སྐོར་གྱི་ཕྱི་
རྒོལ་རྣམ་དག་ཡིན་པའི་ཕྱིར། ཡང་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་བླུན་
པོའི་རྟེན་ལ་དེ་སྐོར་གྱི་ཚུལ་གསུམ་གང་རུང་དྲན་པའི་དྲན་ཤེས་སྐྱེས། དེ་སྐོར་གྱི་ཚུལ་
གསུམ་གང་རུང་དྲན་ནས་དེ་སྐོར་གྱི་ཚུར་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གི་
རྟེན་ལ་དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེས་པའི་དེ་སྐོར་གྱི་ཕྱི་རྒོལ་རྣམ་དག་
ཡོད་པར་ཐལ། དེ་སྐོར་གྱི་ཕྱི་རྒོལ་རྣམ་དག་བླུན་པོའི་རྟེན་ལ་དེ་སྐོར་གྱི་ཚུལ་གསུམ་གང་
རུང་ཙམ་དྲན་པའི་དྲན་ཤེས་སྐྱེས་པ་ཡོད་པ་གང་ཞིག །དེ་སྐོར་གྱི་ཚུལ་གསུམ་གང་རུང་དྲན་
ནས་དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གི་རྟེན་ལ་དེ་སྐོར་གྱི་
ཚུལ་གསུམ་དྲན་པའི་དྲན་ཤེས་སྐྱེས་པའི་དེ་སྐོར་གྱི་ཕྱི་རྒོལ་རྣམ་དག་ཡོད་པའི་ཕྱིར་ཟེར་ན།
ཁོ་བོ་ནི་འདི་རིགས་ལ་རྟགས་དང་པོ་མ་གྲུབ་སྟེ། དེ་སྐོར་གྱི་ཕྱི་རྒོལ་རྣམ་དག་བླུན་པོ་ཡིན་
ན་དེ་སྐོར་གྱི་ཚུལ་གསུམ་གཅིག་ཅར་དྲན་པའི་དྲན་ཤེས་སྐྱེ་ཁ་མའི་གང་ཟག་ཡིན་པས་ཁྱབ་
ཅེས་འབུམ་ཕྲག་གསུམ་པའི་དགོངས་པར་ཁས་ལེན་པའི་ཕྱིར་རོ། །གལ་ཏེ་འདོད་ན། དེ་
སྐོར་གྱི་ཕྱི་རྒོལ་རྣམ་དག་སྐད་ཅིག་མ་གསུམ་པ་ཡོད་པར་ཐལ་ལོ། །འདོད་ན། སྔར་
བཞིན་ཏེ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གསུམ་པ་དེ་དེ་སྐོར་གྱི་རྟགས་ཅན་
རྗེས་དཔག་སྐྱེས་པའི་གང་ཟག་ཡིན་པར་ཐལ། དེ་ཡོད་པ་གང་ཞིག །དེ་སྐོར་གྱི་ཕྱི་རྒོལ་
རྣམ་དག་སྐད་ཅིག་མ་གཉིས་པ་དེ་དེ་སྐོར་གྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་
ཡིན་པའི་ཕྱིར་ཏེ། དེ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པའི་ཕྱིར་ཏེ། དེ་དེ་
སྐོར་གྱི་ཚུལ་གསུམ་ངེས་ཟིན་ངེས་པའི་སོ་སོ་སྐྱེ་བོ་ཡིན་པའི་ཕྱིར། རྟགས་སྔར་བཞིན།
དེར་མ་ཟད་ཁྱོད་ལ་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་ཆོས་ཅན། ཁྱོད་དེ་
སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཁྱབ་ཚུལ་དྲན་པའི་
288



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
གང་ཟག་ཡིན་པ་གང་ཞིག །ཁྱོད་དེ་སྐོར་གྱི་ཕྱོགས་ཆོས་དྲན་པའི་གང་ཟག་ཡིན་པའི་ཕྱིར།
དང་པོ་དེར་ཐལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་པོ་ལ་
བྱས་ན་མི་རྟག་པས་ཁྱབ་ཅེས་སོགས་སྒྲུབ་ངག་ཡང་དག་བཀོད་པ་ལ་བརྟེན་ནས་དེ་སྐོར་
གྱི་ཁྱབ་གསལ་དྲན་པའི་དྲན་ཤེས་སྐྱེས། དེ་སྐོར་གྱི་ཕྱོགས་ཆོས་དྲན་པའི་དྲན་ཤེས་མ་སྐྱེས་
པའི་དེ་སྐོར་གྱི་ཕྱི་རྒོལ་རྣམ་དག་དེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་
རྣམ་དག་སྐད་ཅིག་མ་གཉིས་པ་ཡིན་པའི་ཕྱིར། མ་གྲུབ་ན་དེར་ཐལ། དེ་ཡོད་པ་གང་ཞིག །
དེ་སྐོར་གྱི་ཕྱི་རྒོལ་རྣམ་དག་བླུན་པོ་དེ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་
ཡིན་པའི་ཕྱིར། རྟགས་དང་པོ་ཁྱོད་ལ་དངོས། ཁོ་བ་མ་གྲུབ་ཟེར་བ་ལགས་སོ། །རྩ་བར་
རྟགས་ཕྱི་མ་ཡང་དེར་ཐལ། དེ་སྐོར་གྱི་ཕྱི་རྒོལ་རྣམ་དག་བླུན་པོ་ལ། སྒྲ་བྱས། བྱས་ན་མི་
རྟག་པས་ཁྱབ། དཔེར་ན་བུམ་པ་བཞིན་ནོ་ཞེས་པའི་སྒྲུབ་ངག་ཡང་དག་བཀོད་པ་ལ་
བརྟེན་ནས་དེ་སྐོར་གྱི་ཕྱོགས་ཆོས་དྲན་པའི་དྲན་ཤེས་སྐྱེས། དེ་སྐོར་གྱི་ཁྱབ་ཚུལ་དྲན་པའི་
དྲན་ཤེས་མ་སྐྱེས་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་གྱི་ཕྱི་རྒོལ་རྣམ་དག་སྐད་
ཅིག་མ་གཉིས་པ་ཡིན་པའི་ཕྱིར། མ་གྲུབ་ན་དེར་ཐལ། དེ་ཡོད་པ་གང་ཞིག །དེ་དེ་སྐོར་གྱི་
ཕྱི་རྒོལ་རྣམ་དག་སྐད་ཅིག་མ་དང་པོ་ཡང་མིན། དེ་སྐད་ཅིག་མ་གསུམ་པ་ཡང་མིན་པའི་
ཕྱིར། དང་པོ་དེར་ཐལ། དེའི་ཉེར་ལེན་གྱི་རྒྱུར་གྱུར་པའི་དེ་སྐོར་གྱི་ཕྱི་རྒོལ་རྣམ་དག་བླུན་
པོ་དེ་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་ཡིན་པའི་ཕྱིར་རོ། །ཁོ་བོ་ནི་ཆོས་ཅན་
དེ་མེད་དོ། །དེས་ན་རང་ལུགས་གྲུབ་མཐའི་གནད། དེ་སྐོར་གྱི་ཕྱི་རྒོལ་རྣམ་དག་བླུན་པོ་
ཡིན་ན། རང་འབྲས་དེ་སྐོར་གྱི་ཚུལ་གསུམ་གཅིག་ཅར་དྲན་པའི་དྲན་ཤེས་སྐྱེ་ཁ་མའི་གང་
ཟག་ཡིན་པས་ཁྱབ་སྟེ། དེ་དྲན་ཟིན་དྲན་ངེས་ཀྱི་དེ་སྐོར་གྱི་ཕྱི་རྒོལ་རྣམ་དག་མིན་པའི་ཕྱིར།
གཞན་ཡང་། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱིར་རྒོལ་རྣམ་དག་སྐད་
ཅིག་མ་དང་པོ་ཡིན་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་
ང
སྐ
289



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པོ་ཡིན་དགོས་པར་ཐལ། དེ་ཡིན་ན། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་
རྣམ་དག་མཁས་པ་མ་ཡིན་དགོས་པའི་ཕྱིར་ཏེ། དེ་ཡིན་ན། དེ་སྐོར་གྱི་ཕྱི་རྒོལ་རྣམ་དག་
ཤིན་ཏུ་མཁས་པ་མ་ཡིན་དགོས་པའི་ཕྱིར། རྩ་བར་འདོད་ན། བྱས་རྟགས་ཀྱིས་སྒྲ་མི་རྟག་
པར་སྒྲུབ་པའི་ཁྱབ་ཚུལ་དྲན་ནས། དེ་སྐོར་གྱི་ཕྱོགས་ཆོས་མི་དྲན་པའི་དེ་སྐོར་གྱི་ཕྱི་རྒོལ་
རྣམ་དག་ཆོས་ཅན་ཀྱིས་གཤོག །རྟགས་དེར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་སྐད་
ཅིག་མ་དང་པོ་དང་། དེ་སྐད་ཅིག་མ་གཉིས་པ་གང་རུང་ཡིན། ཕྱི་མ་མིན་པའི་ཕྱིར། དང་པོ་
དེར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། ཁོ་བོ་ཅག་འདི་ལ་ཁྱབ་པ་ཡོད་
པའི་གནད་ཡོད་དེ། དེ་སྐོར་གྱི་ཕྱི་རྒོལ་རྣམ་དག་ཡིན་ན། དེ་སྐོར་གྱི་ཚུལ་གསུམ་ངེས་པའི་
རྗེས་དཔག་སྐྱེས་ནས་དེ་སྐོར་གྱི་ཚུལ་གསུམ་མི་དྲན་པ་དང་། དེ་སྐོར་གྱི་ཚུལ་གསུམ་དྲན་
པའི་དེ་སྐོར་གྱི་ཕྱི་རྒོལ་རྣམ་དག་གང་རུང་ཡིན་པས་ཁྱབ་པའི་ཕྱིར། དེ་ལའང་ཁྱབ་པ་
ཡོད་དེ། དེ་སྐོར་གྱི་ཚུལ་གསུམ་ངེས་པའི་རྗེས་དཔག་སྐྱེས་ནས་དེ་སྐོར་གྱི་ཚུལ་གསུམ་མི་
དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་ན། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་
པོ་ཡིན་དགོས། དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་ན། དེ་
སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་དང་དང་པོ་གང་རུང་ཡིན་དགོས་པའི་ཕྱིར།
རྟགས་དང་པོ་མ་གྲུབ་ན་དེར་ཐལ། དེ་སྐོར་གྱི་ཚུལ་གསུམ་ངེས་པའི་རྗེས་དཔག་སྐྱེས་ནས།
དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཀྱང་ཡིན། དེ་སྐོར་གྱི་ཕྱི་
རྒོལ་རྣམ་དག་སྐད་ཅིག་མ་གཉིས་པ་ཡང་ཡིན་པའི་གཞི་མཐུན་མེད་པའི་ཕྱིར། མ་གྲུབ་ན།
འོ་ན་དེ་སྐོར་གྱི་ཕྱི་རྒོལ་རྣམ་དག་བླུན་པོའི་རྟེན་ལ་དེ་སྐོར་གྱི་ཕྱོགས་ཆོས་དྲན་པའི་དྲན་
ཤེས་སྐྱེས་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པར་
ཐལ། དེ་ཡོད་དེ་ལས་གཞན་པ་མེད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དངོས་ཀྱི་
ཉེར་ལེན་དུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་ཡོད་པར་ཐལ། ཁྱོད་དེ་སྐོར་གྱི་ཕྱི་རྒོལ་
290



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
རྣམ་དག་སྐད་ཅིག་མ་གཉིས་པ་ཡིན་པའི་ཕྱིར། འདོད་ན། ཁྱོད་དེ་སྐོར་གྱི་ཚུལ་གསུམ་
ངེས་ཟིན་ངེས་པའི་གང་ཟག་ཡིན་པར་ཐལ། ཁྱོད་ཀྱི་ཉེར་ལེན་དུ་གྱུར་པའི་དེ་སྐོར་གྱི་ཕྱི་
རྒོལ་རྣམ་དག་དེ། དེ་སྐོར་གྱི་ཚུལ་གསུམ་ངེས་པའི་ཕྱི་རྒོལ་རྣམ་དག་ཡིན་པའི་ཕྱིར།།
འདོད་ན། ཁྱོད་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་
ཚུལ་གསུམ་ངེས་ཟིན་ངེས་པའི་སོ་སོ་སྐྱེ་བོ་ཡིན་པའི་ཕྱིར། དོན་གྱི་འཁོར་གསུམ་མིན་ནམ་
སོམས་ཤིག །གལ་ཏེ་རྩ་བ་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་མིན་ན། དེ་
སྐོར་གྱི་ཕྱི་རྒོལ་ཤིན་ཏུ་མཁས་པ་མ་ཡིན་དགོས་པའི་ཕྱིར་ལ་མ་ཁྱབ་ན། ཉོན་ཅིག །བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་གཞན་དོན་ཚུལ་གསུམ་ངེས་ནས་སྒྲ་རྟག་པར་བདེན་
ཞེན་གྱིས་ཁས་ལེན་པའི་གང་ཟག་གི་རྟེན་ལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
ཕྱི་རྒོལ་རྣམ་དག་ཏུ་གྱུར་མ་ཐག་པའི་གང་ཟག་ཆོས་ཅན་གྱིས་གཤོག །དེ་མེད་ཟེར་ན། དེ་
ཡོད་པར་ཐལ། དེ་སྐོར་གྱི་གཞན་དོན་ཚུལ་གསུམ་ངེས་ནས་སྒྲ་རྟག་པར་བདེན་ཞེན་གྱིས་
ཁས་ལེན་པའི་གང་ཟག་ཀྱང་ཡིན། དེ་སྐོར་གྱི་ཕྱི་རྒོལ་རྣམ་དག་ཏུ་འགྱུར་ཁ་མ་ཡང་ཡིན་
པའི་གཞི་མཐུན་ཡོད་པའི་ཕྱིར་ཏེ། དེ་ཡང་ཡིན། སྒྲ་རྟག་མི་རྟག་ཐེ་ཚོམ་ཟ་བའི་ཐེ་ཚོམ་སྐྱེ་
ཁ་མའི་གང་ཟག་ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་ཡང་ཡིན། སྒྲ་རྟག་འཛིན་
གྱི་ལོག་རྟོག་ཟློག་ཁ་མ་ཡང་ཡིན་པའི་གཞི་མཐུན་ཡོད་པའི་ཕྱིར་ཏེ། རྒོལ་བ་དེ་ལ། སྒྲ་
ཆོས་ཅན། མ་བྱས་པར་ཐལ། རྟག་པའི་ཕྱིར་ཞེས་པའི་ཐལ་འགྱུར་ཡང་དག་འཕངས་པ་ལ་
དགོས་པ་ཡོད་པའི་ཕྱིར་ཏེ། དེ་དེ་འཕང་ཡུལ་གྱི་རྒོལ་བ་ཡིན་པའི་ཕྱིར་རོ། །
གལ་ཏེ་དེ་ཡོད་ཀྱང་དེ་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་མིན་ནོ་ཟེར་ན།
དེ་ཆོས་ཅན། ཁྱོད་དེ་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཏུ་གྱུར་མ་ཐག་པའི་
གང་ཟག་ཡིན་པའི་ཕྱིར། ཡང་དེ་ཆོས་ཅན། ཁྱོད་དེ་ཡིན་པར་ཐལ། ཁྱོད་དེ་སྐོར་གྱི་ཕྱི་
རྒོལ་རྣམ་དག་སྐད་ཅིག་མ་དང་པོ་དང་གཉིས་པ་གང་རུང་ཡིན། ཁྱོད་དེ་སྐོར་
291



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྣམ་དག་སྐད་ཅིག་མ་གཉིས་པ་མ་ཡིན་པའི་ཕྱིར། ཕྱི་མ་མ་གྲུབ་ན། འོ་ན་ཁྱོད་ཀྱི་ཉེར་
ལེན་དུ་གྱུར་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་ཡོད་པར་
ཐལ། དེའི་ཕྱིར། འདོད་ན། དེ་སྐོར་གྱི་གཞན་དོན་ཚུལ་གསུམ་ངེས་ནས། སྒྲ་རྟག་པར་
བདེན་ཞེན་གྱིས་ཁས་ལེན་པའི་གང་ཟག་དེ་དེ་སྐོར་གྱི་ཕྱི་རྒོལ་རྣམ་དག་ཡིན་པར་ཐལ་ལོ། །
གལ་ཏེ་རྩ་བར་འདོད་ན། དེ་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་
ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་
ཕྱིར་ཏེ། ཁྱོད་དེ་སྐོར་གྱི་ཕྱི་རྒོལ་ཡིན་པ་གང་ཞིག །ཁྱོད་དེ་སྐོར་གྱི་ཚུལ་གསུམ་ངེས་ཟིན་
ངེས་པའི་སོ་སོ་སྐྱེ་བོ་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་ངེས་པའི་སོ་སོ་སྐྱེ་བོ་
གང་ཞིག །ཁྱོད་ཀྱི་དངོས་ཀྱི་ཉེར་ལེན་དུ་གྱུར་པའི་གང་ཟག་དེ། དེ་སྐོར་གྱི་ཚུལ་གསུམ་
ངེས་པའི་གང་ཟག་ཡིན་པའི་ཕྱིར། རྟགས་གཉིས་ཀ་ཆོས་ཅན་གྱིས་གྲུབ་བོ། །གལ་ཏེ་དེ་
ངེས་ཟིན་ངེས་པའི་སོ་སྐྱེ་ཡིན་པའི་ཕྱིར་ལ་མ་ཁྱབ་ན། འོ་ན་དེ་ཆོས་ཅན། ཁྱོད་དེ་སྐོར་གྱི་
ཚུལ་གསུམ་ངེས་ཟིན་ངེས་པའི་ངེས་ཤེས་རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་དེ་
ངེས་ཟིན་ངེས་པའི་སོ་སྐྱེ་ཡིན་པའི་ཕྱིར། འདོད་ན། ཁྱོད་དེ་ངེས་ཟིན་ངེས་པའི་བཅད་ཤེས་
རྒྱུད་ལྡན་གྱི་གང་ཟག་ཡིན་པར་ཐལ། འདོད་པ་གང་ཞིག །ཁྱོད་དེ་ངེས་ཟིན་ངེས་པའི་རྗེས་
དཔག་རྒྱུད་ལྡན་གྱི་གང་ཟག་མིན་པའི་ཕྱིར། འདོད་ན། ཁྱོད་དེ་དྲན་པའི་གང་ཟག་ཡིན་
པར་ཐལ་ལོ། །ཕྱི་མ་མ་གྲུབ་ན་དེ་འདྲ་ཡོད་པར་ཐལ་ལོ། །
ཡང་། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་ཆོས་ཅན། ཁྱོད་དེ་སྐོར་གྱི་ཕྱི་
རྒོལ་རྣམ་དག་བླུན་པོ་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཡིན་པ་གང་ཞིག །
ཁྱོད་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་ཡང་མ་ཡིན། ཁྱོད་དེ་སྐོར་གྱི་ཕྱི་རྒོལ་
རྣམ་དག་ཤིན་ཏུ་མཁས་པ་ཡང་མ་ཡིན་པའི་ཕྱིར། འདོད་ཟེར་བའམ། རྟགས་གཉིས་པ་མ་
གྲུབ་ཟེར་བ་གཉིས་ལ་དེ་མ་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་
292



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
མཁས་པ་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་
དག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཡིན་པ་གང་ཞིག །ཁྱོད་དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་
ཕྱིར། དང་པོ་དེར་ཐལ། དེ་ཡང་ཡིན་དེ་སྐོར་གྱི་ཕྱོགས་ཆོས་དྲན་པའི་གང་ཟག་ཀྱང་ཡིན་
པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་
དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
གཉིས་པ་དེར་ཐལ། དེ་ཡང་ཡིན། དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་
དག་ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་
ཕྱོགས་ཆོས་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་ཕྱིར་ཏེ། ཆོས་ཅན་གྱིས་
འགྲུབ་བོ། ། །
དེས་ན་རྟགས་གསུམ་པ་མ་གྲུབ་བྱས་པ་ལ། འོ་ན་དེ་སྐོར་གྱི་ཕྱི་རྒོལ་རྣམ་དག་སྐད་
ཅིག་མ་དང་པོ་དང་། དེ་སྐད་ཅིག་མ་གཉིས་པ་གཉིས་པོ་རིམ་ཅན་དུ་བྱུང་བར་ཐལ། དེ་
གཉིས་ཡོད་པ་གང་ཞིག །དེ་གཉིས་ཅིག་ཅར་དུ་མ་བྱུང་བའི་ཕྱིར། འདོད་ན། དེ་སྐད་ཅིག་
མ་དང་པོ་དེ་དེ་སྐད་ཅིག་མ་གཉིས་པའི་སྔ་ལོགས་དེ་མ་ཐག་ཏུ་བྱུང་བར་ཐལ། འདོད་པའི་
ཕྱིར། འདོད་ན། དེ་སྐད་ཅིག་མ་དང་པོ་དེ། བྱས་རྟགས་ལས་སྒྲ་མི་རྟག་པར་རྟོགས་པའི་
རྟགས་ཅན་རྗེས་དཔག་གི་སྔ་ལོགས་དེ་མ་ཐག་ཏུ་བྱུང་བར་ཐལ། དེ་དེའི་དངོས་རྒྱུ་ཡིན་
པའི་ཕྱིར་ཏེ། དེ་དེ་སྐྱེ་ཁ་མའི་གང་ཟག་ཡིན་པའི་ཕྱིར། འདོད་ན། དེ་དེའི་སྔ་ལོགས་དེ་མ་
ཐག་ཏུ་མ་བྱུང་བར་ཐལ། དེ་སྐད་ཅིག་མ་དང་པོ་དང་དེ་འདྲའི་རྟགས་ཅན་རྗེས་དཔག་
གཉིས་ཀྱི་བར་དུ་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པས་བར་ཆོད་པའི་
ཕྱིར་ཏེ། དེ་སྐད་ཅིག་མ་དང་པོ་དེ་དེ་སྐད་ཅིག་མ་གཉིས་པའི་སྔ་ལོགས་དེ་མ་ཐག་ཏུ་བྱུང་
བ་གང་ཞིག །དེ་སྐད་ཅིག་མ་གཉིས་པ་དེ་འདྲའི་རྟགས་ཅན་རྗེས་དཔག་གི་སྔ་ལོགས་དེ་མ་
293



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
ཐག་ཏུ་བྱུང་བའི་ཕྱིར། རྟགས་དང་པོ་དངོས། གཉིས་པ་དེར་ཐལ། དེ་སྐོར་གྱི་ཕྱི་རྒོལ་རྣམ་
དག་སྐད་ཅིག་གཉིས་པ་དེ། དེ་འདྲའི་རྟགས་ཅན་རྗེས་དཔག་གི་དངོས་རྒྱུ་ཡིན་པའི་ཕྱིར་ཏེ།
དེ་དེ་སྐྱེ་ཁ་མའི་གང་ཟག་ཡིན་པའི་ཕྱིར། མ་གྲུབ་ན། ཤེས་བྱ་ཆོས་ཅན། དེ་དེ་སྐྱེ་ཁ་མའི་
གང་ཟག་ཡིན་པར་ཐལ། དེ་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཡིན་པའི་ཕྱིར་རྟགས་སླ། དེས་ན་དེ་གཉིས་ཅིག་ཅར་དུ་བྱུང་ངོ་ཟེར་ན། དེ་གཉིས་ཅིག་ཅར་
དུ་མ་བྱུང་བར་ཐལ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་དང་པོ་དེ། དེ་སྐོར་གྱི་ཕྱི་
རྒོལ་རྣམ་དག་སྐད་ཅིག་མ་གཉིས་པའི་རྒྱུ་ཡིན་པའི་ཕྱིར། དེ་སྐོར་གྱི་ཕྱི་རྒོལ་རྣམ་དག་དེ།
རྒྱུན་བཅས་ཀྱི་དངོས་པོ་གང་ཞིག །དེ་སྐད་ཅིག་མ་དང་པོ་ཡང་ཡོད། དེ་སྐད་ཅིག་མ་
གཉིས་པ་ཡང་ཡོད་པའི་ཕྱིར། གལ་ཏེ་མ་ཁྱབ་ན། དེ་སྐད་ཅིག་མ་དང་པོས་ཉེར་ལེན་བྱས་
པ་ལས། དེ་སྐད་ཅིག་མ་གཉིས་པ་སྐྱེ་བ་ཡོད་པར་ཐལ། དེ་རྒྱུན་བཅས་ཀྱི་དངོས་པོ་གང་
ཞིག །དེ་སྐད་ཅིག་མ་དང་པོ་དང་། དེ་སྐད་ཅིག་མ་གཉིས་པ་ཡོད་པའི་ཕྱིར། རྟགས་རྣམས་
དངོས། འདོད་ན། དེ་སྐད་ཅིག་མ་དང་པོ་དེ། དེ་སྐད་ཅིག་མ་གཉིས་པའི་ཉེར་ལེན་ཡིན་
པར་ཐལ་ལོ། །འདོད་ན། སྐྱོན་སྔ་མ་ལྟར་གནས་སོ་ཟེར་ན། ལན་ཇི་ལྟར་འདེབས་བསམ་
དགོས་སོ། །
སྒྲ་བྱས་པ་དྲན་པའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་རྣམ་དག་བླུན་
པོ་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་མ་ཡིན་པར་ཐལ། དེ་སྐོར་གྱི་ཕྱི་
རྒོལ་རྣམ་དག་མཁས་པ་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་དྲན་པའི་དེ་སྐོར་གྱི་
ཕྱི་རྒོལ་རྣམ་དག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་ཟེར་ན། ཁོ་བོ་འདིར་མ་ཁྱབ་
ཟེར་རོ། །གལ་ཏེ་ཆོས་ཅན་དེ་འདྲ་མེད་ཟེར་ན། དེ་ཡོད་པར་ཐལ། བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་ཕྱི་རྒོལ་རྣམ་དག་བླུན་པོ་དེ། སྒྲ་བྱས་པ་དྲན་པའི་གང་ཟག་ཡིན་པའི་
ཕྱིར། མ་གྲུབ་ན་དེ་ཆོས་ཅན། ཁྱོད་དེར་ཐལ། ཁྱོད་སྒྲ་བྱས་པ་ངེས་ཟིན་ངེས་པའི་སོ་སྐྱེ་
294



སྤྱི
འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཡིན་པའི་ཕྱིར་ཏེ། ཁྱོད་དེ་སྐོར་གྱི་རྟགས་ཚུལ་དང་པོ་ངེས་ཟིན་ངེས་པའི་སོ་སྐྱེ་ཡིན་པའི་
ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་ངེས་པའི་སོ་སྐྱེ་ཡིན་པའི་ཕྱིར། ཁྱབ་སྟེ། དེ་སྐོར་གྱི་
ཕྱོགས་ཆོས་ངེས་པ་ལ། དེ་སྐོར་གྱི་རྟགས་ཚུལ་དང་པོ་ངེས་པ་སྔོན་དུ་འགྲོ་དགོས་པའི་
ཕྱིར་ཏེ། དེ་དེའི་མཚན་ཉིད་ཡིན་པའི་ཕྱིར་རོ། །དེ་བཞིན་དུ་བྱས་ན་མི་རྟག་པས་ཁྱབ་པ་
དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་ན། དེ་སྐོར་གྱི་ཁྱབ་ཚུལ་དྲན་པའི་གང་ཟག་ཡིན་
པས་མ་ཁྱབ་པ་ཡང་ཤེས་པར་གྱིས་ཤིག །ཡང་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
ཕྱོགས་ཆོས་དྲན་པའི་དྲན་ཤེས་སྐྱེས། དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་མ་སྐྱེས་པའི་
དེ་སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་
ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་མཁས་པ་ཡིན། ཁྱོད་དེ་སྐོར་གྱི་ཕྱི་རྒོལ་
རྣམ་དག་ཤིན་ཏུ་མཁས་པ་མ་ཡིན་པའི་ཕྱིར། འདོད་ཟེར་ན། མ་ཡིན་པར་ཐལ། ཁྱོད་དེ་
སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡིན་པའི་ཕྱིར་ཏེ ཁྱོད་དེ་སྐོར་གྱི་ཚུལ་གསུམ་
དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་དྲན་
པའི་དེ་སྐོར་གྱི་ཕྱི་རྒོལ་རྣམ་དག་ཡིན་པ་གང་ཞིག །ཁྱོད་དེ་སྐོར་གྱི་ཁྱབ་ཚུལ་དྲན་པའི་དེ་
སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། དང་པོ་ཆོས་ཅན་གྱིས་གྲུབ། གཉིས་པ་མ་གྲུབ་ན།
དེ་དེར་ཐལ། དེ་ཡང་ཡིན། དེ་སྐོར་གྱི་ཁྱབ་ཚུལ་དྲན་པའི་གང་ཟག་ཀྱང་ཡིན་པའི་གཞི་
མཐུན་ཡོད་པའི་ཕྱིར་ཏེ། དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་མ་སྐྱེས་པའི་གང་ཟག་
ཀྱང་ཡིན། དེ་སྐོར་གྱི་ཁྱབ་ཚུལ་དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་པའི་
ཕྱིར་ཏེ། དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་འགགས་པའི་གང་ཟག་ཀྱང་ཡིན། དེ་སྐོར་
གྱི་ཁྱབ་ཚུལ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་ཡོད་པའི་
ཕྱིར་ཏེ། དེ་སྐོར་གྱི་ཁྱབ་ཚུལ་དྲན་ཟིན་མ་བརྗེད་ཁར་འབྱིན། དེ་སྐོར་གྱི་ཕྱོགས་ཆོས་མི་
དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་གི་རྟེན་ལ་དེ་སྐོར་གྱི་ཚུལ་གསུམ་དྲན་
295



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་དེ་སྐོར་གྱི་ཕྱིར་རྒོལ་རྣམ་དག་དེ་དེ་ཡིན་པའི་ཕྱིར་ཏེ། དེ་དེ་སྐོར་གྱི་ཁྱབ་ཚུལ་དྲན་པའི་
དྲན་ཤེས་འགགས་པའི་གང་ཟག་གང་ཞིག །དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་རྒྱུད་
ལྡན་གྱི་གང་ཟག་ཡིན་པའི་ཕྱིར། དང་པོ་དེར་ཐལ། དེའི་དངོས་ཀྱི་ཉེར་ལེན་དུ་གྱུར་པའི་དེ་
སྐོར་གྱི་ཕྱི་རྒོལ་རྣམ་དག་དེ་དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་སྐྱེས་མ་ཐག་པའི་གང་
ཟག་ཡིན་པའི་ཕྱིར་ཏེ། དེ་སྐོར་གྱི་ཁྱབ་ཚུལ་དྲན་ཟིན་མ་བརྗེད་ཁར་འབྱིན་དེ་སྐོར་གྱི་
ཕྱོགས་ཆོས་མི་དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྣམ་དག་དེ་དེ་སྐོར་གྱི་ཁྱབ་ཚུལ་དྲན་
པའི་དྲན་ཤེས་སྐྱེས་མ་ཐག་པའི་གང་ཟག་ཡིན་པའི་ཕྱིར་ཏེ། དེ་དེ་སྐྱེས་པའི་གང་ཟག་ཡིན་
པའི་ཕྱིར་ཏེ། དེ་དེ་རྒྱུད་ལྡན་གྱི་གང་ཟག་ཡིན། དེ་དེ་འགགས་པའི་གང་ཟག་མིན་པའི་
ཕྱིར། དང་པོ་ཆོས་ཅན་གྱིས་འགྲུབ། གཉིས་པ་མ་གྲུབ་ཟེར་ན་སེམས་རྣལ་དུ་མི་གནས་
པའི་རྟགས་སོ། ། །
གལ་ཏེ་དེའི་དངོས་ཀྱི་ཉེར་ལེན་དུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ། དེ་སྐོར་
གྱི་ཁྱབ་ཚུལ་དྲན་པའི་དྲན་ཤེས་སྐྱེས་མ་ཐག་པའི་གང་ཟག་ཡིན་པའི་ཕྱིར་ལ་མ་ཁྱབ་ན།
འོ་ན། དེ་སྐོར་གྱི་ཁྱབ་ཚུལ་དྲན་ཟིན་མ་བརྗེད་ཁར་འབྱིན། དེ་སྐོར་གྱི་ཕྱོགས་ཆོས་མི་དྲན་
དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་གི་ཉེར་ལེན་གྱི་འབྲས་བུར་གྱུར་པའི་དེ་
སྐོར་གྱི་ཕྱི་རྒོལ་རྣམ་དག་དེ་དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་འགགས་པའི་གང་ཟག་
ཡིན་པར་ཐལ། དེ་འདྲའི་ཕྱི་རྒོལ་རྣམ་དག་དེ་དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་སྐྱེས་
མ་ཐག་པའི་གང་ཟག་ཡིན་པའི་ཕྱིར། རྟགས་དོན་གྱིས་ཁས། འདོད་ན། དེ་འདྲའི་ཕྱི་རྒོལ་
གྱི་རྟེན་ལ་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་སྐོར་གྱི་ཁྱབ་
ཚུལ་དྲན་པའི་དྲན་ཤེས་འགགས་པའི་གང་ཟག་ཡིན་པར་ཐལ། འདོད་པའི་ཕྱིར་ཞེས་ན་
འཁོར་གསུམ་ཡིན་ནོ། །ཡང་དེ་སྐོར་གྱི་ཁྱབ་ཚུལ་དྲན་ཟིན་མ་བརྗེད་ཁར་འབྱིན་དེ་སྐོར་གྱི་
ཕྱོགས་ཆོས་མི་དྲན་དྲན་རུང་ན་ཡོད་པའི་དེ་སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་
296



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
སྐོར་གྱི་ཁྱབ་ཚུལ་དྲན་པའི་དྲན་ཤེས་འགག་ཁ་མའི་གང་ཟག་ཡིན་པར་ཐལ། ཁྱོད་དེ་སྐོར་
གྱི་ཁྱབ་ཚུལ་དྲན་པའི་དྲན་ཤེས་འགག་བཞིན་པའི་གང་ཟག་ཡིན་པ་གང་ཞིག །དེ་སྐོར་གྱི་
ཁྱབ་ཚུལ་དྲན་པའི་དྲན་ཤེས་སྐྱེ་བཞིན་པའི་གང་ཟག་ཡིན་ན། དེ་སྐོར་གྱི་ཁྱབ་ཚུལ་དྲན་
པའི་དྲན་ཤེས་སྐྱེ་ཁ་མའི་གང་ཟག་ཡིན་དགོས་པའི་ཕྱིར། དང་པོ་དེར་ཐལ། ཁྱོད་དེ་སྐོར་
གྱི་ཚུལ་དྲན་པའི་དྲན་ཤེས་སྐྱེས་པའི་གང་ཟག་ཡིན་པའི་ཕྱིར། དེ་ལ་ཁྱབ་པ་ཡོད་ཅིང་།
རྟགས་ཕྱི་མ་དེ་ལའང་ཁྱབ་པ་ཡོད་དེ། དཔལ་ལྡན་ཟླ་བས། གལ་ཏེ་སྐྱེ་བཞིན་པ་དེ་སྐྱེ་ལ་
ཕྱོགས་པས་ཡོད་མིན་ཞིང་། །འགག་བཞིན་པ་ནི་ཡོད་ཀྱང་འཇིག་ལ་ཕྱོགས་པར་འདོད་
གྱུར་པ། །དེ་ཕྱིར་འདི་ནི་ཇི་ལྟ་བུར་ན་སྲང་དང་མཚུངས་པ་ཡིན། །ཞེས་བཤད་འདུག་པའི་
ཕྱིར་རོ། །དེས་ན། ཤེས་པ་གང་དང་གང་ཡིན་པ་དེ་སྐྱེ་བཞིན་པའི་གང་ཟག་ཡིན་ན། ཤེས་
པ་དེ་མ་སྐྱེས་པའི་གང་ཟག་ཡིན་དགོས་ལ། ཤེས་པ་དེ་དང་དེ་འགག་བཞིན་པའི་གང་ཟག་
ཡིན་ན། དེ་དང་དེ་སྐྱེས་པའི་གང་ཟག་ཡིན་པས་ཁྱབ་ལ། དེའི་གནད་ཀྱིས་ཤེས་པ་དེ་དང་
དེ་སྐྱེས་པའི་གང་ཟག་ཡིན་ན་ཤེས་པ་དེ་འགག་བཞིན་པ་དང་དེ་འགག་ཁ་མ་ཡིན་པས་ཁྱབ་
པ་ནི་རིགས་པའི་གསང་ཚིག་སྟེ། གནད་འདི་རྟོགས་པ་དཔལ་ལྡན་ཟླ་བའི་དྲིན་ནོ། །
ཡང་དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་འགགས་པའི་གང་ཟག་ཀྱང་ཡིན། དེ་
སྐོར་གྱི་ཁྱབ་ཚུལ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་ཡོད་
པར་ཐལ། དྲན་ཤེས་འགགས་པའི་གང་ཟག་ཀྱང་ཡིན། དྲན་ཤེས་རྒྱུད་ལྡན་གྱི་གང་ཟག་
ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། ཤེས་པ་འགགས་པའི་གང་ཟག་ཀྱང་ཡིན།
ཤེས་པ་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། སྲོག་འགགས་
པའི་གང་ཟག་ཀྱང་ཡིན། སྲོག་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་ཡོད་པའི་
ཕྱིར་ཏེ། སྲོག་འགགས་པའི་གང་ཟག་དེ་དེ་ཡིན་པའི་ཕྱིར་ཏེ། དེ་སྲོག་འགགས་པའི་གང་
ཟག་གང་ཞིག །སྲོག་རྒྱུད་ལྡན་གྱི་གང་ཟག་ཡིན་པའི་ཕྱིར། ཕྱི་མ་དེར་ཐལ། གང་ཟག་
297



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
ཡིན་པའི་ཕྱིར། དེ་མེད་ཟེར་ན། དེ་ཡོད་པར་ཐལ། སྲོག་ཆད་པའི་གང་ཟག་ཡོད་པའི་
ཕྱིར་ཏེ། ལས་ཉོན་གྱིས་ཤི་མ་ཐག་པའི་གང་ཟག་ཡོད་པའི་ཕྱིར་ཏེ། ལས་ཉོན་གྱིས་འཆི་
འཕོས་མ་ཐག་པའི་གང་ཟག་ཡོད་པའི་ཕྱིར། མ་གྲུབ་ན། ཧ་ཅང་ཐལ་ལོ། །མདོར་ན།
ཤེས་པ་འགགས་པའི་གང་ཟག་ཡོད་པར་ཐལ། ཤེས་པ་འགག་ཁ་མའི་གང་ཟག་ཡོད་པའི་
ཕྱིར་ཏེ། ཤེས་པ་སྐྱེས་མ་ཐག་པའི་གང་ཟག་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན།
ཁྱོད་ཤེས་པ་འགག་ཁ་མའི་གང་ཟག་ཡིན་པར་ཐལ། ཁྱོད་ཤེས་པ་འགག་བཞིན་པའི་གང་
ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཁྱབ་སྟེ། འགག་བཞིན་པ་ནི་ཡོད་ཀྱང་
འཇིག་ལ་ཕྱོགས་པར་འདོད་གྱུར་པ། །ཞེས་བཤད་པའི་ཕྱིར་རོ། ། །
ཡང་ཤེས་པ་སྐྱེས་མ་ཐག་པའི་གང་ཟག་ཆོས་ཅན། ཁྱོད་ཤེས་པ་འགག་བཞིན་པའི་
གང་ཟག་ཡིན་པར་ཐལ། ཁྱོད་དེ་འགག་བཞིན་པའི་གང་ཟག་དང་། དེ་སྐྱེ་བཞིན་པའི་གང་
ཟག་གང་རུང་ཡིན། ཁྱོད་དེ་སྐྱེ་བཞིན་པའི་གང་ཟག་མིན་པའི་ཕྱིར། དང་པོ་ཆོས་ཅན་གྱིས་
འགྲུབ། རྒྱུས་མེད་ཁོ། གཉིས་པ་མ་གྲུབ་ན། དེ་ཆོས་ཅན། ཁྱོད་ཤེས་པ་སྐྱེ་བ་ལ་མངོན་དུ་
ཕྱོགས་པའི་གང་ཟག་ཡིན་པར་ཐལ། ཁྱོད་དེ་སྐྱེ་བཞིན་པའི་གང་ཟག་ཡིན་པའི་ཕྱིར།
རྟགས་དངོས། ཁྱབ་པ་ནི། ཟླ་བ་གྲགས་པས། སྐྱེ་བཞིན་པ་དེ་སྐྱེ་ལ་ཕྱོགས་པས་ཡོད་མིན་
ཞིང་། །ཞེས་བཤད་པས་ལན་གཞན་མེད་དོ། །འདོད་ན། ཁྱོད་ཤེས་པ་མ་སྐྱེས་པའི་གང་
ཟག་ཡིན་པར་ཐལ་ལོ། །རྣམ་དཔྱོད་ཅུང་ཟད་ཡོད་ན། ངེས་པ་གཏིང་ནས་མི་རྙེད་ཁ་མེད་
ཡིན་ནོ། །ཡང་དེ་སྐོར་གྱི་ཚུལ་གསུམ་གཞི་མཐུན་དུ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཆོས་ཅན། ཁྱོད་གཞི་གཅིག་གི་སྟེང་དུ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་
གསུམ་དྲན་པའི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་གཞི་མཐུན་དུ་དྲན་
པའི་གང་ཟག་ཡིན་པའི་ཕྱིར་ཟེར་ན། ཁོ་བོ་ཅག་མ་ཁྱབ་བོ། །འདོད་ན་དེ་ཆོས་ཅན། ཁྱོད་
སྒྲའི་སྟེང་དུ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ། འདོད་པ་གང་ཞིག །
298



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཁྱོད་བུམ་པའི་སྟེང་དུ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པའི་ཕྱིར། འདོད་ན།
ཁྱོད་སྒྲའི་སྟེང་དུ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་པར་ཐལ་ལོ། །འདོད་ན།
ཁྱོད་སྒྲའི་སྟེང་དུ་དེ་སྐོར་གྱི་རྗེས་ཁྱབ་དྲན་པའི་གང་ཟག་ཡིན་པར་ཐལ་ལོ། །འདོད་ན།
ཁྱོད་སྒྲའི་སྟེང་དུ་བྱས་ན་མི་རྟག་པས་ཁྱབ་པ་དྲན་པའི་གང་ཟག་ཡིན་པར་ཐལ་ལོ། །
འདོད་ན། ཁྱོད་སྒྲ་བྱས་ན་སྒྲ་མི་རྟག་པས་ཁྱབ་པ་དྲན་པའི་གང་ཟག་ཡིན་པར་ཐལ་ལོ། །
འདོད་ན། ཁྱོད་སྒྲ་མི་རྟག་པ་ངེས་པའི་གང་ཟག་ཏུ་ཐལ་ལོ། །རྩ་རྟགས་ཕྱི་མ་མ་གྲུབ་ན།
བུམ་པའི་སྟེང་དུ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡོད་པར་ཐལ་ལོ། །འདོད་ན།
བུམ་པའི་སྟེང་དུ། དེ་སྐོར་གྱི་ཕྱོགས་ཆོས་དྲན་པའི་གང་ཟག་ཡོད་པར་ཐལ་ལོ། །འདོད་ན།
བུམ་པའི་སྟེང་དུ་སྒྲ་བྱས་པ་ངེས་པའི་གང་ཟག་ཡོད་པར་ཐལ་ལོ། །འདོད་ན། བུམ་པའི་
སྟེང་དུ་སྒྲ་བྱས་པ་གྲུབ་པར་ཐལ་ལོ། །འདོད་ན། བུམ་པའི་སྟེང་དུ་སྒྲ་གྲུབ་པར་ཐལ་ལོ། །
ཡང་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་རེས་འཇོག་ཏུ་དྲན་པའི་དེ་སྐོར་
གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་མཁས་པ་ཡིན་པར་ཐལ།
ཁྱོད་དེ་སྐོར་གྱི་ཕྱི་རྒོལ་རྣམ་དག་གང་ཞིག །ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་མ་
ཡིན་པའི་ཕྱིར། འདོད་ན། ཁྱོད་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ་ཡིན་པར་
ཐལ། འདོད་པ་གང་ཞིག །ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་མ་ཡིན་པའི་
ཕྱིར། འདོད་ན་མ་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡིན་
པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་
ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་དྲན་པའི་གང་ཟག་གང་ཞིག །ཁྱོད་དེ་སྐོར་གྱི་ཁྱབ་
ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར། དང་པོ་དེར་ཐལ། དེ་ཡང་ཡིན།
དེ་སྐོར་གྱི་ཕྱོགས་ཆོས་དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་
སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་
299



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དེ་དེ་ཡིན་པའི་ཕྱིར། རྟགས་གཉིས་ཀ་ཆོས་ཅན་གྱིས་འགྲུབ། རྟགས་གཉིས་པ་ཁྱབ་ཚུལ་
དྲན་པའང་དེས་མཚོན། དེས་ན་རང་ལུགས་རྟགས་གཉིས་པ་དེ་སྐོར་གྱི་ཕྱི་རྒོལ་རྣམ་དག་
ཤིན་ཏུ་མཁས་པ་མ་ཡིན་པ་མ་གྲུབ་བྱས་པ་ལ། འོ་ན་དེ་དེ་མ་ཡིན་པར་ཐལ། དེ་ཡིན་ན་དེ་
སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་མ་ཡིན་དགོས་པའི་ཕྱིར་ན་མ་ཁྱབ། དེས་ན་
གནད་ཀྱི་སྙིང་པོ། དེ་སྐོར་གྱི་ཕྱི་རྒོལ་རྣམ་དག་ཅུང་ཟད་མཁས་པ། དེ་སྐོར་གྱི་ཕྱི་རྒོལ་རྣམ་
དག་མཁས་པ་ཙམ་པོ། དེ་སྐོར་གྱི་ཕྱི་རྒོལ་རྣམ་དག་དབང་པོ་འབྲིང་པོ། དེ་སྐོར་གྱི་ཚུལ་
གསུམ་རེས་འཇོག་ཏུ་དྲན་པའི་དེ་སྐོར་གྱི་ཕྱི་རྒོལ་རྣམ་དག །རང་འབྲས་སྒྲ་མི་རྟག་རྟོགས་
ཀྱི་རྟགས་ཅན་རྗེས་དཔག་གི་བརྒྱུད་རྒྱུ་ལ་གནས་པའི་དེ་སྐོར་གྱི་ཕྱི་རྒོལ་རྣམ་དག་མཁས་
པ་རྣམས་དོན་གཅིག་ཀྱང་། དེ་རྣམས་ཁོ་ཁོ་རང་མིན་ཏེ། དེ་རྣམས་དེ་སྐོར་གྱི་རྒོལ་རྣམ་
དག་ཤིན་ཏུ་མཁས་པ་ཡིན་པའི་ཕྱིར་རོ། ། །
དེ་བཞིན་དུ་དེ་སྐོར་གྱི་ཚུལ་གསུམ་གཞི་མཐུན་དུ་དྲན་པའི་དེ་སྐོར་གྱི་ཕྱི་རྒོལ་རྣམ་
དག །དེ་སྐོར་གྱི་ཕྱི་རྒོལ་རྣམ་དག་དབང་རྣོན། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ།
རང་འབྲས་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་དངོས་རྒྱུ་ལ་གནས་པའི་དེ་སྐོར་
གྱི་ཕྱི་རྒོལ་རྣམ་དག་རྣམས་དོན་གཅིག །ཡང་དེ་སྐོར་གྱི་ཕྱི་རྒོལ་རྣམ་དག་དབང་བརྟུལ།
དེ་སྐོར་གྱི་ཕྱི་རྒོལ་རྣམ་དག་བླུན་པོ། དེ་སྐོར་གྱི་ཚུལ་གསུམ་གང་རུང་མི་དྲན་པའི་དེ་སྐོར་
གྱི་ཕྱི་རྒོལ་རྣམ་དག །རང་འབྲས་སྒྲ་མི་རྟོགས་ཀྱི་རྟགས་ཅན་རྗེས་དཔག་གི་བརྒྱུད་རྒྱུ་ལ་
གནས་པའི་དེ་སྐོར་གྱི་ཕྱི་རྒོལ་རྣམ་དག་བླུན་པོ། རང་འབྲས་དེ་སྐོར་གྱི་ཚུལ་གསུམ་དྲན་
པའི་དྲན་ཤེས་ཀྱི་དངོས་རྒྱུ་ལ་གནས་པའི་དེ་སྐོར་གྱི་ཕྱི་རྒོལ་རྣམ་དག་རྣམས་དོན་གཅིག་
ཅེས་ཁོ་བོ་སྨྲའོ། །
འོ་ན་དེ་སྐོར་གྱི་ཕྱི་རྒོལ་རྣམ་དག་བླུན་པོ་ལ། དེ་སྐོར་གྱི་ཚུལ་གསུམ་དྲན་པའི་དྲན་
ཤེས་སྐྱེ་ཁ་མ་ཞིག་དགོས་ན། དེ་སྐོར་གྱི་ཕྱི་རྒོལ་རྣམ་དག་བླུན་པོ་ལ་ཅུང་ཟད་བླུན་པ་དང་།
3OO



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཤིན་ཏུ་བླུན་པོ་གཉིས་སུ་ཕྱེ་བའི་ཁྱད་པར་ཅི་ཡོད་སྙམ་ན། འདིའི་གནད་ནི་ཁོ་བོས་འོག་ཏུ་
བཤད་པར་བྱའོ། །ཡང་སྒྲ་མི་རྟག་རྟོགས་ཀྱི་རྟགས་ཅན་བརྒྱུད་ནས་སྐྱེ་ངེས་ཀྱི་དེ་སྐོར་གྱི་
ཕྱི་རྒོལ་རྣམ་དག་དེ་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་ཡིན་པར་ཐལ།
ཁྱོད་དེ་སྐོར་གྱི་ཕྱི་རྒོལ་རྣམ་དག་གང་ཞིག །ཁྱོད་དེ་སྐོར་གྱི་ཕྱི་རྒོལ་རྣམ་དག་ཅུང་ཟད་
མཁས་པ་ཡང་མ་ཡིན། ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡང་མ་ཡིན་པའི་
ཕྱིར། འདོད་ཟེར་བའམ། རྟགས་གཉིས་པ་མ་གྲུབ་ཟེར་བ་གཉིས་ལ། དེ་མིན་པར་ཐལ།
ཁྱོད་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་
གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཕྱོགས་ཆོས་
དྲན་པའི་གང་ཟག་གང་ཞིག་ཁྱོད་དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཡིན་པའི་ཕྱིར། དང་པོ་དེར་ཐལ། དེ་ཡང་ཡིན། དེ་སྐོར་གྱི་ཕྱོགས་ཆོས་དྲན་པའི་གང་ཟག་
ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་
ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་ཕྱིར། འདིའི་རྟགས་
གཉིས་ཆོས་ཅན་གྱིས་འགྲུབ། གཉིས་པ་ཁྱབ་ཚུལ་དྲན་པའང་དེས་མཚོན། རང་ལུགས་
རྟགས་གསུམ་པ་མ་གྲུབ་བྱས་པ་ལ། འོ་ན་བྱས་རྟགས་ལས་སྒྲ་མི་རྟག་རྟོགས་ཀྱི་རྟགས་
ཅན་རྗེས་དཔག་བརྒྱུད་ནས་སྐྱེ་ངེས་ཀྱི་དེ་སྐོར་གྱི་ཕྱི་རྒོལ་རྣམ་དག་དེ་ཁོ་ཁོ་རང་ཡིན་པར་
ཐལ། དེའི་བརྒྱུད་རྒྱུར་གྱུར་པའི་དེ་སྐོར་གྱི་རྟག་འཛིན་སེམས་དེ་ཁོ་ཁོ་རང་ཡིན་པའི་ཕྱིར་ཏེ།
དེའི་བརྒྱུད་རྒྱུར་གྱུར་པའི་ཤེས་པ་དེ་ཁོ་ཁོ་རང་ཡིན་པའི་ཕྱིར་ཏེ། དེའི་བརྒྱུད་རྒྱུ་དེ་ཁོ་ཁོ་
རང་ཡིན་པའི་ཕྱིར། མ་གྲུབ་ན། དེ་འདྲའི་རྟགས་ཅན་རྗེས་དཔག་ཆོས་ཅན། ཁྱོད་ཀྱི་
བརྒྱུད་རྒྱུ་དེ་ཁྱོད་ཀྱི་བརྒྱུད་རྒྱུ་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར། གལ་ཏེ་དེ་
འདྲའི་རྟགས་འཛིན་གྱི་སེམས་ཁོ་ཁོ་རང་ཡིན་པའི་ཕྱིར་ལ་མ་ཁྱབ་ན། འོ་ན་དེའི་བརྒྱུད་
རྒྱུར་གྱུར་པའི་དེ་སྐོར་གྱི་རྟགས་འཛིན་སེམས་རྒྱུད་ལྡན་གང་ཟག་དེ་ཁོ་ཁོ་རང་ཡིན་པར་
301



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཐལ་ལོ། །འདོད་ན་མ་ཡིན་པར་ཐལ། ཁྱོད་དེའི་དངོས་རྒྱུར་གྱུར་པའི་དེ་སྐོར་གྱི་རྟགས་
འཛིན་གྱི་སེམས་རྒྱུད་ལྡན་གྱི་གང་ཟག་ཡིན་པའི་ཕྱིར། མ་གྲུབ་ན། དེར་ཐལ། དེ་སྒྲ་མི་
རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པའི་ཕྱིར་ཏེ། དེ་སྐོར་གྱི་
ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་ཏེ། དེ་སྐོར་གྱི་ཕྱོགས་ཆོས་
དྲན་པའི་གང་ཟག་གང་ཞིག །དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཡིན་པའི་ཕྱིར། དང་པོ་དེར་ཐལ། དེ་ཡང་ཡིན། དེ་སྐོར་གྱི་ཕྱོགས་ཆོས་དྲན་པའི་གང་ཟག་
ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་
ཁྱབ་ཚུལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་ཕྱིར། དེའི་རྟགས་དང་པོ་
གྲུབ་སྟེ། དེ་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་བརྒྱུད་ནས་སྐྱེ་ངེས་ཀྱི་དེ་སྐོར་གྱི་
ཕྱི་རྒོལ་རྣམ་དག་ཡིན་པའི་ཕྱིར། རྟགས་དང་པོ་ཆོས་ཅན་གྱིས་འགྲུབ། རྟགས་གཉིས་
པའང་དེས་མཚོན།
ཡང་དེའི་བརྒྱུད་རྒྱུར་གྱུར་པའི་ཤེས་པ་ཁོ་ཁོ་རང་ཡིན་པའི་ཕྱིར་རམ། དེའི་བརྒྱུད་རྒྱུ་
ཁོ་ཁོ་རང་ཡིན་པའི་ཕྱིར་ལ་མ་ཁྱབ་ཟེར་བ་གང་ལྟར་ཡང་། འོ་ན་དེའི་རྒྱུད་རྒྱུ་ལ་གནས་
པའི་དེ་སྐོར་གྱི་ཕྱི་རྒོལ་རྣམ་དག་དེ་ཁོ་ཁོ་རང་ཡིན་པར་ཐལ། འདོད་པའི་ཕྱིར། འདོད་ན།
མ་ཡིན་པར་ཐལ། དེ་དེའི་དངོས་རྒྱུ་ལ་གནས་པའི་གང་ཟག་ཡིན་པའི་ཕྱིར་ཏེ། དེ་སྐོར་གྱི་
ཚུལ་གསུམ་དྲན་པའི་གང་ཟག་ཡིན་པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་པའི་གང་
ཟག་གང་ཞིག །དེ་སྐོར་གྱི་ཁྱབ་ཚུལ་དྲན་པའི་གང་ཟག་ཡིན་པའི་ཕྱིར། དང་པོ་དེར་ཐལ།
དེ་ཡང་ཡིན། དེ་སྐོར་གྱི་ཕྱོགས་ཆོས་དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་
པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་ནས་དེ་སྐོར་གྱི་ཁྱབ་ཚུལ་མི་དྲན་པའི་དེ་སྐོར་གྱི་
ཕྱི་རྒོལ་རྣམ་དག་དེ་དེ་ཡིན་པའི་ཕྱིར། རྟགས་རྣམས་སྔ་མ་བཞིན་སྒྲུབ། གལ་ཏེ་དེའི་བརྒྱུད་
རྒྱུ་དེའི་དངོས་རྒྱུ་ཡིན་ཟེར་ན། འོ་ན་བྱས་རྟགས་ལས་སྒྲ་མི་རྟག་པར་རྟོགས་པའི་རྟགས་
302



，
ས
འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ། །
ཅན་རྗེས་དཔག་གི་རྒྱུའི་རྒྱུ་དེ། དེའི་དངོས་རྒྱུ་ཡིན་པར་ཐལ། དེའི་བརྒྱུད་རྒྱུ་དེ་དེའི་དངོས་
རྒྱུ་ཡིན་པའི་ཕྱིར། འདོད་ན། མ་ཡིན་པར་ཐལ། དེ་དང་དེའི་བར་དུ་དེའི་རྒྱུས་བར་ཆོད་
པའི་ཕྱིར་ཏེ། དེའི་རྒྱུའི་རྒྱུ་དེ། དེའི་རྒྱུའི་དངོས་རྒྱུ་ཡིན་པ་གང་ཞིག །དེའི་རྒྱུ་དེའི་དངོས་རྒྱུ་
ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུ་ཁྱོད་ཀྱི་དངོས་རྒྱུ་ཡིན་པར་ཐལ། ཁྱོད་
འདུས་བྱས་ཡིན་པའི་ཕྱིར། ཁྱབ་པ་དྲག་ཆགས་པ་ལགས་སོ། །གལ་ཏེ། དེའི་བརྒྱུད་རྒྱུ་དེ་
ཁོ་ཁོ་རང་ཡིན་ཡང་། དེའི་བརྒྱུད་རྒྱུ་ལ་གནས་པའི་དེ་སྐོར་གྱི་ཕྱི་རྒོལ་རྣམ་དག་དེ་དེའི་
དངོས་རྒྱུ་ལ་གནས་པའི་གང་ཟག་ཡིན་ཟེར་ན། འོ་ན། དེའི་རྒྱུའི་རྒྱུ་ལ་གནས་པའི་དེ་སྐོར་
གྱི་ཕྱི་རྒོལ་རྣམ་དག་དེ་དེའི་དངོས་རྒྱུ་ལ་གནས་པའི་གང་ཟག་ཡིན་པར་ཐལ། འདོད་པའི་
ཕྱིར། འདོད་ན། མ་ཡིན་པར་ཐལ། དེ་དང་དེ་འདྲའི་རྟགས་ཅན་རྗེས་དཔག་གཉིས་ཀྱི་
བར་དུ་དེ་འདྲའི་རྟགས་ཅན་རྗེས་དཔག་གི་རྒྱུས་བར་ཆོད་པའི་ཕྱིར་ཏེ། དེའི་རྒྱུ་དེ་དེའི་རྒྱུ་
ཡིན་པའི་ཕྱིར། རྟགས་སྔར་བཞིན། གལ་ཏེ། དེའི་རྒྱུའི་རྒྱུ་ལ་གནས་པའི་དེ་སྐོར་གྱི་ཕྱི་
རྒོལ་རྣམ་དག་དེ། དེའི་དངོས་རྒྱུ་ལ་གནས་པའི་གང་ཟག་ཡིན་པར་ཐལ་བ་ལ་མ་ཁྱབ་ན།
བསལ་བ་དེར་ཐལ། དེ་དེ་འདྲའི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་པའི་
ཕྱིར་ཏེ། དེ་སྐོར་གྱི་ཚུལ་གསུམ་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཡིན་པའི་ཕྱིར་ཏེ། དེ་
སྐོར་གྱི་ཕྱོགས་ཆོས་དྲན་པའི་གང་ཟག་གང་ཞིག །དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་
ཕྱི་རྒོལ་རྣམ་དག་ཡིན་པའི་ཕྱིར། དང་པོ་དེར་ཐལ། དེ་ཡང་ཡིན། དེ་སྐོར་གྱི་ཕྱོགས་ཆོས་
དྲན་པའི་གང་ཟག་ཀྱང་ཡིན་པའི་གཞི་མཐུན་ཡོད་པའི་ཕྱིར་ཏེ། དེ་སྐོར་གྱི་ཕྱོགས་ཆོས་དྲན་
ནས། དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་ཡིན་པའི་ཕྱིར་ཏེ།
དང་པོ་གང་ཞིག །ཕྱི་མ་ཡིན་པའི་ཕྱིར། དང་པོ་དེར་ཐལ། དེ་དེ་འདྲའི་རྟགས་ཅན་རྗེས་
དཔག་གི་བརྒྱུད་རྒྱུ་ལ་གནས་པའི་གང་ཟག་ཡིན་པའི་ཕྱིར་ཏེ། དེ་བརྒྱུད་ནས་སྐྱེ་ངེས་ཀྱི་
གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །འདི་རིགས་རྒྱུ་འབྲས་ཀྱི་རིགས་
3)3



དཀར་གྱི་ཕྱི་རྒོལ་རྣམ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ཕྲ་ཞིབ་མ་ཞིག་ཀྱང་གཟབ་འཚལ་ལོ། །ཡང་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
ཕྱི་རྒོལ་རྣམ་དག་སྐད་ཅིག་མ་གཉིས་པ་ཡོད་ཀྱང་། དེ་སྐོར་གྱི་ཕྱི་རྒོལ་རྣམ་དག་བླུན་པོ་
སྐད་ཅིག་མ་གཉིས་པ་མེད་དེ། དེའི་ཉེར་ལེན་བྱས་པའི་དངོས་འབྲས་སུ་གྱུར་པའི་ཕྱི་རྒོལ་
རྣམ་དག་ལ། དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་ཡིན་དགོས་པའི་ཕྱིར། དེ་སྐོར་
གྱི་ཕྱི་རྒོལ་རྣམ་དག་མཁས་པ་སྐད་ཅིག་མ་གཉིས་པ་ཙམ་ཡོད་ཀྱང་། དེ་སྐོར་གྱི་ཕྱི་རྒོལ་
རྣམ་དག་ཅུང་ཟད་མཁས་པ་སྐད་ཅིག་མ་གཉིས་པ་ཡང་མེད་ལ། དེ་སྐོར་གྱི་ཕྱི་རྒོལ་རྣམ་
དག་ཤིན་ཏུ་མཁས་པ་སྐད་ཅིག་མ་གཉིས་པའང་མེད་དེ། དང་པོས་ཉེར་ལེན་བྱས་པའི་
དངོས་འབྲས་ལ་ཕྱི་རྒོལ་ཤིན་ཏུ་མཁས་པ་དང་། ཕྱི་མ་དེས་ཉེར་ལེན་བྱས་ནས་དེ་མ་ཐག་
ཏུ་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་བའི་ཕྱིར་རོ། །དེ་སྐོར་གྱི་
དག་སྐད་ཅིག་མ་གསུམ་པ་ཕན་ཆད་ནི་མི་སྲིད་དེ། དེ་སྐོར་གྱི་ཕྱི་རྒོལ་རྣམ་དག་ལ་དེ་སྐོར་
གྱི་ཚུལ་གསུམ་ངེས་པའི་རྗེས་དཔག་ནི་སྐྱེས་ཚར་ལ། དེས་དྲངས་ནས་དེ་སྐོར་གྱི་ཚུལ་
གསུམ་དྲན་པའི་དྲན་ཤེས་གདོན་མི་ཟ་བར་སྐྱེ་ལ། དྲན་ཤེས་དེ་ནི་རྟགས་ཅན་རྗེས་དཔག་
གི་དངོས་རྒྱུ་ནུས་པ་ཐོགས་མེད་དུ་བཤད་པའི་ཕྱིར་རོ། །དེའི་གནད་དྲིལ་ན་དེ་སྐོར་གྱི་ཕྱི་
རྒོལ་རྣམ་དག་བླུན་པོ་རང་འབྲས་དེ་སྐོར་གྱི་ཚུལ་གསུམ་དྲན་པའི་དྲན་ཤེས་སྐྱེ་ཁ་མའི་གང་
ཟག་ཡིན་པར་ཐལ། དེའི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་དེ་ཁོ་རང་གི་
ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་ཀྱི་དངོས་
རྒྱུ་ཡིན་པའི་ཕྱིར་ཏེ། དེ་དེའི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཚུལ་གསུམ་
ངེས་པའི་ངེས་ཤེས་ཀྱི་དངོས་རྒྱུ་གང་ཞིག །དེ་དེའི་ཉེར་ལེན་གྱི་དངོས་འབྲས་སུ་གྱུར་པའི་
དེ་སྐོར་གྱི་ཚུལ་གསུམ་ངེས་པའི་རྗེས་དཔག་གི་དངོས་རྒྱུ་མ་ཡིན་པའི་ཕྱིར། དང་པོ་དེར་
ཐལ། དེ་སྐོར་གྱི་ཕྱི་རྒོལ་རྣམ་དག་བླུན་པོའི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་
གྱི་ཕྱི་རྒོལ་རྣམ་དག་དེ་དེ་སྐོར་གྱི་ཚུལ་གསུམ་ངེས་པའི་ངེས་ཤེས་རྒྱུད་ལྡན་ཡིན་པའི་ཕྱིར།
304



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
རྟགས་གཉིས་པ་མ་གྲུབ་ན། འོ་ན་རྗེས་དཔག་ལ་རྒྱུན་ཡོད་པར་ཐལ། རྗེས་དཔག་སྐད་
ཅིག་མ་སྔ་མས་ཉེར་ལེན་བྱས་པ་ལས་རྗེས་དཔག་སྐད་ཅིག་མ་ཕྱི་མ་སྐྱེ་བ་ཡོད་པའི་ཕྱིར་ཏེ།
དེ་སྐོར་གྱི་ཕྱི་རྒོལ་རྣམ་དག་བླུན་པོའི་རྒྱུད་ཀྱི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་
གིས་ཉེར་ལེན་བྱས་པ་ལས་དེའི་རྒྱུད་ཀྱི་ཚུལ་གསུམ་ངེས་པའི་རྗེས་དཔག་སྐྱེ་བ་ཡོད་པའི་
ཕྱིར་ཏེ། དེ་དེའི་ཉེར་ལེན་ཡིན་པའི་ཕྱིར་ཏེ། དེ་ཁོ་རང་གི་ཉེར་ལེན་དངོས་འབྲས་སུ་གྱུར་
པའི་དེ་སྐོར་གྱི་ཚུལ་གསུམ་ངེས་པའི་རྗེས་དཔག་གི་དངོས་རྒྱུ་ཡིན་པའི་ཕྱིར། རྟགས་
དངོས། དངོས་སྟོབས་ཀྱི་རིགས་པ་རྨ་མེད་པའོ། །བློ་གསལ་ངག་གི་བློའི་ཟེ་འབྲུ་སྨིན་པར་
གྱུར་ཅིག ། །
ཡང་དེ་སྐོར་གྱི་ཕྱི་རྒོལ་རྣམ་དག་སྐད་ཅིག་མ་གཉིས་པ་ཡིན་ན། དེ་སྐོར་གྱི་ཕྱི་རྒོལ་
རྣམ་དག་བླུན་པོ་སྐད་ཅིག་མ་གཉིས་པ་དང་། དེ་སྐོར་གྱི་ཕྱི་རྒོལ་རྣམ་དག་མཁས་པ་སྐད་
ཅིག་མ་གཉིས་པ་གང་རུང་ཡིན་དགོས་པར་ཐལ། དེ་སྐོར་གྱི་ཕྱི་རྒོལ་རྣམ་དག་སྐད་ཅིག་
དང་པོ་ཡིན་ན། དེ་སྐོར་གྱི་ཕྱི་རྒོལ་རྣམ་དག་བླུན་པོ་སྐད་ཅིག་མ་དང་པོ་དང་། དེ་སྐོར་གྱི་ཕྱི་
རྒོལ་རྣམ་དག་མཁས་པ་སྐད་ཅིག་མ་དང་པོ་གང་རུང་ཡིན་པས་ཁྱབ་པའི་ཕྱིར་ཟེར་ན། དང་
པོ་མ་གྲུབ་སྟེ། དེ་སྐོར་གྱི་ཕྱི་རྒོལ་རྣམ་དག་བླུན་པོ་ལ་སྐད་ཅིག་མ་སྔ་ཕྱི་མེད་པའི་ཕྱིར་དང་
།།
གཉིས་པ་ལ་ཡིན་མིན་གཉིས་ཡོད་དོ། །འདོད་ན། དེ་སྐོར་གྱི་ཕྱི་རྒོལ་རྣམ་དག་བླུན་པོའི་
རྟེན་ལ་དེ་སྐོར་གྱི་ཕྱི་རྒོལ་རྣམ་དག་མཁས་པར་གྱུར་མ་ཐག་པའི་གང་ཟག་ཆོས་ཅན་གྱིས་
གཤོག །རྟགས་ཆོས་ཅན་གྱིས་འགྲུབ། འདོད་ན། ཁྱོད་དེ་སྐོར་གྱི་ཕྱིར་རྒོལ་རྣམ་དག་
མཁས་པ་སྐད་ཅིག་མ་གཉིས་པ་ཡིན་པར་ཐལ། འདོད་པ་གང་ཞིག །ཁྱོད་དེ་སྐོར་གྱི་ཕྱིར་
རྒོལ་རྣམ་དག་བླུན་པོ་སྐད་ཅིག་མ་གཉིས་པ་མ་ཡིན་པའི་ཕྱིར། འདོད་ན། ཁྱོད་ཀྱི་ཉེར་
ལེན་གྱི་རྒྱུར་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ་དེ་སྐོར་གྱི་ཕྱི་རྒོལ་རྣམ་དག་མཁས་
པར་ཐལ་ལོ། །གཉིས་པ་མ་གྲུབ་ན། ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོར་ཐལ་ལོ། །
305



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཡང་དེ་སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་སྐད་ཅིག་མ་གཉིས་པ་དེ་བྱས་རྟགས་ལས་
སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེས་པའི་གང་ཟག་ཡིན་པར་ཐལ། ཁྱོད་སྐད་
ཅིག་མ་གཉིས་པ་ཡོད་པ་གང་ཞིག །ཁྱོད་དེ་སྐོར་གྱི་རྟགས་ཅན་རྗེས་དཔག་སྐྱེ་ཁ་མའི་གང་
ཟག་ཡིན་པའི་ཕྱིར་ན་མ་ཁྱབ་པ་གོང་བཞིན། འོ་ན་དེ་སྐོར་གྱི་ཕྱི་རྒོལ་རྣམ་དག་ཆོས་ཅན།
ཁྱོད་ཀྱི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་དེ། བྱས་རྟགས་
ལས་སྒྲ་མི་རྟག་པར་རྟོགས་པའི་རྟགས་ཅན་རྗེས་དཔག་སྐྱེས་པའི་གང་ཟག་ཡིན་པར་ཐལ།
ཁྱོད་ཀྱི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་ཡོད་པ་གང་
ཞིག །ཁྱོད་དེ་སྐྱེ་ཁ་མའི་གང་ཟག་ཡིན་པའི་ཕྱིར། ལན་ཅི་ཟེར་ན། མ་ཁྱབ་ཅེས་པ་སྔར་
བཞིན་ནོ་ཟེར་ན། འོ་ན་དེའི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་
དག་དེ། དེ་འདྲའི་རྟགས་ཅན་རྗེས་དཔག་གི་སྔ་ལོགས་དེ་མ་ཐག་ཏུ་བྱུང་བར་ཐལ། དེ་སྐྱེ་
ཁ་མའི་གང་ཟག་ཡིན་པའི་ཕྱིར། རྟགས་དངོས། འདོད་ན། དེ་མ་ཡིན་པར་ཐལ། དེ་སྐོར་
གྱི་ཕྱི་རྒོལ་རྣམ་དག་དེ་དེའི་སྔ་ལོགས་དེ་མ་ཐག་ཏུ་བྱུང་བ་གང་ཞིག །དེ་སྐོར་གྱི་ཕྱི་རྒོལ་
རྣམ་དག་དང་། དེའི་ཉེར་ལེན་གྱི་དངོས་འབྲས་སུ་གྱུར་པའི་དེ་སྐོར་གྱི་ཕྱི་རྒོལ་རྣམ་དག་
གཉིས་རིམ་ཅན་དུ་བྱུང་བའི་ཕྱིར་ཏེ། དེ་དེའི་རྒྱུ་ཡིན་པའི་ཕྱིར་རོ་ཟེར་ན། ལན་ཅི་འདེབས་
བསམ་དགོས་སོ། ། །
ཡང་ཐོག་མར་དེ་སྐོར་གྱི་ཕྱོགས་དྲན་ནས་དེའི་རྗེས་དེ་སྐོར་གྱི་ཁྱབ་ཚུལ་དྲན་པའི་དེ་
སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཚུལ་གསུམ་རིམ་ཅན་དུ་དྲན་པའི་གང་
ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་གང་ཟག་གང་ཞིག །ཁྱོད་དེ་
སྐོར་གྱི་ཚུལ་གསུམ་ཅིག་ཅར་དྲན་པའི་གང་ཟག་མ་ཡིན་པའི་ཕྱིར་ན་མ་ཁྱབ། འདོད་ན།
ཁྱོད་དེ་སྐོར་གྱི་ཕྱོགས་ཆོས། དེ་སྐོར་གྱི་རྗེས་ཚུལ། དེ་སྐོར་གྱི་ལྡོག་ཚུལ་གསུམ་རིམ་ཅན་
དུ་དྲན་པའི་གང་ཟག་ཡིན་པར་ཐལ་ལོ། །འདོད་ན། ཁྱོད་དེ་སྐོར་གྱི་རྗེས་ཚུལ་དང་ལྡོག་
306



འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཚུལ་དྲན་པའི་གང་ཟག་ཡིན་པར་ཐལ་ལོ། །འདོད་ན། དེ་གཉིས་རིམ་ཅན་དྲན་པའི་གང་
ཟག་ཡོད་པར་ཐལ་ལོ། །འདོད་ན། དེ་སྐོར་གྱི་རྗེས་ཚུལ་དྲན་ནས་དེ་སྐོར་གྱི་ལྡོག་ཚུལ་མ་
དྲན་པའི་གང་ཟག་ཡོད་པར་ཐལ་ལོ། །འདོད་ན། དོན་གྱི་གོ་བས་ཅིག་ཤོས་ལ། །དྲན་པ་
ཡང་དག་སྐྱེ་བར་འགྱུར། །ཞེས་པ་མི་འཐད་པར་ཐལ་ལོ། །
དེས་ན་དེ་སྐོར་གྱི་ཕྱོགས་ཆོས་དང་དེ་སྐོར་གྱི་ཁྱབ་ཚུལ་རིམ་ཅན་དུ་དྲན་པའི་གང་
ཟག་ཡིན་བྱས་པ་ལ། དེ་ཆོས་ཅན། ཁྱོད་དེ་མིན་པར་ཐལ། ཁྱོད་དེ་སྐོར་གྱི་ཚུལ་གསུམ་
ཅིག་ཅར་དུ་དྲན་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་ཅིག་ཅར་དུ་
དྲན་པའི་དྲན་ཤེས་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་
དྲན་པའི་དྲན་ཤེས་ཅིག་ཅར་དུ་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ན་མ་ཁྱབ། རྟགས་
དེར་ཐལ། ཁྱོད་དེ་སྐོར་གྱི་ཕྱོགས་ཆོས་དྲན་པའི་དྲན་ཤེས། དེ་སྐོར་གྱི་རྗེས་ཚུལ་དྲན་པའི་
དྲན་ཤེས། དེ་སྐོར་གྱི་ལྡོག་ཚུལ་དྲན་པའི་དྲན་ཤེས་གསུམ་ཅིག་ཅར་དུ་རྒྱུད་ལ་ལྡན་པའི་
གང་ཟག་ཡིན་པའི་ཕྱིར་ཏེ། ཁྱོད་དེ་གསུམ་རེ་རེ་ནས་རྒྱུད་ལྡན་གྱི་གང་ཟག་ཡིན་པའི་
ཕྱིར་རོ། །རྩ་བའི་རྟགས་གཉིས་པ་མ་གྲུབ་ན། དེ་མིན་པར་ཐལ། ཁྱོད་དེ་སྐོར་གྱི་ཕྱོགས་
ཆོས་དང་། དེ་སྐོར་གྱི་ཁྱབ་ཚུལ་རིམ་ཅན་དུ་དྲན་པའི་གང་ཟག་ཡིན་པའི་ཕྱིར་ཏེ། ཆོས་
ཅན་ཡིན་པའི་ཕྱིར་རོ། །
ཡང་དེ་ཆོས་ཅན། ཁྱོད་དེ་སྐོར་གྱི་ཚུལ་གསུམ་གཅིག་ཅར་དུ་དྲན་པའི་གང་ཟག་
ཡིན་པར་ཐལ། ཁྱོད་དེ་སྐོར་གྱི་ཕྱོགས་ཆོས་དྲན་པའི་དུས་སུ་དེ་སྐོར་གྱི་ཁྱབ་ཚུལ་དྲན་པའི་
གང་ཟག་ཡིན་པའི་ཕྱིར་ཏེ། ཁྱོད་དེའི་དུས་སུ་དེ་སྐོར་གྱི་ཕྱི་རྒོལ་རྣམ་དག་ཤིན་ཏུ་མཁས་པ་
ཡིན་པའི་ཕྱིར་ཏེ། ཁྱོད་དེའི་དུས་སུ་ཡོད་པ་གང་ཞིག །ཁྱོད་དེ་སྐོར་གྱི་ཕྱི་རྒོལ་རྣམ་དག་
ཤིན་ཏུ་མཁས་པ་ཡིན་པའི་ཕྱིར་རོ། །ཡང་དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་
རྒོལ་རྣམ་དག་དེ། ཁོ་ཁོ་རང་མིན། དེ་དེ་སྐོར་གྱི་ཚུལ་གསུམ་དྲན་པའི་གང་ཟག་ཡིན་བྱས་
307



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ལ། དེ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་
རྒྱུད་ལྡན་གྱི་གང་ཟག་ཡིན་པར་ཐལ། ཁྱོད་དེ་སྐོར་གྱི་ཚུལ་གསུམ་དྲན་པའི་དྲན་ཤེས་རྒྱུད་
ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཚུལ་གསུམ་དྲན་པའི་སོ་སྐྱེ་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་དྲན་ཤེས་རྒྱུད་ལྡན་གྱི་གང་
ཟག་ཡིན་པར་ཐལ། ཁྱོད་ཁྱོད་རང་གི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་
རྒྱུད་ལྡན་གྱི་གང་ཟག་ཡིན་པའི་ཕྱིར། རྟགས་དངོས། འདོད་ན། ཁྱོད་ཁྱོད་རང་ཡིན་པར་
ཐལ་ལོ། །རྩ་བར་མ་ཁྱབ་ན། དེ་ཁོ་རང་གི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་དྲན་
ཤེས་རྒྱུད་ལྡན་གྱི་གང་ཟག་ཡིན་པར་ཐལ། དེའི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་
དྲན་ཤེས་རྒྱུད་ལྡན་གྱི་གང་ཟག་ཡིན་པ་ཡོད། དེ་ལས་གཞན་པ་མེད་པའི་ཕྱིར། དང་པོ་དེར་
ཐལ། དེའི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་ཡོད་པའི་ཕྱིར་ཏེ། དེའི་རྒྱུད་
ཀྱི་དེ་སྐོར་གྱི་ཕྱོགས་ཆོས་དྲན་པའི་དྲན་ཤེས་ཡོད་པ་གང་ཞིག །དེའི་རྒྱུད་ཀྱི་དེ་སྐོར་གྱི་ཁྱབ་
ཚུལ་དྲན་པའི་དྲན་ཤེས་ཡོད་པའི་ཕྱིར། དང་པོ་དེར་ཐལ། དེ་སྐོར་གྱི་ཕྱོགས་ཆོས་དྲན་ནས་
དེ་སྐོར་གྱི་ཁྱབ་འབྲེལ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་གི་རྒྱུད་ཀྱི་དྲན་ཤེས་དེ་དེ་
ཡིན་པའི་ཕྱིར། རྟགས་སླ།
ཡང་དེ་སྐོར་གྱི་ཚུལ་གསུམ་མི་དྲན་པའི་དེ་སྐོར་གྱི་ཕྱི་རྒོལ་རྣམ་དག་ཆོས་ཅན། ཁྱོད་
ཁྱོད་རང་གི་རྒྱུད་ཀྱི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཡིན་
པར་ཐལ། ཁྱོད་ཁྱོད་རང་གི་རྒྱུད་ལ་ལྡན་པའི་དེ་སྐོར་གྱི་ཚུལ་གསུམ་དྲན་པའི་དྲན་ཤེས་
རྒྱུད་ལྡན་གྱི་གང་ཟག་ཡིན་པའི་ཕྱིར། མ་གྲུབ་ན་དེ་དེར་ཐལ། དེའི་རྒྱུད་ལ་ལྡན་པའི་དེ་
སྐོར་གྱི་ཚུལ་གསུམ་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཡོད། དེ་ལས་གཞན་པ་མེད་
པའི་ཕྱིར། དང་པོ་དེར་ཐལ། དེའི་རྒྱུད་ལ་ལྡན་པའི་དེ་སྐོར་གྱི་ཚུལ་གསུམ་དྲན་པའི་དྲན་
ཤེས་ཡོད་པའི་ཕྱིར་ཏེ། དེའི་རྒྱུད་ལ་ལྡན་པའི་དེ་སྐོར་གྱི་ཕྱོགས་ཆོས་དྲན་པའི་དྲན་ཤེས་
308



ན
སྙི
པོ་
འགོད་ཡུལ་ཕྱི་རྒོལ་གྱི་རྣམ་བཤད་གཞན་གྱི་སྤྱོད་ཡུལ་མིན་པའི་གནད་ཀྱི་སྙིང་པོ།
ཡོད་པ་གང་ཞིག །དེའི་རྒྱུད་ལ་ལྡན་པའི་དེ་སྐོར་གྱི་ཁྱབ་ཚུལ་དྲན་པའི་དྲན་ཤེས་ཡོད་པའི་
ཕྱིར། དང་པོ་གྲུབ་ཏེ། དེ་སྐོར་གྱི་ཕྱོགས་ཆོས་དྲན་པའི་དྲན་ཤེས་རྒྱུད་ལྡན་གྱི་གང་ཟག་ཡིན་
པའི་ཕྱིར་རོ། །རྟགས་གཉིས་པ་དེས་ཤེས། ཡང་དེ་སྐོར་གྱི་ཕྱོགས་དྲན་པའི་དྲན་ཤེས་སྐྱེ་
བཞིན་པའི་དེ་སྐོར་གྱི་ཕྱི་རྒོལ་རྣམ་དག་ཀྱང་ཡིན། དེ་སྐོར་གྱི་ཁྱབ་ཚུལ་གསུམ་དྲན་པའི་
དྲན་ཤེས་འགག་བཞིན་པའི་དེ་སྐོར་གྱི་ཕྱི་རྒོལ་རྣམ་དག་ཀྱང་ཡིན་པའི་གཞི་མཐུན་པར་
གྱུར་པའི་ཕྱི་རྒོལ་རྣམ་དག་ཆོས་ཅན། ཁྱོད་དེ་སྐོར་གྱི་ཕྱི་རྒོལ་རྣམ་དག་བླུན་པོ་ཡིན་པར་
ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་ཡིན་པ་གང་ཞིག །དེ་སྐོར་གྱི་ཕྱི་རྒོལ་རྣམ་དག་
མཁས་པ་མིན་པའི་ཕྱིར། འདོད་ན་མིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་
མཁས་པ་ཡིན་པའི་ཕྱིར་ཏེ། ཁྱོད་དེ་སྐོར་གྱི་ཁྱབ་ཚུལ་དྲན་པའི་དེ་སྐོར་གྱི་ཕྱི་རྒོལ་རྣམ་དག་
ཡིན་པའི་ཕྱིར། གལ་ཏེ་རྩ་རྟགས་ཕྱི་མ་མ་གྲུབ་ན་དེ་ཆོས་ཅན། ཁྱོད་དེ་སྐོར་གྱི་ཕྱི་རྒོལ་
རྣམ་དག་ཅུང་ཟད་མཁས་པ་ཡིན་པར་ཐལ། ཁྱོད་དེ་སྐོར་གྱི་ཕྱི་རྒོལ་རྣམ་དག་མཁས་པ། །
39



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་
བདུད་རྩིའི་ཟ་མ་ཏོག་ཁ་ཕྱེ་བ་བཞུགས་སོ། །
བྱམས་པའི་འཁྲི་ཤིང་སྙིང་རྗེའི་འདབ་མ་འབུམ། །བློ་གྲོས་པད་དཀར་ལེགས་
བཤད་ཟེའུ་འབྲུའི་གཏེར། །རྣམ་མང་སྦྲང་རྩིའི་དགའ་སྟོན་སྩོལ་བའི་བཤེས། །རྒྱལ་བ་
མཉེས་བྱེད་སྐྱིད་གཤོངས་བ་དེར་འདུད། །འདིར་ནི་མཁས་པའི་རྣམ་དཔྱོད་དུ། །ངོམ་པ་
མེད་ཀྱང་བློ་གསལ་བའི། །ཤེས་ལྡན་བློ་གྲོས་མིག་འབྱེད་མཁན། །གཏམ་འདི་རྣ་བའི་
དཔལ་དུ་བྱོས། །དེ་སྤང་ཕྱིར་བདག་མཐོང་བའི་ཚིག །ཞེས་སོགས་ཀྱི་སྐབས་སུ། གསུམ་
ལས་དང་པོ་ལ། གཞུང་སྔ་མ་ལས་འཕྲོས་པའི་འགྲེལ། བཤད་བྱ་ཚད་མ་མདོ་དང་སྦྱར་
བའི་འབྲེལ། བསྡུས་དོན་གྱི་བཅད་པའི་འབྲེལ། ཚིག་དོན་གྱི་འབྲུ་གཉེར་བའི་འབྲེལ།
འཆད་བྱེད་རིགས་པའི་གཏེར་དང་སྦྱར་བའི་འབྲེལ་དང་ལྔ། དང་པོ་འཕྲོས་པའི་ཚུལ་ནི།
རྣམ་འགྲེལ་རང་རྐང་གི་ལེའུ་གསུམ་ལས་འཕྲོས་པའི་ཚུལ་དང་། བཤད་བྱ་ཚད་མ་མདོ་
ལས་འཕྲོས་པའི་ཚུལ་གཉིས་ཡོད་པ་ལས། དང་པོ་ནི། འོག་བསྒྲུབ་བྱའི་སྐབས་སུ་འབྱུང་
བ་དེ་འདིར་བླང་ངོ༌། ། ་
གཉིས་པ་ནི། གཞུང་འདི་ཚད་མ་མདོར། གཞན་དོན་རྗེས་སུ་དཔག་པ་ནི། །རང་གི་
མཐོང་དོན་རབ་གསལ་བྱེད། །ཅེས་པའི་གཞུང་འདི་ལས་འཕྲོས་པ་ཡིན་ཏེ། གཞུང་དེའི་
སྐབས་སུ། གཞན་དོན་རྗེས་དཔག་དེ། མཚན་ཉིད་ཟུར་གསུམ་ལྡན་ནམ། གཉིས་ལྡན་དུ་
བསྟན་པའི་ཟུར་དང་པོ་མཐོང་བ་སྨོས་པའི་དགོས་པ་དེ་རྒྱས་པར་འཆད་པར་བྱེད་པ་ལ། དེ་
310



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
སྤང་ཕྱིར་བདག་ཞེས་སོགས་ཀྱི་གཞུང་འདི་ནི་བྱུང་བ་ཡིན་པའི་ཕྱིར། གཞུང་དེ་ནི་ཚད་མ་
མདོར། རང་དོན་ནི་ཚུལ་གསུམ་རྟགས་ལས་དོན་མཐོང་ཡིན་ཞེས་པ་ལས་འཕྲོས་པ་ཡིན་ཏེ།
གཞུང་སྔ་མ་དེའི་སྐབས་སུ། རྗེས་དཔག་དེ་ལ་མིང་ཙམ་གྱི་སྒོ་ནས་དབྱེ་ན་གཉིས་ཡོད་པའི་
མཚན་ཉིད་པ་རང་དོན་རྗེས་དཔག་དེ་ངོས་བཟུང་ནས། བཏགས་པ་བ་གཞན་དོན་རྗེས་
དཔག་དེ་ངོས་འཛིན་པ་ལ། གཞན་དོན་རྗེས་སུ་དཔག་པ་ནི། ཞེས་སོགས་གཞུང་འདི་བྱུང་
བ་ཡིན་པའི་ཕྱིར། གཞུང་དེ་ནི། མངོན་སུམ་དང་ནི་རྗེས་དཔག་ཚད་མའོ་ཞེས་པ་དེ་ལས་
འཕྲོས་པ་ཡིན་དེ། སྔ་མ་དེའི་སྐབས་སུ་ཚད་མ་ལ་མངོན་རྗེས་གཉིས་སུ་གྲངས་ངེས་སོ་
ཞེས་བསྟན་ནས། ཚད་མ་གཉིས་པ་རྗེས་དཔག་དེ་ངོས་འཛིན་པར་བྱེད་པ་ལ། རང་དོན་ནི།
ཚུལ་གསུམ་རྟགས་ལས་དོན་མཐོང་ཡིན། །ཞེས་སོགས་བྱུང་བ་ཡིན་པའི་ཕྱིར། །
གཉིས་པ་བཤད་བྱ་ཚད་མ་མདོ་དང་སྦྱར་བའི་འབྲེལ་འཆད་པ་ལ། ཚད་མ་མདོ་
ལས། གཞན་དོན་རྗེས་སུ་དཔག་པ་ནི། རང་གི་མཐོང་དོན་རབ་གསལ་བྱེད། ཅེས་དང་།
རང་འགྲེལ་ལས། ཅི་ལྟར་རང་ཉིད་ཚུལ་གསུམ་པའི་རྟགས་ལས་རྟགས་ཅན་ལ་ཤེས་པ་
སྐྱེས་པ་དེ་ཁོ་ན་ལྟར་གཞན་ལ་ཡང་རྟགས་ཅན་གྱི་ཤེས་པ་སྐྱེ་བར་འདོད་པས། ཚུལ་གསུམ་
པའི་རྟགས་སྟོན་པར་བྱེད་པ་ནི་གཞན་གྱི་དོན་གྱི་རྗེས་སུ་དཔག་པ་སྟེ། རྒྱུ་ལ་འབྲས་བུར་
བཏགས་པའི་ཕྱིར་རོ་ཞེས་པ་འདིས། མཚོན་བྱ་གཞན་དོན་རྗེས་དཔག་དང༌། དེའི་མཚན་
ཉིད་ཟུར་གསུམ་ལྡན་ནམ་གཉིས་ལྡན་དུ་བསྟན་པའི་དོན། རྣམ་འགྲེལ་འདིར་གཏན་ལ་
འབེབས་པར་བྱེད་པ་ལ། གཞན་ལ་བསྟན་པར་བྱ་ཉིད་ཕྱིར་ཞེས་པ་ནས། མ་ཡིན་ནོ་ཞེས་
བཤད་ཟིན་ཏོ། །ཞེས་པའི་བར་བྱུང་བ་ཡིན་ལ། དེའི་དོན་ཅུང་ཟད་བཤད་ན། གཞན་དོན་
རྗེས་སུ་དཔག་པ་ནི་ཞེས་པ་དེས་མཚོན་བྱ་ཙམ་ཞིག་བསྟན་ནས། རང་གི་མཐོང་དོན་རབ་
གསལ་བྱེད། །ཞེས་པ་དེས་ཚིག་ཟིན་ལ་མཚན་ཉིད་ཟུར་གཉིས་ལྡན་དུ་བསྟན་པ་ཡིན་ཏེ།
རང་འགྲེལ་ལས། ཇི་ལྟ་རང་ཉིད་ཚུལ་གསུམ་པའི་རྟགས་ལས་ཞེས་སོགས་ཀྱིས་གཞན་
31 1



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དོན་རྗེས་དཔག་ཏུ་འགྱུར་བ་ལ། རང་གི་བསྟན་བྱ་ཚུལ་གསུམ་པོ་དེ། རང་འགོད་མཁན་གྱི་
སྔ་རྒོལ་གྱི་བློས་མཐོང་བ་ཞིག་དགོས་ཞེས་མཚན་ཉིད་ཀྱི་ཟུར་དང་པོ་བསྟན་ནས། ཚུལ་
གསུམ་པའི་རྟགས་སྟོན་པར་བྱེད་པ་ནི་ཞེས་པ་དེས། གཞན་དོན་རྗེས་དཔག་དུ་འགྱུར་བ་
ལ་རང་གི་བསྟན་བྱ་ཚུལ་གསུམ་ཚང་བར་སྟོན་པ་གཅིག་དགོས་ཞེས་ཟུར་གཉིས་པ་དངོས་
སུ་བསྟན་པ་ཡིན་གྱི་ཟུར་གསུམ་པའི་རྣམ་གཅོད་ཡོངས་གཅོད་གང་ཡང་ཚིག་ཟིན་ལ་མ་
བསྟན་པའི་ཕྱིར་རོ། །
གཞུང་དེ་ལ་འབྲུའི་དབང་དུ་བྱས་ན། བློ་དོན་གྱི་སྐྱོན་གཉིས་དང་བྲལ་བའི་གཏན་
ཚིགས་འདི་ཆོས་ཅན། གཞན་དོན་རྗེས་དཔག་གི་མཚན་ཉིད་ཡིན་ཏེ། དེའི་འཇོག་བྱེད་
ཡིན་པའི་ཕྱིར། དེ་ཡང་བྱས་ན་མི་རྟག་པས་ཁྱབ་སྟེ། དཔེར་ན་བུམ་པ་བཞིན་སྒྲ་ཡང་བྱས་
སོ་ཞེས་པའི་སྒྲུབ་ངག་ཡང་དག་ཆོས་ཅན། ཁྱོད་དོན་སྐྱོན་དང་བྲལ་བ་ཡིན་ཏེ། ཁྱོད་རང་
འགོད་མཁན་གྱི་སྔ་རྒོལ་རྣམ་དག་གིས་རང་གི་བསྟན་བྱ་ཚུལ་གསུམ་ཚད་མས་མཐོང་ནས་
བཀོད་པའི་སྒྲུབ་ངག་ཡིན་པའི་ཕྱིར་ཡང་དེ་ཆོས་ཅན། ཁྱོད་དོན་སྐྱོན་དང་བྲལ་བ་ཡིན་ཏེ།
ཁྱོད་རང་གི་བསྟན་བྱ་དེ་སྐོར་གྱི་ཚུལ་གསུམ་པོ་ཚང་བར་སྟོན་པའི་སྒྲུབ་ངག་ཡིན་པའི་ཕྱིར།
དེ་ཆོས་ཅན། ཁྱོད་ལ་གཞན་དོན་རྗེས་དཔག་ཞེས་པའི་ཚིག་ཟུར་གྱི་གཞན་དོན་ཞེས་པའི་
མིང་འདོགས་པའི་རྒྱུ་མཚན་ཡོད་དེ་ཤེས་བྱེད་ཅི་ལྟར་ན། ཁྱོད་འགོད་མཁན་ཀྱིས་བྱས་པའི་
རྟགས་ཀྱི་སྒྲ་མི་རྟག་པའི་སྔ་རྒོལ་དེ་རང་ཉིད་ལ་དེ་སྐོར་གྱི་རྟགས་ཡང་དག་བཀོད་པ་ལ་
བརྟེན་ནས་རྟགས་ཅན་ལ་སྟེ། དེ་སྐོར་གྱི་བསྒྲུབ་བྱ་སྒྲ་མི་རྟག་པ་རྟོགས་པའི་རྗེས་དཔག་
སྐྱེས་པ་དེ་བཞིན་དུ་གཞན་དེ་སྐོར་གྱི་ཕྱི་རྒོལ་རྣམ་དག་ལ་ཡང་སྒྲ་མི་རྟག་པ་རྟོགས་པའི་
ཕྱིར་དུ་བཀོད་པའི་སྒྲུབ་ངག་ཡིན་པའི་རྒྱུ་མཚན་གྱིས་ན་དེ་ལྟར་མིང་བཏགས་པ་ཡིན་པའི་
ཕྱིར། ཡང་དེ་ཆོས་ཅན། ཁྱོད་ལ་རྗེས་དཔག་ཞེས་པའི་མིང་འདོགས་པའི་རྒྱུ་མཚན་ཡོད་དེ།
ཁྱོད་རང་འབྲས་བྱས་པའི་རྟགས་ལས་སྒྲ་མི་རྟག་རྟོགས་ཀྱི་རྟག་ཅན་རྗེས་དཔག་སྐྱེད་པར་
312



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
བྱེད་པའི་རྒྱུ་ཡིན་པས་ན་འབྲས་བུའི་མིང་རྒྱུ་ལ་བཏགས་པ་ཡིན་པའི་ཕྱིར་ཞེས་འཆད་པར་
བྱེད་པ་ལ། ཅི་ལྟར་རང་ཉིད་ཚུལ་གསུམ་པའི་རྟགས་ལས། ཞེས་པ་ནས་རྒྱུ་ལ་འབྲས་བུར་
བཏགས་པའི་ཕྱིར་རོ་ཞེས་པའི་བར་བྱུང་། འོ་ན་འདིར། རབ་གསལ་བྱེད་སྨོས་པའི་རྣམ་
བཅད་ཟུར་དུ་མི་འཆད་པའི་རྒྱུ་མཚན་ཅི་ཡིན་སྙམ་ན། དེའི་རྒྱུ་མཚན་ཡོད་དེ། སློབ་དཔོན་
ཕྱོགས་ཀྱི་གླང་པོ་ནི་གསུམ་ལྡན་སྒྲུབ་ངག་ཡང་དག་བཞེད་ལ། ངག་ཅུང་ཟད་ལྷག་པས་
སྒྲུབ་ངག་གི་སྐྱོན་དུ་མི་འཆད་པའི་ཕྱིར་རོ། །དེ་ལྟར་སློབ་དཔོན་ཕྱོགས་གླང་ཡན་ལག་
གསུམ་ལྡན་བཞེད་པ་ཡང་ཡིན་ཏེ། མདོ་རྩ་བར། ཕྱོགས་ཆོས་དང་ནི་འབྲེལ་བ་དང་། །
བསྒྲུབ་བྱ་བརྗོད་བྱ་གཞན་རྣམས་སྤངས་ཞེས་དང་། རང་འགྲེལ་ལས། འདི་ལྟར་ཕྱོགས་
ཆོས་ཉིད་པའི་དོན་དུ་ནི་རྟགས་ཀྱི་ཚིག་ཡིན་ནོ། །དེ་རྗེས་སུ་དཔག་པ་དང་མེད་ན་མི་འབྱུང་
བ་ཉིད་དུ་བསྟན་པའི་དོན་དུ་ནི་དཔེའི་ཚིག་ཡིན་ནོ། །རྗེས་སུ་དཔག་པར་བྱ་བ་བསྟན་པའི་
དོན་དུ་ནི་ཕྱོགས་ཀྱི་ཚིག་བརྗོད་དོ། །དེས་ན་གཞན་གྱིས་ཤེས་པར་འདོད་པ་ལ་སོགས་པའི་
ཡན་ལག་དུ་ཉེ་བར་སྦྱར་བ་དང་། མཇུག་བསྡུ་བ་དག་ནི་འདིར་བསལ་བ་ཡིན་ནོ་ཞེས་ཡན་
ལག་ལྔའི་ནང་ནས། ཉེ་སྦྱོར་དང་མཇུག་སྡུད་གཉིས་སྒྲུབ་རྟགས་ཀྱི་ཡན་ལག་ཡིན་པ་
སྤངས་ནས། ཡན་ལག་གསུམ་སྒྲུབ་ངག་གི་ཡན་ལག་ཏུ་འཇོག་དགོས་པར་གསལ་བར་
བཤད་པའི་ཕྱིར་རོ། །
འོན་ཀྱང་དཔལ་ལྡན་ས་སྐྱ་པཎྜི་ཏས། མཁས་པ་འཇུག་སྒོ་ལས། སྔ་མ་དབྱིག་
གཉེན་ལེགས་ལྡན་སོགས། དོན་ལ་འཁྲུལ་པ་མེད་མོད་ཀྱིས། །གྲངས་དང་དབྱེ་བསྡུའི་བྱེ་
བྲག་དང༌། །བརྗོད་པའི་ཚུལ་ལ་ཁྱད་པར་ཡོད་ཅེས་དང་། ཕྱི་མ་ཕྱོགས་གླང་ཆོས་གྲགས་
སོགས། །དབྱེ་བསྡུའི་བྱེ་བྲག་འགའ་ཞིག་དང་། །བརྗོད་པའི་ཚུལ་ལ་ཉུང་རྒྱས་སོགས། །སྔ་
མའི་ཚུལ་ལས་ཁྱད་པར་འཕགས། །ཞེས་དབྱིག་གཉེན་དང་ལེགས་ལྡན་འབྱེད་སོགས་
ཡན་ལག་ལྔ་ལྡན་དང་གསུམ་ལྡན་གྱི་སྒྲུབ་ངག་བཞེད་པ་དང་། ཕྱོགས་གླང་ཆོས་གྲགས་
མ
313



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སོགས་དེ་ལྟར་མི་བཞེད་དོ་ཞེས་བཤད་པ་དང་། རིགས་གཏེར་ལས་ཀྱང་། གསུམ་པ་དེའི་
སྐྱེས་བུ་ཡིས། །སྡུ་བ་ཡིན་ཕྱིར་འགལ་བ་མེད། ཞེས་ཕྱོགས་གླང་གི་གཞུང་དེས། ཕྱོགས་
ཚིགས་སྒྲུབ་ངག་གི་ཡན་ལག་ཏུ་བསྟན་པ་མིན་ནོ་ཞེས་གསལ་བར་བཤད་པ་ནི། ཕྱོགས་
གླང་ཆོས་གྲགས་གཉིས་དགོངས་པ་གཅིག་ཏུ་སྒྲུབ་པའི་དགོངས་པ་ཅན་ཡིན་གྱི་སྒྲ་ཇི་
བཞིན་པ་མིན་ཏེ། དེ་གཉིས་དགོངས་པ་མཐའ་གཅིག་ཏུ་མ་ངེས་ཏེ། དེ་གཉིས་དགོངས་པ་
ཅུང་ཟད་མི་གཅིག་པའི་སྐབས་གནང་ཡོད་པའི་ཕྱིར་རོ། །དེའི་ཚུལ་ནི་འོག་ཏུ་འཆད་དོ། །
གཉིས་པ་བསྡུས་དོན་གྱི་ས་བཅད་པ་དང་ཚིག་དོན་གྱི་འབྲུ་གཉིས་ཕྱོགས་གཅིག་ཏུ་
བསྡོམས་ནས་འཆད་པར་བྱེད་པ་ལ། གང་འཆད་པ་སྐབས་སུ་བབ་ན། དཔལ་ཆོས་ཀྱི་
གྲགས་པས་མཛད་པའི་ཚད་མ་སྡེ་བདུན་གྱི་ནང་ཚན། རྒྱས་པ་རྣམ་འགྲེལ་འདི་ལ་ལེའུ་
བཞི་ཡོད་པའི་ནང་ནས་ལེའུ་བཞི་པ་གཞན་དོན་རྗེས་དཔག་གི་ལེའུ་འདི་འཆད་པ་སྐབས་
སུ་བབ། འདི་འཆད་པ་ལ། གཞན་དོན་རྗེས་དཔག་གི་མཚན་ཉིད་བཤད་པ། ནུས་ཡུལ་
བསྒྲུབ་བྱའི་མཚན་ཉིད་བཤད་པ། བསྟན་བྱ་རྟགས་ཀྱི་རབ་དབྱེ་བཤད་པ་དང་གསུམ།
དང་པོ་ལ། མདོ་རྩ་འགྲེལ། རྣམ་འགྲེལ། འགྲེལ་པ་འགྲེལ་བཤད་དང་བཅས་པའི་ཚིག་
ཟིན་ལ་ཟུར་གཉིས་ལས་མ་བཤད་ཀྱང་། བོད་ཀྱི་མཁས་པ་སྔ་ཕྱི་མང་པོ་དག་གི་རྗེས་སུ་
འབྲངས་ནས། མཐོང་བ་སྨོས་པའི་དགོས་པ་བཤད་པ། དོན་སྨོས་པའི་དགོས་པ་བཤད་པ།
རབ་གསལ་བྱེད་སྨོས་པའི་དགོས་པ་བཤད་པ་གསུམ། དང་པོ་འདིར་བཤད་པ་ལ། མདོར་
བསྟན་རྒྱས་བཤད་གཉིས་ཡོད་པའི་དང་པོ་ལ། གཞན་ལ་བསྟན་པར་བྱ་ཉིད་ཕྱིར། །ཞེས་
སོགས་ཤོ་ལོ་ཀ་གཅིག་བྱུང་། དེ་འབྲུ་དང་སྦྱར་ན། བདག་མཐོང་བའི་ཚིག་ཞེས་པ་དེ་ཆོས་
ཅན་དང་། དེ་སྤང་ཕྱིར་ཞེས་པ་དེ་རྟགས་དང་། སློབ་དཔོན་ཕྱོགས་ཀྱི་གླང་པོས་གཞན་དོན་
རྗེས་དཔག་གི་མཚན་ཉིད་འཆད་པའི་ཚིག་ཟུར་དུ། སྔ་རྒོལ་རང་ཉིད་ཀྱིས་མཐོང་བ་ཞེས་་
པའི་ཚིག་སྨོས་པ་ཆོས་ཅན། རྣམ་བཅད་ཀྱི་དགོས་པ་ཡོད་དེ། སྔ་རྒོལ་གྲངས་ཅན་པས་ཕྱི་
314



09
ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ། །
རྒོལ་སངས་རྒྱས་པའི་ངོར་བཀོད་པའི་བློ་བདེ་སེམས་མེད་ཡིན་ཏེ། སྐྱེ་འཇིག་ཅན་ཡིན་
པའི་ཕྱིར། དཔེར་ན་གཟུགས་སོགས་དེ་ཙམ་ལྔ་བཞིན། གཟུགས་སོགས་དེ་ཙམ་ལྔ་སྐྱེ་
འཇིག་ཅན་ཡིན་པ་དེ་བཞིན་དུ་བློ་དང་བདེ་བ་ཡང་སྐྱེ་འཇིག་ཅན་ཡིན། དེའི་ཕྱིར་བློ་བདེ་
སེམས་མེད་ཡིན་ནོ་ཞེས་པའི་སྒྲུབ་ངག་དེ། སྒྲུབ་ངག་ཡང་དག་ཡིན་པ་སྤང་བར་བྱ་བའི་
ཆེད་ཡིན་པའི་ཕྱིར་རོ། །ཡོངས་གཅོད་ཀྱི་དགོས་པ་ཡོད་དེ། གཞན་དོན་རྗེས་དཔག་ཡིན་
ན་རང་གི་བསྟན་བྱར་གྱུར་པའི་ཕྱོགས་ཆོས་རང་འགོད་མཁན་གྱི་སྔ་རྒོལ་གྱིས་བློས་མཐོང་
བ་གཅིག་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཞེས་བཤད་པ་ལ། དེ་སྤང་
ཕྱིར་བདག་མཐོང་བའི་ཚིག །ཞེས་སོགས་སོ། ། །
འོ་ན་དེ་ལྟར་ཆོས་སྔ་སྨྲ་བ་པོའི་གང་ཟག་དང་ཚུལ་ཇི་ལྟར་སྙམ་ན། དེ་ལྟ་བུའི་ཆོས་
སྔ་སྨྲ་བ་པོའི་གང་ཟག་ངོས་འཛིན་པའི་ཚུལ་ཡོད་དེ། དྲང་སྲོང་སེར་སྐྱའི་རྗེས་སུ་འབྲང་
བའི་གྲངས་ཅན་ཁ་ཅིག་གིས་དེ་སྐད་དུ་སྨྲ་བ་ཡིན་པའི་ཕྱིར། དེ་ཡང་སྔ་རྒོལ་གྲངས་ཅན་
པས་སངས་རྒྱས་པའི་ངོར་བློ་བདེ་ཆོས་ཅན། སེམས་མེད་ཡིན་ཏེ། སྐྱེ་འཇིག་ཅན་ཡིན་པའི་
ཕྱིར། ཞེས་སྒྲུབ་བྱེད་འགོད་པའི་རྒྱུ་མཚན་ཡོད་དེ། བློ་བདེ་སྐྱེ་འཇིག་ཅན་དུ་གྲངས་ཅན་
བདག་གིས་མཐོང་བ་མིན་ཡང་། གཞན་སངས་རྒྱས་པ་དག་གིས་ལུང་ལས། ཀྱེ་མ་འདུ་
བྱེད་རྣམས་མི་རྟག །སྐྱེ་ཞིང་འཇིག་པའི་ཆོས་ཅན་ཡིན། །ཞེས། བློ་བདེ་སྐྱེ་འཇིག་ཅན་དུ་
བཤད་པར་མཐོང་བ་གང་ཞིག །སྐྱེ་འཇིག་ཅན་དེ་ཡང་སངས་རྒྱས་པ་གཞན་ལ། བློ་བདེ་
སེམས་མེད་དུ་བསྟན་པ་སྟེ་སྒྲུབ་པར་བྱ་བའི་ཕྱིར་དུ་བཀོད་པ་ཡིན་པའི་ཕྱིར་ཅེས་དེ་སྐད་སྨྲ་
བ་ཡིན་པའི་ཕྱིར་ཞེས་འཆད་པ་ལ་གཞན་ལ་བསྟན་པར་བྱ་ཉིད་ཕྱིར། །བདག་མཐོང་མིན་
ཡང་གཞན་དག་གིས། །མཐོང་བ་སྒྲུབ་བྱེད་ཅེས་ཁ་ཅིག །ཅེས་སོ། །དེ་ཡང་ཞིབ་པར་ན།
གྲངས་ཅན་པ་དེས་ཤེས་བྱ་ཉེར་ལྔའི་ནང་ནས་བློ་བདེ་ཆོས་ཅན་དང༌། གཟུགས་སོགས་དེ་
ཙམ་ལྔ་མཐུན་དཔེ་དང་། སེམས་མེད་སྒྲུབ་ཆོས་དང་། སྐྱེ་འཇིག་ཅན་རྟགས་སུ་འགོད་པའི་
སྐྱེ
315



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཀུན་སློང་གི་བསམ་པ་ཇི་ལྟ་བུ་སྙམ་ན། སྔ་རྒོལ་ལ་གྲངས་ཅན་པ་དེས་སངས་རྒྱས་པའི་
ངོར། ཤེས་བྱ་ཉེར་གསུམ་པ་མྱོང་བ་བློའམ་ཆེན་པོའམ་བློ་བདེ་ཆོས་ཅན་དུ་འཛིན་པའི་རྒྱུ་
མཚན་ཡོད་དེ། གྲངས་ཅན་པ་དེས་ཉེར་ལྔ་པ་བདག་ཤེས་རིག་གི་སྐྱེས་བུ་ཤེས་པ་དང༌།
ལྷག་མ་ཉེར་བཞི་པོ་བེམ་པོར་སྒྲུབ་པར་འདོད་པ་ཡིན་ལ། དེའི་ཚེའི་བློ་བདེ་ཙམ་ཞིག །
རྒོལ་ཕྱི་རྒོལ་གཉིས་ཀྱི་མཐུན་སྣང་དུ་གྲུབ་ཅིང་། བློ་བདེ་སེམས་མེད་དུ་གྲུབ་ན་གཞན་
རྣམས་ཀྱང་སེམས་མེད་དུ་གྲུབ་པོ་སྙམ་དུ་བསམ་པ་ཡིན་པའི་ཕྱིར། གཟུགས་སོགས་དེ་
ཙམ་ལྔ་མཐུན་དཔེར་བྱེད་པའི་རྒྱུ་མཚན་ཡང་ཡོད་དེ། རྒོལ་ཕྱི་རྒོལ་གཉིས་ཀས་དེ་ལྔ་
སེམས་མེད་དུ་ཁས་ལེན་ནོ་སྙམ་དུ་བསམ་པ་ཡིན་པའི་ཕྱིར། སེམས་མེད་སྒྲུབ་ཆོས་སུ་བྱེད་
པའི་རྒྱུ་མཚན་ཡོད་དེ། ཉེར་བཞི་པོ་དེ་བེམ་པོར་སྒྲུབ་པར་འདོད་ཅིང་དེ་སེམས་མེད་དུ་
གྲུབ་ན་བེམ་པོར་ཡང་གྲུབ་བོ་ཞེས་བསམ་པ་ཡིན་པའི་ཕྱིར་རོ། །སྐྱེ་འཇིག་ཅན་རྟགས་སུ་
བཀོད་པའི་རྒྱུ་མཚན་ཡོད་དེ། གྲངས་ཅན་པ་དེས་བློ་བདེ་སོགས་རང་བཞིན་གྱིས་སྐྱེ་
འཇིག་བྱེད་པར་མི་འདོད་ཀྱང་གནས་སྐབས་སྐྱེ་འཇིག་ཅན་དུ་འདོད་ཅིང་། གནས་སྐབས་
སྐྱེ་འཇིག་བྱེད་པ་ལ་སེམས་མེད་ཡིན་པས་ཁྱབ་པ་ཁོ་རང་ཁས་ལེན་པས་སངས་རྒྱས་པས་
རྟགས་མ་གྲུབ་ཀྱི་ལན་མི་ཐེབས་ཤིང༌། ཁོ་རང་ལ་ཡང་ཁྱབ་པ་ཡོང་བ་གཞིར་བཞག་ཏུ་
བསམས་ནས་དེ་ལྟར་བཀོད་པ་ཡིན་པའི་ཕྱིར་རོ། ། །
གཉིས་པ་རྒྱས་པར་བཤད་པ་ལ། དངོས་དང་ཐལ་བའི་ངག་ལ་མཚུངས་པ་སྤང་བ་
གཉིས། དང་པོ་ལ། ཕྱོགས་སྔ་བརྗོད་པའི་ཚེ། གཞན་ལ་བསྟན་པར་བྱ་ཉིད་ཕྱིར། ཞེས་
དང་། བདག་མཐོང་མིན་ཡང་། ཞེས་དང་། སྒྲུབ་བྱེད་ཅེས་ཁ་ཅིག་ཟུར་གསུམ་ཡོད་པ་
ལས། ས་བཅད་ཀྱང་ཟུར་གསུམ་ཐོབ་དེ། གཞན་གྱིས་མཐོང་བ་རིགས་པས་དགག །
བདག་མཐོང་མིན་པ་ཁས་བླངས་ནང་འགལ་ཁོ་ནས་དགག །སྒྲུབ་བྱེད་ཡིན་པ་ཁས་བླངས་
དང་རིགས་པ་གཉིས་ཀྱིས་དགག་པའོ། །དང་པོ་ལ། རང་རྒྱུད་ཀྱིས་དགག་པ། ཐལ་འགྱུར་
316



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
གྱིས་དགག་པ། ཁས་བླངས་ནང་འགལ་བསྟན་པའི་སྒོ་ནས་དགག་པའོ། །དང་པོ་ལ་
ཡོངས་རྟགས། ཞེས་སོགས་གློ་ཀ་གཅིག །དེ་འབྲུ་དང་སྦྱར་ན། ཡོངས་རྟགས་ཡོངས་སུ་
ལེན་པའི་ཕྱིར་ཞེས་པ་རྟགས། རྗེས་སུ་དཔག་པའི་ཡུལ་ལ་ཚིག་ཅེས་པ་དེ་ཆོས་ཅན། ཚད་
མ་ཉིད་དུ་འདོད་མ་ཡིན། ཞེས་པས་གསལ་བར་བྱས་ནས་འདི་ལྟར་འགོད་དེ། གཞལ་བྱའི་
གནས་གསུམ་གྱི་ནང་ནས་གནས་གཉིས་པ་དངོས་སྟོབས་རྗེས་དཔག་གི་ཡུལ་ཏེ་དངོས་
སྟོབས་ཀྱི་བསྒྲུབ་བྱ་བློ་བདེ་སྐྱེ་འཇིག་ཅན་ཆོས་ཅན། །ཁྱོད་ལ་ལུང་ཚིག་རྣམ་དག་སྒྲུབ་བྱེད་
ཚད་མ་ཉིད་དུ་འདོད་པ་དེ་འཐད་པ་མིན་ཏེ། ཁྱོད་གཞལ་བྱའི་གནས་གསུམ་གྱི་ནང་ནས་
གཞལ་བྱའི་གཉིས་པ་ཡིན་པ་གང་ཞིག །ལུང་རྣམ་དག་གིས་ནི་གཞལ་བྱའི་གནས་དང་པོ་
གཉིས་ལ་དཔྱད་པས་ཡོངས་སུ་རྟགས་ནས། གཞལ་བྱའི་གནས་གསུམ་པའི་སྒྲུབ་བྱེད་དུ་
ཡོངས་སུ་ཁས་ལེན་པའི་ཕྱིར་ཞེས་འཆད་པ་ལ་ཡོངས་རྟགས་ཡོངས་སུ་ལེན་པའི་ཕྱིར།
རྗེས་སུ་དཔག་པའི་ཡུལ་ལ་ཚིག །ཚད་མ་ཉིད་དུ་འདོད་མ་ཡིན། །ཞེས་སོ། །དེས་ན་གཞུང་
འདི་དང་། རྗེས་དཔག་རང་གི་སྤྱོད་ཡུལ་ལ། །ལུང་ལ་ལྟོས་པ་མེད་པར་བཤད། །ཅེས་པ་
འདི་དང་། དེ་ལྟར་ཡུལ་གཉིས་རྣམ་དག་ན། །དེ་ནི་བསྟན་བཅོས་ཡོངས་འཛིན་པར། །
འདོད་པའི་དུས་ཡིན་དེ་ཡི་ཚེ། །བསྟན་བཅོས་ཀྱིས་ནི་གནོད་པར་འགྱུར། །ཞེས་པ་དང་།
གནས་གསུམ་པར་ནི་འཕོ་བ་ན། །བསྟན་བཅོས་ལེན་པར་རིགས་ལྡན་ཡིན། །ཞེས་པ་འདི་
རྣམས་གནད་ཀྱི་གཙོ་བོ་གཅིག་ཤེས་ཀུན་གྲོལ་ཡིན་པས། འཕྲོས་ཏེ་ཅུང་ཟད་བཤད་པར་
བྱ་ཡི་རྣ་བ་བླགས་ཏེ་ཉོན་ཅིག །དེ་ཡང་། ཚུར་མཐོང་མངོན་སུམ་གྱིས་གནོད་སྒྲུབ་གང་རུང་
འཇུག་པའི་གཞི་རྣམས་ནི། ལུང་རྣམ་དག་ལ་བརྟེན་ནས་བསྒྲུབ་པར་བྱ་བ་མིན་ཏེ། དེས་
གནོད་ན་སྒྲུབ་མི་ནུས་ཤིང་། གྲུབ་ན་སྒྲུབ་མི་དགོས་པའི་ཕྱིར་རོ། ། །
དེ་བཞིན་དུ་དངོས་པོ་སྟོབས་ཤུགས་ཀྱི་རིགས་པས་གནོད་སྒྲུབ་གང་རུང་འཇུག་པའི་
གཞི་རྣམས་ཀྱང་ལུང་རྣམ་དག་ལ་བརྟེན་ནས་བསྒྲུབ་པར་བྱ་བ་མིན་ཏེ། དེས་གནོད་ན་སྒྲུབ་
317



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མི་ནུས་ཤིང་གྲུབ་ན་སྒྲུབ་མི་དགོས་པའི་ཕྱིར་རོ། །དེས་ན་ཚུར་མཐོང་མངོན་སུམ་དང་
དངོས་སྟོབས་རིགས་པས་གནོད་སྒྲུབ་གང་རུང་གི་ཡུལ་དུ་མ་གྱུར་པའི་གཞལ་བྱའི་གནས་
དེ་ནི། ལུང་རྣམ་དག་ལ་བརྟེན་ནས་བསྒྲུབ་པར་བྱ་བ་ཡིན་ཏེ། དེ་སྒྲུབ་བྱེད་ཀྱི་ཚད་མ་
གཅིག་ཡོད། དཔྱད་པ་དང་པོ་གཉིས་ཀྱིས་དེ་མ་གྲུབ་པའི་ཕྱིར་རོ། །དེ་ཡང་སྙིང་པོ་དྲིལ་ན།
སྦྱིན་པ་སྤྱད་པ་ལས་ལོངས་སྤྱོད་འབྱུང་བ་དེ་ནི་ལུང་རྣམ་དག་ལ་བརྟེན་ནས་བསྒྲུབ་པར་བྱ་
བ་ཡིན་ཏེ། དེ་ཚུར་མཐོང་མངོན་སུམ་གྱི་གནོད་སྒྲུབ་ཀྱི་གཞིར་མ་གྱུར་པས། མངོན་གྱུར་
རྟོགས་བྱེད་མངོན་སུམ་གྱི་དཔྱད་པས་ཀྱང་དག་པས་ན་དངོས་སྟོབས་རིགས་པས་གནོད་
སྒྲུབ་ཀྱི་གཞིར་མ་གྱུར་པས། ཅུང་ཟད་ལྐོག་གྱུར་རྟོགས་བྱེད་རྗེས་དཔག་གི་དཔྱད་པས་
ཀྱང་དག་པས་ན། ལུང་རྣམ་དག་གི་གནོད་སྒྲུབ་འཇུག་པའི་གཞིར་གྱུར་པའི་གཞལ་བྱའི་
གནས་གསུམ་པ་དེ་ཡིན་པའི་ཕྱིར་རོ། །ཞེས་བཤད་པ་ནི། དེ་ལྟར་ཡུལ་གཉིས་རྣམ་
དག་ནི། །དེ་ནི་བསྟན་བཅོས་ཡོངས་འཛིན་པ། །འདོད་པའི་དུས་ཡིན་དེ་ཡི་ཚེ། །བསྟན་
བཅོས་ཀྱིས་ནི་གནོད་པར་འགྱུར། ཞེས་པའི་སྙིང་པོའོ། ། །
ཡང་བློ་བདེ་སྐྱེ་འཇིག་ཅན་ཡིན་པ་དེ་ཆོས་ཅན། ཁྱོད་ལུང་རྣམ་དག་ལ་བརྟེན་ནས་
བསྒྲུབ་པར་བྱ་བ་མིན་ཏེ། ཁྱོད་སྒྲུབ་པ་ལུང་ལ་ལྟོས་མི་དགོས་པའི་ཕྱིར་ཏེ། ཁྱོད་བྱས་པ་
ཡིན་པའི་ཕྱིར་ཞེས་པ་ལྟ་བུ་དངོས་སྟོབས་ཀྱི་རིགས་པ་ཡང་དག་ལ་བརྟེན་ནས་གྲུབ་ཟིན་
པའི་ཕྱིར་ཞེས་བཤད་པ་ནི། རྗེས་དཔག་རང་གི་དཔྱོད་ཡུལ་ལ། །ལུང་ལ་ལྟོས་པ་མེད་པར་
བཤད། །ཅེས་དང་། དེ་གྲུབ་དེ་ནི་ལེགས་པར་གྲུབ། །དེ་ཚེ་བསྟན་བཅོས་ལྟོས་མ་ཡིན། །
ཞེས་པའི་སྙིང་པོ་སྨར་འདོན་དུ་བྱས་པའོ། །དེ་ལ་དཔྱོད་ལྡན་ཁ་ཅིག་འདི་སྙམ་དུ་དོགས་ན།
འོ་ན། བྱས་པའི་རྟགས་ལས་བློ་བདེ་སྐྱེ་འཇིག་ཅན་དུ་གྲུབ་ཟིན་པའི་རྒོལ་བ་ཞིག་ལ། ལུང་
ལ་བརྟེན་ནས་སྒྲུབ་མི་དགོས་མོད། དེ་ལྟར་མ་གྲུབ་པའི་རྒོལ་བ་ཞིག་ལ། བློ་བདེ་ཆོས་
ཅན། སྐྱེ་འཇིག་ཅན་ཡིན་ཏེ། སྐྱེ་འཇིག་ཅན་ཡིན་པར་སངས་རྒྱས་པའི་ལུང་ལས་བཤད་



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
པའི་ཕྱིར་ཞེས་བཀོད་པའི་ཚེ་ན། དེ་དེ་ལྟར་སྒྲུབ་པའི་སྒྲུབ་བྱེད་ཡང་དག་ཏུ་མི་འགྱུར་བའི་
རྒྱུ་མཚན་ཅི་ཡིན་སྙམ་ན། དེའི་རྒྱུ་མཚན་ཡོད་དེ། བློ་བདེ་སྐྱེ་འཇིག་ཅན་དེ་ལ་དཔྱད་པ་
དང་པོ་གཉིས་ཀྱིས་མ་བརྟགས་པར་ལུང་ལས། དེར་འཛིན་གྱི་བློ་བདེ་ནི་བག་ལ་ཉལ་གྱི་
ཐེ་ཚོམ་ཙམ་ཡིན་པའི་ཕྱིར་དང་། དཔྱད་པ་དང་པོ་གཉིས་ཀྱིས་བརྟགས་ཤིང་དཔྱད་པ་ན།།
བློ་བདེ་སྐྱེ་འཇིག་ཅན་ཡིན་པ་དེ་ནི་དངོས་སྟོབས་རིགས་པ་ཡང་དག་གི་གནོད་སྒྲུབ་ཀྱི་
གཞིར་གྱུར་པ་ཡིན་པས། དེ་ལ་ལུང་ཚིག་རྣམ་དག་སྒྲུབ་བྱེད་ཡང་དག་ཏུ་མི་འཇུག་པའི་
ཕྱིར་དང་། དེ་གཞལ་བྱའི་གནས་གཉིས་པ་ཡིན་པའི་རྒྱུ་མཚན་གྱིས་ཀྱང་། དེ་ལ་ལུང་ཚིག་
རྣམ་དག་སྒྲུབ་བྱེད་ཡང་དག་ཏུ་མི་འཇུག་པའི་ཕྱིར་ཏེ། ཡུལ་གཞལ་བྱའི་གནས་གསུམ་པོ་
དེ་ལ་ཡུལ་ཅན་དཔྱད་པ་གསུམ་པོ་སོ་སོར་འཇུག་པ་ནི། རྟོག་གེའི་གསང་ཚིག་བླ་ན་མེད་
པ་ཡིན་པའི་ཕྱིར་རོ། །
གཉིས་པ་ཐལ་འགྱུར་གྱིས་དགག་པ་ནི། དེར་ནི་རྗེས་དཔག་འཇུག་མི་འགྱུར། །
ཞེས་པ་སྟེ། དེ་ཡང་དེར་ནི་ཞེས་པ་དེ་ཆོས་ཅན་དང་། རྗེས་དཔག་འཇུག་མི་འགྱུར་ཞེས་པ་
ཚད་བསལ་དང་། ཁས་བླངས་རྟགས་བཀོད་ཟུར་ནས་ཁ་བསྐང་བ་ནི། བློ་བདེ་སྐྱེ་འཇིག་
ཅན་དེ་ནི་ཆོས་ཅན། ཁྱོད་ལ་རྗེས་དཔག་རྟགས་དངོས་སྟོབས་ཀྱི་རྟགས་གཅིག་སྒྲུབ་བྱེད་
ཡང་དག་ཏུ་འཇུག་པར་མི་འགྱུར་བར་ཐལ། ཁྱོད་ལུང་རྣམ་དག་ལ་བརྟེན་ནས་ངེས་པར་
སྒྲུབ་དགོས་པའི་བསྒྲུབ་བྱ་ཡིན་པའི་ཕྱིར་ཞེས་འཆད་པར་བྱེད་པ་ལ། དེར་ནི་རྗེས་དཔག་
འཇུག་མི་འགྱུར་ཞེས་སོ། ། །
གསུམ་པ་ཁས་བླངས་འགལ་བས་དགག་པ་ལ། ཁས་བླངས་འགལ་བ་དངོས་དང༌།
དེའི་ཉེས་སྤོང་དགག་པ་གཉིས། དང་པོ་ནི། ལུང་ལ་གནོད་ཕྱིར་གཞན་ལ་ནི། །སྒྲུབ་བྱེད་
བརྗོད་ཕྱིར་དེ་ཡི་ཚེ། །དེ་ནི་ཚད་མིན་ཞེས་པ་སྟེ། །དེ་ཡང་དེ་ནི་ཞེས་པ་ཆོས་ཅན་དང་། །
ལུང་ལ་གནོད་ཕྱིར་གཞན་ལ་ནི། །སྒྲུབ་བྱེད་བརྗོད་ཕྱིར་ཞེས་པ་རྟགས་སུ་བཏང་སྟེ།
319



རྒྱུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སངས་རྒྱས་པའི་ལུང་དེ་ནི་ཆོས་ཅན། ཁྱོད་ལུང་ཚད་མ་མིན་པར་ཐལ། ཁྱོད་ཀྱི་ལུང་དོན་
ལ་གནོད་པའི་ཕྱིར་དུ་ཁྱོད་ཀྱི་ལུང་དོན་ལས་གཞན་བློ་བདེ་སེམས་མེད་ལ་ནི་སྒྲུབ་བྱེད་
ཡང་དག་བརྗོད་པ་དེའི་ཚེའི་ཕྱིར་ཞེས་འཆད་པ་ལ། ལུང་ལ་གནོད་ཕྱིར་གཞན་ལ་ནི། །
སྒྲུབ་བྱེད་བརྗོད་ཕྱིར་དེའི་ཚེ། །དེ་ནི་ཚད་མིན་ཞེས་པ་འདི་བྱུང༌། དེ་ལ་ཁོ་ན་རེ། དེ་ལ་
འདོད་དེ། སངས་རྒྱས་པའི་ལུང་ཚད་མར་ཁས་མི་ལེན་ནོ་ཞེ་ན། ཁས་བླངས་ནང་འགལ་
དངོས་སུ་སྟོན་པ་ནི། ཤེས་བྱ་ཆོས་ཅན། སངས་རྒྱས་པའི་ལུང་དེའི་བློ་བདེ་སྐྱེ་འཇིག་ཅན་
དུ་གྲུབ། བློ་བདེ་སྐྱེ་འཇིག་ཅན་ལས་བློ་བདེ་སེམས་མེད་དུ་གྲུབ་པའི་སྒོ་ནས་གྲངས་ཅན་
ཁྱོད་ཀྱི་འདོད་པ་མ་ལུས་པར་གྲུབ་པ་དེ་མིན་པར་ཐལ། སངས་རྒྱས་པའི་ལུང་ཚད་མ་ཡིན་
པ་དེ་བས་ནའི་ཕྱིར། ཁས་བླངས་ནང་འགལ་གྱི་འཁོར་གསུམ་དངོས་ཡིན་ནོ་ཞེས་འཆད་
པ་ལ། དེ་བས་ན། དེས་གྲུབ་མ་ལུས་གྲུབ་མ་ཡིན། །ཞེས་སོ། ། །
གཉིས་པ་དེའི་ཉེས་སྤོང་དགག་པ་ལ། ཕྱོགས་སྔ་དངོས་དང་དེ་དགག་པ་གཉིས།
དང་པོ་ལ། གལ་ཏེ་ཁོ་ན་རེ། སངས་རྒྱས་པའི་ལུང་དེ་སྤྱིར་ལུང་ཚད་མ་མིན་ཡང་། སངས་
རྒྱས་པ་ཁྱོད་རང་ལ་ལུང་ཚད་མར་གྲུབ་སྟེ། སངས་རྒྱས་པའི་ལུང་དེ་སངས་རྒྱས་པ་ཁྱོད་
རང་ལ་ཐོག་མ་མེད་པ་ནས་ལྡན་པ་ཡིན་པའི་ཕྱིར་ཞེས་པའི་ཕྱོགས་སྔ་འཆད་པ་ལ། གལ་
ཏེ་ལུང་དེ་ལྡན་ལ་གྲུབ། ཅེ་ན། གཉིས་པ་དེ་དགག་པ་ལ། རྟགས་དངོས་སྟོབས་ཀྱི་རིགས་
པས་དགག་པ་དང༌། བསལ་བ་ལ་ཁས་བླངས་ནང་འགལ་བསྟན་པའོ། །དང་པོ་ནི། གང་
གི་ལུང་གང་ཡིན། ཞེས་པ་སྟེ། གང་གི་ལུང་ཞེས་པ་ཆོས་ཅན་དང་། གང་ཡིན་ཞེས་པ་
བསལ་བ་དང་། རྟགས་ཁ་བསྐང་བ་ཡིན་པས། སངས་རྒྱས་པ་ལ་སོགས་པ་གང་དང་གང་
གི་ལུང་ཆོས་ཅན། ཁྱོད་སངས་རྒྱས་པ་ལ་སོགས་པ་གང་དང་གང་ཡིན་པ་ལ་ཐོག་མ་མེད་
པ་ནས་ལྡན་པ་གང་ལས་ཡིན་དེ་མིན་པར་ཐལ། ཁྱོད་དང་སངས་རྒྱས་པ་ལ་སོགས་པ་ལ་
ཐོག་མ་མེད་པ་ནས་འབྲེལ་པ་རྣམ་གཉིས་གང་ཡང་མ་གྲུབ་པའི་ཕྱིར་ཏེ། དེ་གཉིས་ལ་ཐོག་
༢
)



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
མ་མེད་པ་ནས་བདག་གཅིག་གི་འབྲེལ་བ་གྲུབ་ན། སངས་རྒྱས་པའི་སྐྱེས་བུ་གཅིག་གྲུབ་
ཙམ་ནས་སངས་རྒྱས་པའི་ལུང་ཡང་གྲུབ་པར་ཐལ་བའི་ཕྱིར་དང༌། དེ་གཉིས་ལ་ཐོག་མ་
མེད་པ་ནས་དེ་བྱུང་གི་འབྲེལ་པ་གྲུབ་ན། སངས་རྒྱས་པའི་སྐྱེས་བུ་གཅིག་གྲུབ་ཙམ་ནས།
དེའི་འབྲས་བུ་སངས་རྒྱས་པའི་ལུང་དེ་ཡང་དེའི་ཕྱི་ལོགས་དེ་མ་ཐག་ཏུ་འབྱུང་དགོས་པར་
ཐལ་པའི་སྐྱོན་ཡོད་པའི་ཕྱིར་རོ། །ཞེས་འཆད་པ་ལ། གང་གི་ལུང་གང་ཡིན། ཞེས་སོ། །
འདིའི་གནད་མ་རྟོགས་པར་འབྲུ་ལོག་སྣ་ཚོགས་སྣང་བ་ནི་མི་འཐད་དེ། གཞུང་འདི་ནི།
སྐྱེས་བུ་གང་ལ་ལུང་དེ་ཐོག་མ་མེད་པ་ནས་ལྡན་པ་ཡིན་ནོ་ཞེས་ཁས་ལེན་པ་ཕྱོགས་སྔར་
བྱས་ནས། རིགས་པ་འཕངས་པ་ཡིན་པས་འོག་ནས་འབྱུང་བའི། སྐྱེ་བོ་རང་པོར་སྐྱེས་
འགྱུར་ཞིང་། །ཡོན་ཏན་ཉེས་པ་མ་མཐོང་ལ། །གྲུབ་མཐའ་མི་ཟད་གདོན་འདི་ནི། །ཀྱེ་མ་
སུ་ཡི་དགོས་པ་ཡིན། །ཞེས་པའི་གཞུང་དེ་ཡང་འདིར་དྲན་པས་ཆོག་པའི་ཕྱིར་རོ། །
གཉིས་པ། སངས་རྒྱས་པའི་ལུང་ཚད་མ་མིན་པར་ཡང་། སངས་རྒྱས་པ་རང་ལ་
ལུང་ཚད་མར་གྲུབ་ཅེས་པའི་དམ་བཅའ་དེ་འགོག་པ་ལ། ཁས་བླངས་ནང་འགལ་གྱི་
འཁོར་གསུམ་གྱི་རིགས་པ་གསུམ་ཡོད་པའི་དང་པོ་ནི། ཚད་མས་གནོད་པར་གྱུར་པ་ཡིས། །
ལུང་དེ་ཇི་ལྟར་གྲུབ་པ་ཡིན། །ཞེས་པ་ཡིན་ལ། དེ་ཡང་། ཚད་མས་གནོད་པར་གྱུར་པ་
ཡིས། །ཞེས་པ་རྟགས་དང་། ལུང་དེ་ཞེས་པ་ཆོས་ཅན་དང་། ཇི་ལྟར་གྲུབ་པ་ཡིན་ཞེས་པ་
བསལ་བར་བཏང་སྟེ། སངས་རྒྱས་པའི་ལུང་དེ་ཆོས་ཅན། ཁྱོད་སངས་རྒྱས་པ་ལ་ལུང་ཚད་
མ་ཇི་ལྟར་གྲུབ་པ་ཡིན་ཏེ་མིན་པར་ཐལ། ཁྱོད་ཀྱི་བསྟན་དོན་ལ་ཚད་མས་གནོད་པར་གྱུར་
པ་ཡིན་པའི་ཕྱིར། རྟགས་བསལ་ཁས། ཁྱབ་པ་ཡོངས་ཁྱབ་ཡིན་པས་འཁོར་གསུམ།
གཉིས་པ་ནི། དེ་དང་འགལ་བ་ཁས་ལེན་པ། དེ་ཉིད་ཀྱིས་ཇི་ལྟར་འགྱུར། ཞེས་པ་ཡིན་ལ།
དེ་ཡང་ཆོས་ཅན་ཁ་བསྐང་། ཇི་ལྟར་འགྱུར་བ་བསལ་བ་དང་། ལྷག་མ་རྟགས་སུ་བཏང་
བ་སྟེ། སངས་རྒྱས་པའི་ལུང་ཆོས་ཅན། ཁྱོད་སངས་རྒྱས་པ་ལ་ཡང་ལུང་ཚད་མར་ཇི་ལྟར་
32།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འགྱུར་ཏེ་མི་འགྱུར་བར་ཐལ། སངས་རྒྱས་པས་ཁྱོད་ཀྱི་བསྟན་དོན་དང་འགལ་བ་བློ་བདེ་
སེམས་མེད་དུ་ཁས་ལེན་པར་རིགས་པ་དེ་ཉིད་ཀྱིས་ནི་ཕྱིར། རྟགས་བསལ་ཁས། ཁྱབ་པ་
ཡོངས་ཁྱབ་ཡིན་པས་འཁོར་གསུམ་ཞེས་འཆད་པ་ལ། དེ་དང་བསལ་བ་ཁས་ལེན་པ། །དེ་
ཉིད་ཕྱིར་ནི་ཇི་ལྟར་འགྱུར། ཞེས་སོ། །
གསུམ་པ་ནི། དེ་ལས་གཞན་པ་ཁས་ལེན་ན། །དེ་དོར་ཡན་ལག་ཚད་མ་མིན། །
ཞེས་པ་ཡིན་པ་དེ་ཡང་། ཚད་མ་མིན་ཞེས་པ་བསལ་བ་དང་། ཆོས་ཅན་ཁ་བསྐང་། ལྷག་མ་
རྟགས་སུ་བཏང་སྟེ། སངས་རྒྱས་པའི་ལུང་ཆོས་ཅན། ཁྱོད་སངས་རྒྱས་པ་ལ་ལུང་ཚད་མ་
མིན་པར་ཐལ། སངས་རྒྱས་པ་ལ་ཁྱོད་ཀྱི་བསྟན་དོན་ལས་གཞན་པ་བློ་བདེ་སེམས་མེད་དུ་
ཁས་ལེན་རིགས་པ་གང་ཞིག །ཁྱོད་ཀྱིས་སངས་རྒྱས་པའི་ལུང་དོན་ལས་གཞན་པ་ཁས་
ལེན་པ་དེ་ནི། ཁྱོད་ཀྱིས་སངས་རྒྱས་པའི་ལུང་ཚད་མར་ཁས་ལེན་པ་དོར་བའི་ཡན་ལག་
ཡིན་པའི་ཕྱིར། རྟགས་དང་པོ་དང་གསལ་བ་ཁས། གཉིས་པ་ཚད་མས་གྲུབ་པའི་འཁོར་
གསུམ་མོ། །
རྩ་བའི་ས་བཅད་གཉིས་པ། བདག་མཐོང་མིན་པ་ཁས་བླངས་ནང་འགལ་གྱིས་
དགག་པ་ལ། རིགས་པ་དངོས་དང་། ཉེས་སྤོང་དགག་པ་གཉིས། དང་པོ་ནི། རང་རྟོགས་
གང་ལས་བྱུང་གྱུར་པའི། །སྒྲུབ་བྱེད་དེ་ནི་ཅིས་མ་བརྗོད། །ཅེས་པ་ཡིན་ལ། དེ་ཡང་།
གཞུང་དེ་བསལ་བ་དང་། ཆོས་ཅན་དང་རྟགས་ཁ་བསྐང་བ་སྟེ། གྲངས་ཅན་པ་ཆོས་ཅན།
ཁྱོད་ཀྱི་ཁྱོད་རང་ལ། བློ་བདེ་སེམས་མེད་དུ་རྟོགས་པའི་རྟོགས་པ་སྒྲུབ་བྱེད་ཀྱི་ཐབས་གང་
ལས་བྱུང་བའི་སྒྲུབ་བྱེད་དེ་ནི། ཕྱི་རྒོལ་སངས་རྒྱས་པ་ལ་ཅིས་མ་བརྗོད་དེ་བརྗོད་རིགས་
པར་ཐལ། ཁྱོད་སངས་རྒྱས་པའི་ངོར་བློ་བདེ་སེམས་མེད་དུ་སྒྲུབ་པའི་སྔ་རྒོལ་རྣམ་དག་
ཡིན་པའི་ཕྱིར། རྟགས་དངོས། ཁྱབ་པ་ཚད་མས་གྲུབ། འདོད་ལན་ཁྱོད་ཀྱིས་མ་ཐེབས་
པས་འཁོར་གསུམ་མོ། །ཞེས་འཆད་པ་ལ། རང་རྟོགས་གང་ལས་བྱུང་གྱུར་པའི། །སྒྲུབ་
322



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
བྱེད་དེ་ནི་ཅིས་མ་བརྗོད། །ཅེས་སོ། ། །
གཉིས་པ་ཉེས་སྤོང་དགག་པ་ལ་གསུམ། ལུང་གིས་གྲུབ་པའི་ལན་དགག་པ། རྣལ་
འབྱོར་མངོན་སུམ་གྱིས་གྲུབ་པའི་ལན་དགག །འདོད་པས་གྲུབ་པའི་ལན་དགག་པའོ། །
དང་པོ་ནི། ཁོ་ན་རེ། རྩ་བ་ལ་མ་ཁྱབ་སྟེ། གྲངས་ཅན་པས་གྲངས་ཅན་གྱི་ལུང་གིས་བློ་བདེ་
སེམས་མེད་དུ་གྲུབ་པ་ཡིན་ལ། སངས་རྒྱས་པས་གྲངས་ཅན་པའི་ལུང་དེ་ཚད་མར་མི་
འཛིན་པའི་ཕྱིར། ཞེས་ཟེར་ན། དེའི་ལན་འགོག་པ་ལ། ཁས་བླངས་ནང་འགལ་གྱི་འཁོར་
གསུམ་འཕེན་པ་ནི། རིགས་པ་གང་གིས་ལུང་འཛིན་པ། །དེ་ནི་འདིས་ཀྱང་ཅིས་མི་འཛིན། །
ཞེས་པ་ཡིན་ལ། དེ་ཡང་། དེ་ནི་ཞེས་པ་དེ་ཆོས་ཅན་དང༌། འདིས་ཀྱང་ཅིས་མི་འཛིན་ཞེས་
པ་དེ་བསལ་བ་དང་། རིགས་པ་གང་གིས་ལུང་འཛིན་པ་ཞེས་པ་དེ་རྟགས་སུ་བཀོད་པ་སྟེ།
འོ་ན། གྲངས་ཅན་ཁྱོད་ཀྱི་ལུང་དེ། རང་གི་བསྟན་དོན་རིགས་པས་གྲུབ་པའི་ལུང་རྣམ་དག་
ཡིན་ནམ་མ་གྲུབ་པའི་ལུང་ལྟར་སྣང་ཡིན། དང་པོ་ལས་འོས་མེད་དོ་ཟེར་ན་ཉོན་ཅིག །
གྲངས་ཅན་གྱི་ལུང་དེ་ནི་ཆོས་ཅན། ཁྱོད་སངས་རྒྱས་པ་འདིས་ཀྱང་ལུང་ཚད་མར་ཅིས་མི་
འཛིན་ཏེ་འཛིན་རིགས་པར་ཐལ། ཁྱོད་རང་གི་བརྗོད་དོན་རིགས་པ་གང་གིས་འཛིན་པ་དེ་
གྲུབ་པའི་ལུང་རྣམ་དག་ཡིན་པའི་ཕྱིར། རྟགས་བསལ་ཁས། ཁྱབ་པ་ཡོངས་ཁྱབ་ཡིན་པས་
འཁོར་གསུམ། ཕྱི་མ་ལྟར་ན། གྲངས་ཅན་པའི་ལུང་ཆོས་ཅན། ཁྱོད་གྲངས་ཅན་རང་གིས་
ཀྱང་ལུང་ཚད་མར་འཛིན་མི་རིགས་པར་ཐལ། ཁྱོད་རང་གི་བརྗོད་དོན་རིགས་པས་མ་གྲུབ་
པའི་ལུང་ལྟར་སྣང་ཡིན་པའི་ཕྱིར། ཡང་འཁོར་གསུམ་ཨེ་དྲན། ། །
གཉིས་པ་རྣལ་འབྱོར་མངོན་སུམ་གྱིས་གྲུབ་པའི་ལན་དགག་པ་ལ། ཡང་ཁོ་ན་རེ།
རྩ་བ་ལ་མ་ཁྱབ་སྟེ། གྲངས་ཅན་གྱི་སྒོམ་བྱུང་རྣལ་འབྱོར་མངོན་སུམ་གྱིས་བློ་བདེ་སེམས་
མེད་དུ་གྲུབ། སངས་རྒྱས་པ་ལ་གྲངས་ཅན་གྱི་སྒོམ་བྱུང་རྣལ་འབྱོར་མངོན་སུམ་མེད་པའི་
ཕྱིར་ཞེས་ཟེར་ན། དེ་འགོག་པ་ལ། སྔར་ནི་སྒྲུབ་བྱེད་གང་དག་གིས། །ཐ་མལ་པར་གྱུར་
323



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟོགས་པ་དང་། །དབང་པོ་འབྱུང་བའི་སྒྲུབ་དེ་དག །དེ་དོན་ནུས་ཤེས་ལ་ནུས་ཡིན། །ཞེས་
པ་སྟེ། སྙིང་པོ་དྲིལ་ན་གྲངས་ཅན་ཆོས་ཅན། ཁྱོད་ཀྱི་རྣལ་འབྱོར་མངོན་སུམ་སྒྲུབ་བྱེད་ཀྱི་
ཐབས་དེ་སངས་རྒྱས་པ་ལ་སྟོན་རིགས་པར་ཐལ། ཁྱོད་ཀྱི་རྣལ་འབྱོར་མངོན་སུམ་ལ་
བརྟེན་ནས་བློ་བདེ་སེམས་མེད་དུ་སྒྲུབ་པ་གང་ཞིག །ཁྱོད་སངས་རྒྱས་པའི་ངོ་བོར་བློ་བདེ་
སེམས་མེད་དུ་སྒྲུབ་པའི་སྔ་རྒོལ་མཁས་པ་ཡིན་པའི་ཕྱིར། གལ་ཏེ་མ་ཁྱབ་སྟེ། གྲངས་ཅན་
གྱི་རྣལ་འབྱོར་མངོན་སུམ་སྒྲུབ་པའི་ཐབས་དེ། སངས་རྒྱས་པ་ལ་བསྟན་ཀྱང་ཤེས་པར་མི་
ནུས་པའི་ཕྱིར་ཞེས་ཟོལ་འགྲོས་བྱེད་ན། ཤེས་བྱ་ཆོས་ཅན། ནང་པ་སངས་རྒྱས་པ་དེ་
གྲངས་ཅན་ལུགས་ཀྱི། རྣལ་འབྱོར་མངོན་སུམ་གྱི་ཐབས་ལ་ནུས་པ་དང་བཅས་པ་ཡིན་ཏེ།
གྲངས་ཅན་ཁྱོད་རང་ལ་ཡང་སྔར་ནི་སོ་སོ་སྐྱེ་བོ་ཐ་མལ་པར་གྱུར་པ་ཡིན་པ་ལ། ཕྱིས་སྒྲུབ་
བྱེད་ཀྱི་ཐབས་གང་དག་གིས་རྣལ་འབྱོར་མངོན་སུམ་གྱི་རྟོགས་པ་ཐོབ་པ་དང་། ཁྱོད་རང་
གི་ལུགས་ཀྱི་དྲི་མེད་དབང་པོ་བརྒྱད་ཀྱི་བསྡུས་པའི་རྣལ་འབྱོར་མངོན་སུམ་སྒྲུབ་བྱེད་ཀྱི་
ཐབས་དེ་དག་གིས་རྣལ་འབྱོར་མངོན་སུམ་དེ་ཡི་དོན་ཕྱི་རྒོལ་སངས་རྒྱས་པ་ལ་ཡང་སྒྲུབ་
ནུས་པའི་ཕྱིར། རྟགས་བསལ་གང་ལ་ལན་འདེབས་སོམས་ཤིག །གལ་ཏེ་ཁོ་ན་རེ། རྟགས་
དེ་རྣམས་མ་གྲུབ་སྟེ། གྲངས་ཅན་ལུགས་ཀྱི་རྣལ་འབྱོར་མངོན་སུམ་དེ་སྒྲུབ་བྱེད་ཀྱི་ཐབས་
གང་དང་ཡང་འབྲེལ་པ་རྣམ་པར་ཆད་ཅིང་། ཚད་མས་དོན་སྤྱིའི་ཚུལ་གྱིས་ཀྱང་སྤྱོད་ཡུལ་
མ་ཡིན་པའི་ཕྱིར་ཞེ་ན། དེའི་ལན་ལ་ཁས་བླངས་ནང་འགལ་གྱི་འཁོར་གསུམ་འཕེན་པ་ནི།
གང་ཡང་འབྲེལ་པ་རྣམ་བཅད་ཅན། །སྤྱིས་ཀྱང་སྤྱོད་ཡུལ་མ་ཡིན་པའི། །དོན་དག་དེ་ལ་
བསྒྲུབ་བྱ་དང་། །སྒྲུབ་བྱེད་དཔྱོད་པ་ཅུང་ཟད་མེད། །ཅེས་པ་དེ་ཡིན་ལ། དེ་ཡང་། དོན་དེ་
དག་ལ་བསྒྲུབ་བྱ་དང་། །སྒྲུབ་བྱེད་དཔྱོད་པ་ཅུང་ཟད་མེད། །ཅེས་པ་དེ་བསལ་བ་དང་།
ཆོས་ཅན་ཁ་བསྐང་། ལྷག་མ་རྟགས་སུ་བཀོད་པ་སྟེ། ཤེས་བྱ་ཆོས་ཅན། བློ་བདེ་སེམས་
མེད་དང་། གྲངས་ཅན་ལུགས་ཀྱི་རྣལ་འབྱོར་མངོན་སུམ་གྱི་དོན་དག་ལ་བསྒྲུབ་བྱ་སྒྲུབ་
324



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
བྱེད་དུ་དཔྱོད་པ་སྟེ། ཐབས་དང་ཐབས་བྱུང་གི་འབྲེལ་པ་ཅུང་ཟད་ཀྱང་མེད་པར་ཐལ།
གྲངས་ཅན་ལུགས་ཀྱི་རྣལ་འབྱོར་མངོན་སུམ་དེ། སྒྲུབ་བྱེད་ཀྱི་ཐབས་གང་དང་ཡང་འབྲེལ་
པ་རྣམ་པར་ཆད་ཅིང་། ཚད་མས་མངོན་སུམ་དུ་མ་མཐོང་བར་མ་ཟད་དོན་སྤྱིའི་ཚུལ་གྱིས་
ཀྱང་སྤྱོད་ཡུལ་མིན་པའི་ཕྱིར། རྟགས་གསལ་ཁས། ཁྱབ་པ་ཚད་གྲུབ་ཡིན་པས་འཁོར་
གསུམ། །
གསུམ་པ་འདོད་པས་གྲུབ་པའི་ལན་དགག་པ་ལ། ཡང་ཁོ་ན་རེ། རྩ་བར་མ་ཁྱབ་སྟེ།
གྲངས་ཅན་གྱི་འདོད་པའམ་གྲུབ་མཐའི་དབང་གིས་བློ་བདེ་སེམས་མེད་དུ་གྲུབ་པའི་ཕྱིར་
ཞེ་ན། ཧ་ཅང་ཐལ་བའི་རིགས་པ་འཕེན་པ་ནི། སྐྱེས་བུའི་བསམ་པའི་དབང་གིས་ནི། །དེ་
ཉིད་དེ་ཉིད་མི་འཇོག་ན། །གཏན་ཚིགས་དེར་སྣང་མེད་འགྱུར་ཏེ། །དེ་ནི་དངོས་བསྟན་
མིན་ཕྱིར་རོ། །ཞེས་པ་ཡིན་ལ་དེ་ཡང་། གཏན་ཚིགས་དེ་སྣང་མེད་འགྱུར་ཏེ་ཞེས་པ་བསལ་
པ་དང་། ཆོས་ཅན་ཁ་བསྐང་ལྷག་མ་རྟགས་སུ་བཀོད་པ་སྟེ། ཤེས་བྱ་ཆོས་ཅན། གཏན་
ཚིགས་ཡང་དག་དང་། དེར་སྣང་བ་གཏན་ཚིགས་ལྟར་སྣང་གི་རྣམ་གཞག་མཐའ་གཅིག་ཏུ་
ངེས་པ་མེད་པར་འགྱུར་ཏེ། སྐྱེས་བུའི་བསམ་པའི་དབང་གིས་ནི། དེ་ཉིད་རྟགས་དང་། དེ་
ཉིད་མ་ཡིན་པ་རྟགས་ལྟར་སྣང་གི་རྣམ་གཞག་འཇོག་པ་ནི་གང་ཟག་གི་སྐྱེས་བུའི་བསམ་
པ་དེ་ནི། དངོས་པོའི་གནས་ཚུལ་ལ་བརྟེན་པ་དེ་མཐུན་པར་འཇུག་པ་ཡིན་པའི་ཕྱིར། ཞེས་
པ་ལ། སྐྱེས་བུའི་བསམ་པའི་དབང་གིས་ནི། །ཞེས་སོགས་སོ། །
རྩ་བའི་གསུམ་པ་སྒྲུབ་བྱེད་ཡིན་པ་ཁས་བླངས་དང་རིགས་པས་དགག་པ་ལ་ཚུལ་
གསུམ་མ་ཚང་བས་དགག་པ་དང་། རྟགས་གསུམ་དུ་མ་འདུས་པས་དགག་པ་གཉིས། དང༌
པོ་ལ་དངོས་དང༌། འཕྲོས་པའི་རིགས་པའོ། །དང་པོ་ནི། དོན་ཡོད་ཤེས་ལ་ལྟོས་བཅས་
ཡིན། །མེད་པ་ཤེས་པས་སྒྲུབ་བྱེད་མིན། །ཞེས་པ་ཡིན་ལ། དེ་ཡང་སྒྲུབ་བྱེད་མིན་ཞེས་པ་
བསལ་བ་དང་། མེད་པ་ཤེས་པས་ཞེས་པ་རྟགས་དང་། དོན་ཡོད་ཤེས་ལ་ལྟོས་བཅས་ཡིན།
325



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་པ་ཁྱབ་སྒྲུབ་ཏུ་བྱེད་པའི་དངོས་སྟོབས་ཀྱི་རིགས་པ་ཤིན་ཏུ་བཟང་བ་སྟེ། སྐྱེ་འཇིག་
ཅན་ཆོས་ཅན། ཁྱོད་བློ་བདེ་སེམས་མེད་དུ་སྒྲུབ་པའི་སྒྲུབ་བྱེད་ཡང་དག་མིན་པར་ཐལ།
ཁྱོད་ཀྱི་རྟགས་ཀྱིས་བློ་བདེ་སེམས་མེད་དུ་སྒྲུབ་པར་བྱེད་པའི་ཚུལ་གསུམ་གསུམ་མེད་པ་
གང་ཞིག །ཁྱོད་ཀྱི་རྟགས་ཀྱི་དེ་སྐོར་གྱི་ཚུལ་གསུམ་ཁྱོད་ཀྱི་རྟགས་ཀྱི་སྔ་རྒོལ་གྱི་བློས་མ་
ཤེས་པ་ཡིན་པས་སོ། །ཁྱབ་སྟེ། ཁྱོད་ཀྱི་རྟགས་ཡང་དག་ཡིན་ན། ཁྱོད་ཀྱི་རྟགས་ཀྱི་དེ་
སྐོར་གྱི་ཚུལ་གསུམ་དོན་ཡུལ་སྟེང་ནས་ཡོད་པ་འགོད་མཁན་གྱི་རྒོལ་བའི་བློས་ཤེས་པ་ལ་
ལྟོས་པ་དང་བཅས་པ་ཡིན་དགོས་པའི་ཕྱིར། བསལ་བ་ཁས། རྟགས་ཚད་མས་གྲུབ་ཅིང་
ཁས་བླངས་དངོས་འགལ། ཁྱབ་པ་རིགས་ལམ་ལ་ཞུགས་པ་ཡིན་པས་ཁས་བླངས་འཁོར་
གསུམ་ལས་ཀྱང་ཆེས་ལྷག་པ་ཡིན་ནོ། ། །
གཉིས་པ་འཕྲོས་པའི་རིགས་པ་ནི། ཡོད་ཀྱང་དངོས་དང་འབྲེལ་མེད་པའི། །རྟོགས་
པ་རྟོགས་པ་མེད་དང་མཚུངས། །ཞེས་པ་ཡིན་ལ། དེ་ཡང་རྟོགས་པ་རྟོགས་པ་མེད་དང་
མཚུངས་ཞེས་པ་བསལ་པ་དང་། དངོས་དང་འབྲེལ་མེད་པའི་ཞེས་པ་རྟགས་སུ་བཀོད་པ་སྟེ།
སྐྱེ་འཇིག་ཅན་ཆོས་ཅན། བློ་བདེ་སེམས་མེད་དུ་རྟོགས་པའི་རྟོགས་པ་རྣམ་དག་གཅིག་
མེད་མོད། དེ་ཡོད་དུ་ཆུག་ཀྱང་ཁྱོད་ཀྱིས་རྟགས་ལས་བློ་བདེ་སེམས་མེད་དུ་རྟོགས་པར་
རློམ་པ་དེ་ནི་རྟོགས་པ་མེད་པ་དང་མཚུངས་ཏེ། ཁྱོད་སེམས་མེད་ཀྱི་དངོས་པོ་དང་འབྲེལ་
བ་མེད་པའི་གཏམ་ཡིན་པའི་ཕྱིར། ཞེས་པ་ལ། ཡོད་ཀྱང་དངོས་དང་། ཞེས་སོགས་བྱུང་།
གཉིས་པ་རྟགས་གསུམ་དུ་མ་འདུས་པས་དགག་པ་ལ། དངོས་དང་འཕྲོས་པའི་རིགས་པ་
གཉིས། དང་པོ་ནི། སྐྱེ་འཇིག་ཅན་ཆོས་ཅན། ཁྱོད་བློ་བདེ་སེམས་མེད་དུ་སྒྲུབ་པའི་རྟགས་
ཡང་དག་མིན་པར་ཐལ། དེ་ལྟར་སྒྲུབ་པའི་རང་བཞིན་གྱི་རྟགས་ཡང་དག་དང་ནི། དེ་ལྟར་
སྒྲུབ་པའི་འབྲས་བུའི་རྟགས་ཡང་དག་གམ། དེ་ལྟར་སྒྲུབ་པའི་སྣང་བ་མཐོང་བ་མེད་པ་རེ་
མ་དམིགས་པའི་རྟགས་ཡང་དག་གསུམ་པོ་གང་ཡང་མ་ཡིན་པའི་ཕྱིར་ཞེས་འཆད་པ་ལ།
326



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
རང་བཞིན་དང་ནི་འབྲས་བུའམ། །སྣང་བ་མཐོང་བ་མེད་ཉིད་རྟགས། །ཞེས་སོ། །གཉིས་
པ་འཕྲོས་པའི་རིགས་པ་ལ། འོ་ན་སྐྱེ་འཇིག་ཅན་དེ་དང་སེམས་མེད་གཉིས་ལ་འབྲེལ་པ་
གྲུབ་བམ་མ་གྲུབ། གལ་ཏེ་གྲུབ་པོ་ཞེ་ན། སྐྱེ་འཇིག་ཅན་ཆོས་ཅན། གྲངས་ཅན་རང་ལ་
ཡང་། བློ་བདེ་སྐྱེས་འཇིག་ཅན་དུ་ཅིས་མ་གྲུབ་སྟེ་གྲུབ་པར་ཐལ། ཁྱོད་ཀྱི་རྟགས་ལས་བློ་
བདེ་སེམས་མེད་དུ་སྒྲུབ་པའི་རྟགས་ཆོས་གཉིས་ཀྱི་འབྲེལ་པ་དེ་ཆོས་ཅན་བློ་བདེའི་སྟེང་དུ་
དངོས་པོའི་གནས་ཚུལ་ལ་གྲུབ་པ་ཡིན་པའི་ཕྱིར། གལ་ཏེ་དེ་གཉིས་ལ་འབྲེལ་པ་མ་གྲུབ་ན།
སྐྱེ་འཇིག་ཅན་ཆོས་ཅན། ནང་པ་སངས་རྒྱས་པ་གཞན་གྱིས་ཁྱོད་ཀྱི་རྟགས་ལས་བློ་བདེ་
སེམས་མེད་དུ་རྟོགས་པ་མི་རིགས་པར་ཐལ། ཁྱོད་དང་སེམས་མེད་གཉིས་ལ་འབྲེལ་པ་
རྣམ་གཉིས་གང་ཡང་མ་གྲུབ་པའི་ཕྱིར་ཞེས་པའི་རིགས་པ་བཟང་པོ་འཆད་པར་བྱེད་པ་ལ།
འབྲེལ་དེ་དངོས་ལ་གྲུབ་ཡིན་ན། །རང་ལ་ཅི་ཡི་ཕྱིར་མ་གྲུབ། །གཞན་གྱིས་ཀྱང་གཞན་ལ་
རྟོགས་པ། །མི་རིགས་ཞེས་པ་འདི་བྱུང་། །
གཉིས་པ་ཐལ་བའི་ངག་ལ་མཚུངས་པ་སྤང་བ་ལ། རྩོད་པ་དང་ལན་བཤད་པ་
གཉིས། དང་པོ་ལ། གང་ལ། གང་གིས། ཚུལ་ཇི་ལྟར་རྩོད་པ་དང་གསུམ། དང་པོ་ནི། དེ་
སྤང་ཕྱིར་བདག་མཐོང་བའི་ཚིག་ཅེས་པའི་སྐབས་སུ། རྟགས་སྔ་རྒོལ་གྱིས་ཚད་མས་མ་
གྲུབ་པའི་རང་རྒྱུད་ཀྱི་སྒྲུབ་ངག་ཡང་དག་མེད་པར་བསྟན་པ་དེ་ལ་རྩོད། གཉིས་པ་ནི་
གྲངས་ཅན་ཁ་ཅིག་གིས་རྩོད། གསུམ་པ་ནི། འོ་ན་རྟགས་སྔ་རྒོལ་གྱི་ཚད་མས་མ་གྲུབ་པའི་
སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་མེད་པར་ཐལ། རྟགས་སྔ་རྒོལ་གྱི་
ཚད་མས་མ་གྲུབ་པའི་རང་རྒྱུད་ཀྱི་སྒྲུབ་ངག་ཡང་དག་མེད་པའི་ཕྱིར། ཞེས་པའི་ཚུལ་གྱིས་
རྩོད། གཉིས་པ་ལན་ལ། རྩ་བ་ལ་མ་ཁྱབ་སྟེ། སྒྲུབ་ངག་ཡང་དག་ནི་རང་གི་བསྒྲུབ་བྱ་སྒྲུབ་
པའི་ཕྱིར་དུ་བཀོད་པ་ཡིན་ལ། སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ནི།
གཙོ་བོར་གཞན་གྱི་ལོག་རྟོག་ཟློག་པའི་ཕྱིར་དུ་འཕངས་པ་ཙམ་ཡིན་པའི་ཕྱིར། ཞེས་ལན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འདེབས་པ་ནི། གཞན་གྱིས་བཏགས་པ་ཡི། །ཐལ་བ་སྒྲུབ་པ་གཉིས་འབྲེལ་ཕྱིར། །གཉིས་
མེད་ན་གཞན་དགག་ཕྱིར་ཡིན་ཞེས་པ་སྟེ། དེ་ཡང་། གཞན་གྱིས་བཏགས་པ་ཡི་ཐལ་བ་
སྒྲུབ་པ་ཞེས་པ་ཆོས་ཅན་དང་། གཉིས་འབྲེལ་ཕྱིར་ཞེས་པ་རྟགས་དང་། ཅིག་མེད་ན་
གཞན་དགག་ཕྱིར་ཡིན་ཞེས་པ་བསལ་བ་འཕངས་པ་ཡིན་པས། སློབ་དཔོན་ཕྱོགས་ཀྱི་
གླང་པོས། བྱེ་བྲག་པའི་ངོར་བྱེ་བྲག་པ་གཞན་གྱིས་བཏགས་པ་ཡི། བ་གླང་གི་སྤྱི་ཆོས་ཅན་
རང་གི་གསལ་བ་དུ་མ་ལ་རྗེས་སུ་མི་འགྲོ་བར་ཐལ། ཆ་མེད་ཡིན་པའི་ཕྱིར་ཞེས་པའི་ཐལ་
འགྱུར་ཡང་དག་སྒྲུབ་པ་སྟེ་འཕངས་པ་ཆོས་ཅན། གཅིག་ཆ་བཅས་སུ་མེད་ན་གཞན་རང་
གི་གསལ་བ་དུ་མ་ལ་རྗེས་སུ་འགྲོ་བ་དེ་དགག་པར་བྱ་བའི་ཕྱིར་དུ་འཕངས་པ་ཡིན་ཞིང་།
དེ་ལྟར་འཕངས་པས་དེ་འགོག་ནུས་པ་ཡང་ཡིན་ཏེ། ཆ་བཅས་དང་རང་གི་གསལ་བ་དུ་མ་
ལ་རྗེས་སུ་འགྲོ་བ་གཉིས་ལ་མེད་ན་མི་འབྱུང་བའི་འབྲེལ་པ་གྲུབ་པ་ཡིན་པའི་ཕྱིར་ཞེས་
འཆད་པ་ལ། གཞན་གྱིས་བཏགས་པ་ཡི་སོགས་སོ། །འདིར་ཐལ་འགྱུར་ལ་གཞུང་ཚིག་
རྐང་པ་ཕྱེད་དང་གསུམ་པོ་དེ་ལས་མེད་པས། རྒྱ་འགྲེལ་དང་རིགས་པའི་གཏེར་ཀྱི་ཁ་
བསྐང་བའི་བཤད་པ་དགོས་པ་ནི་ཟུར་དུ་གསལ་ལོ། །དེས་ནི་རང་གི་མཐོང་བ་སྨོས་པའི་
དགོས་པ་བཤད་པ་དེ་སོང་བ་ཡིན་ལ། དེར་སྐབས་ཀྱི་རང་དེ་ངོས་འཛིན་པར་བྱེད་པ་ལ།
རྒོལ་ཕྱི་རྒོལ་ཅི་རིགས་ལ་ངོས་འཛིན་པའི་བཤད་པ་ཆོལ་ཆོལ་མང་པོ་སྨྲ་བ་ནི་གནད་ངོས་
མ་ཟིན་པ་སྟེ། སྐབས་དེའི་སྔར་རྒོལ་གྱིས་སྐབས་དེའི་ཕྱི་རྒོལ་ལ་རང་རྒྱུད་ཀྱི་སྒྲུབ་ངག་
འགོད་པའི་སྐབས་ཡིན་པས། སྐབས་དེའི་སྔ་རྒོལ་རྣམ་དག་ལས་འོས་མེད་པའི་ཕྱིར་རོ། །
གཉིས་པ་དོན་སྨོས་པའི་དགོས་པ་འཆད་པ་ལ། དངོས་དང་། དེ་སྒྲུབ་བྱེད་བཤད་པ་
གཉིས། དང་པོ་འཆད་པར་བྱེད་པ་ལ། དོན་སྨོས་དེ་ནི་ཞེས་སོགས་ཚིགས་སུ་བཅད་པ་
གཅིག་སྟེ། སློབ་དཔོན་ཕྱོགས་ཀྱི་གླང་པོས་གཞན་དོན་རྗེས་དཔག་གི་མཚན་ཉིད་འཆད་
པའི་ཚིག་ཟུར་དུ། རང་གིས་མཐོང་བ་ལས་ལོགས་སུ། དོན་ཞེས་པའི་ཚིག་སྨོས་པ་དེ་ནི་
328



ས་
ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
ཆོས་ཅན། ཁྱོད་ལ་རྣམ་བཅད་ཀྱི་དགོས་པ་ཡོད་དེ། སྒྲ་རྟག་སྟོན་གྱི་ལུང་ལས་རྟག་པར་
བཤད་པ་དག་དང༌། རྟོག་པས་སྒྲོ་བཏགས་པའི་བདག་ཉིད་ཅན་སྒྲ་རྟག་པ་བསྒྲུབ་པའི་
ཕྱོགས་བཏགས་པ་བ་དང་། མཐུན་ཕྱོགས་གང་རུང་གི་རྟགས་ཀྱིས་སྒྲ་རྟག་པར་སྒྲུབ་པའི་
རྟགས་ཉིད་བརྗོད་བྱར་སྟོན་པའི་སྒྲུབ་ངག་རྣམས། སྒྲུབ་ངག་ཡང་དག་ཡིན་པར་གཅད་
པར་བྱ་བའི་ཆེད་ཡིན་པའི་ཕྱིར། ཡང་དེ་ཆོས་ཅན། ཡོངས་གཅོད་ཀྱི་དགོས་པ་ཡོད་དེ།
སྒྲུབ་བྱེད་ཚུལ་གསུམ་གྱི་དོན་ལས་བསྒྲུབ་བྱའི་དོན་སྒྲུབ་པ་ཡིན་པས། སྒྲུབ་ངག་ཡང་དག་
ཡིན་ན་རང་གི་བརྗོད་བྱ་ཚུལ་གསུམ་པོ་དོན་ཡུལ་སྟེང་ནས་གྲུབ་པ་གཅིག་དགོས་ཞེས་ཤེས་
པར་བྱ་བའི་ཆེད་ཡིན་པའི་ཕྱིར་ཞེས་འཆད་པ་ལ། དོན་སྨོས་དེ་ནི་སྒྲ་དག་དང་། །རྟོག་པས་
སྒྲོ་བཏགས་བདག་ཉིད་ཅན། །རྟགས་ཉིད་མིན་པར་སྒྲུབ་དོན་རེ། །དོན་ལས་དོན་ནི་གྲུབ་
ཕྱིར་རོ་ཞེས་སོ། །
གཉིས་པ་དེའི་སྒྲུབ་བྱེད་འཆད་པ་ལ། སྒྲ་རྟག་དོན་གྱི་ལུང་ལས་རྟག་པར་བཤད་ན་
རྟག་པ་ཡིན་པས་ཁྱབ། ཅེས་སོགས་ཀྱི་སྒྲུབ་ངག་དང་། སྒྲ་རྟག་པར་སྒྲུབ་པའི་ཕྱོགས་
བཏགས་པ་བ་དང་། མཐུན་ཕྱོགས་གང་རུང་ཡིན་ན་རྟག་པ་ཡིན་པས་ཁྱབ་ཅེས་སོགས་ཀྱི་
སྒྲུབ་ངག་རྣམས་ནི། སྒྲུབ་ངག་ཡང་དག་མིན་ཏེ། སྒྲ་རྟག་སྟོན་གྱི་ལུང་ལས་རྟག་པར་
བཤད་པ་དང་། སྒྲ་རྟག་པར་སྒྲུབ་པའི་ཕྱོགས་བཏགས་པ་བ་དང་མཐུན་ཕྱོགས་གང་རུང་གི་
རྟགས་ཀྱིས་སྒྲ་རྟག་པ་སྒྲུབ་པར་བྱེད་པའི་ཁྱབ་པ་འཁྲུལ་བ་ཡིན་པའི་ཕྱིར་ཏེ། དེ་གཉིས་སྒྲ་
རྟག་པར་སྒྲུབ་པའི་མཐུན་ཕྱོགས་ཀྱི་དངོས་པོ་ལས་གཞན་དུ་འཇུག་སྲིད་པའི་ཕྱིར་ཏེ། རྟོག་
པ་རང་ཡུལ་ལ་དངོས་དབང་གིས་མི་འཇུག་པའི་ཕྱིར་དང་། ལུང་དག་ཀྱང་བྱེད་པ་པོའི་
འདོད་པ་ཙམ་དང་རྗེས་སུ་འབྲེལ་བ་ཡིན་པའི་ཕྱིར་ཞེས་འཆད་པ་ལ། རྟོག་དང་ལུང་དག་
བྱེད་པ་པོའི། །འདོད་པ་ཙམ་དང་རྗེས་འབྲེལ་དང་། །དངོས་ལས་གཞན་དུ་སྲིད་པའི་ཕྱིར། །
བཏགས་པ་དག་ནི་འཁྲུལ་པ་ཡིན། །ཞེས་སོ། །
329



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གསུམ་པ་རབ་གསལ་བྱེད་སྨོས་པའི་དགོས་པ་འཆད་པར་བྱེད་པ་ལ། ཕྱོགས་ཚིག་
སྒྲུབ་ངག་ཡང་དག་གི་ཡན་ལག་ཡིན་པ་འགོག་པའི་རང་ལུགས་ཀྱི་རིགས་པ་བཤད་པ་དང་།
གཞན་ལུགས་ཀྱི་རིགས་པ་དགག་པ་གཉིས། དང་པོ་ལ། དངོས་དང་རྩོད་པ་སྤང་བ་
གཉིས། དང་པོ་ལ་རྒྱས་བཤད་དང་དོན་བསྡུ་གཉིས། དང་པོ་ལ། རིགས་པ་དངོས་དང་།
ལུང་དང་འགལ་བ་སྤང་བ། གཞན་གྱི་སྒྲུབ་བྱེད་དགག་པའོ། །དང་པོ་ནི། སློབ་དཔོན་
ཕྱོགས་ཀྱི་གླང་པོས་གཞན་དོན་རྗེས་དཔག་གི་མཚན་ཉིད་འཆད་པའི་ཚིག་ཟུར་དུ། མཐོང་
དོན་ལོགས་སུ་རབ་གསལ་བྱེད་ཅེས་ཚིག་སྨོས་པ་ཆོས་ཅན། དགོས་པ་ཡོད་དེ། རྣམ་
བཅད་ལ་ཕྱོགས་ཚིག་སྒྲུབ་ངག་གི་ཡན་ལག་ཡིན་པ་བཅད་ནས། ཡོངས་གཅོད་ལ་སྒྲུབ་
ངག་ཡང་དག་ཡིན་ན་ལྷག་ཆད་ནོར་གསུམ་གྱི་སྐྱོན་དང་བྲལ་བ་གཅིག་དགོས་སོ་ཞེས་
བསྟན་པ་ཡིན་པའི་ཕྱིར་རོ། །རབ་གསལ་བྱེད་ཀྱི་རྣམ་བཅད་ངོས་འཛིན་འདི་ནི་ཕྱོགས་ཀྱི་
གླང་པོའི་དགོངས་པར་ཅུང་མ་སོང་ཡང་། ཆོས་ཀྱི་གྲགས་པའི་དགོངས་པ་དང་ཤིན་ཏུ་སྦྱོར་
བ་ཡིན་ཏེ། ཕྱོགས་གླང་ཡན་ཆད། ཕྱི་ནང་གི་རྟོག་གེ་པ་རྣམས་ཀྱིས་ཕྱོགས་ཚིག་སྒྲུབ་ངག་
ཡང་དག་གི་ཡན་ལག་ཏུ་མཛད་པ་དག་སྣང་ཡང་། ཆོས་ཀྱི་གྲགས་པས། དེ་དེའི་ཡན་ལག་
ཏུ་མི་དགོས་ཤིང་། ཡན་ལག་ཏུ་བྱས་ན་ལྷག་པའི་སྐྱོན་དུ་གཟིགས་ནས། ཕྱོགས་ཚིག་སྒྲུབ་
ངག་ཡང་དག་གི་ཡན་ལག་ཏུ་བྱེད་པ་འགོག་བྱེད་ཀྱི་རིགས་པ་རྩལ་འདོན་དུ་མཛད་པ་ཡིན་
པའི་ཕྱིར། འོ་ན་ཕྱོགས་ཚིག་སྒྲུབ་ངག་ཡང་དག་གི་ཡན་ལག་ཏུ་མི་རུང་བའི་སྒྲུབ་བྱེད་ཅི་
སྙམ་ན། བཤད་པར་བྱ་སྟེ་སྒྲ་མི་རྟག་ཅེས་པའི་ཕྱོགས་ཚིག་རྣམ་དག་དེ། བྱས་ན་མི་རྟག་
པས་ཁྱབ་ཅེས་པའི་སྒྲུབ་ངག་ཡང་དག་གི་ཡན་ལག་ཏུ་མི་རུང་སྟེ། དེ་ལ་སྒྲ་མི་རྟག་པ་སྒྲུབ་
པའི་ནུས་པ་མེད་པའི་ཕྱིར། དེ་ལ་སྒྲ་མི་རྟག་པ་སྒྲུབ་པའི་ནུས་པ་མེད་པའི་ཚུལ་ཇི་ལྟ་བུ་
སྙམ་ན། དེ་མདོར་བསྟན་གྱི་ཚུལ་གྱིས་འཆད་པ་ལ། དོན་གྱིས་དོན་རྟོགས་ཕྱིར་དོན་ལ། །
ཕྱོགས་དང་རྟགས་ཀྱི་བརྗོད་ནུས་མེད། །དེས་ན་དེ་དག་རང་ཉིད་ལས། །སྒྲུབ་པར་བྱེད་པ་
330



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
གནས་མ་ཡིན། །ཞེས་ཤློ་ཀ་གཅིག་སྟེ། དེ་ཡང་དོན་གྱིས་དོན་རྟོགས་སྤྱད་ཕྱིར་ཞེས་པ་
རྟགས་དང་། དོན་ཞེས་པ་ཆོས་ཅན་དང་། ལ། ཕྱོགས་དང་རྟགས་ཀྱི་བརྗོད་ནུས་མེད་ཅེས་
བསལ་བར་བཏང་སྟེ། དོན་སྒྲ་མི་རྟག་པ་ཆོས་ཅན། སྒྲ་མི་རྟག་ཅེས་པའི་ཕྱོགས་ཚིག་རྣམ་
དག་དང་། བྱས་ན་མི་རྟག་པས་ཁྱབ་ཅེས་སོགས་ཀྱི་རྟགས་ཀྱི་བརྗོད་པའི་གཏན་ཚིགས་
རྣམ་དག་གཉིས་པོ་དེ་ལ་ཁྱོད་དངོས་སུ་སྒྲུབ་པའི་ནུས་པ་མེད་དེ། སྒྲ་མི་རྟག་པར་སྒྲུབ་པའི་
ཚུལ་གསུམ་ཚང་བའི་དོན་གྱིས་ཁྱོད་ཀྱིས་དོན་དངོས་སུ་རྟོགས་པ་དེ་སྒྲུབ་དགོས་པ་གང་
ཞིག །ཚིག་དེ་གཉིས་ཀྱི་རྟགས་ལས་ཁྱོད་སྒྲུབ་པའི་ཚུལ་གསུམ་མ་ཚང་བའི་ཕྱིར་རོ། །ཞེས་
འཆད་པ་ལ། དོན་གྱིས་དོན་རྟོགས་ཞེས་སོགས་ཚིག་རྐང་གཉིས་སོ། །
ཡང་། དེས་ན་ཞེས་པ་རྟགས་དང༌། དེ་དག་ཅེས་པ་ཆོས་ཅན་དང་། རང་ཉིད་ལས།
སྒྲུབ་པར་བྱེད་པ་གནས་མ་ཡིན་ཞེས་པ་གསལ་བར་བཏང་སྟེ། གོང་གི་ཕྱོགས་ཚིག་དང་
རྟགས་ཚིག་དེ་དག་ཆོས་ཅན། གཞན་ལ་མ་ལྟོས་པར་རང་ཉིད་ལས་སྒྲ་མི་རྟག་པར་སྒྲུབ་
པར་བྱེད་པའི་ནུས་པ་གནས་པ་མ་ཡིན་ཏེ། ཁྱོད་ཀྱི་རྟགས་ལས་སྒྲ་མི་རྟག་པར་སྒྲུབ་པར་
བྱེད་པའི་ཚུལ་གསུམ་མ་ཚང་བ་དེས་ནའི་ཕྱིར། ཞེས་འཆད་པ་ལ། དེས་ན་དེ་དག་རང་ཉིད་
ལས། །ཞེས་སོགས་རྐང་པ་གཉིས་སོ། །དེ་ལས་འཕྲོས་ཏེ་ཅུང་ཟད་དོགས་པ་སྤོང་བ་ལ།
ཁོ་ན་རེ། སློབ་དཔོན་ཕྱོགས་ཀྱི་གླང་པོས། སྒྲ་བྱུང་ཚད་མའི་རྟེན་རྟགས་བཤད་པ་མི་འཐད་
པར་ཐལ། ཕྱོགས་ཚིག་རྣམ་དག་རྣམས་སྒྲུབ་ངག་ཡང་དག་གི་ཡན་ལག་ཡིན་པ་མི་འཐད་
པའི་ཕྱིར་ཞེས་ཟེར་ན། དེ་ནི་གནད་མ་རྟོགས་པ་སྟེ། སློབ་དཔོན་ཕྱོགས་གླང་ནི། ཕྱོགས་
ཚིག་རྣམ་དག་དེ། སྒྲ་མི་རྟག་ཅེས་པའི་ཚིག་རྣམ་དག་རང་སྨྲ་བ་པོའི་ཀུན་སློང་གི་བསམ་པ་
སྔོན་སོང་དུ་སྟོན་པར་བྱེད་པའི་སྒྲུབ་བྱེད་ཚད་མར་བཞེད་པ་ཡིན་གྱི་སྒྲ་མི་རྟག་ཅེས་པའི་
ཚིག་དེ་སྒྲ་མི་རྟག་པ་སྒྲུབ་པར་བྱེད་པའི་སྒྲུབ་བྱེད་ཚད་མར་མི་བཞེད་པའི་ཕྱིར་ཞེས་འཆད་
པར་བྱེད་པ་ལ། ཕྱོགས་ཀྱི་ཚིག་དེ་སྨྲ་བ་པོའི། །བསམ་པ་སྟོན་པར་བྱེད་པ་ལ། །ཚད་ཡིན་
331



མང
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་སོ། །དེ་ལས་འཕྲོས་ཏེ། སྒྲ་མི་རྟག་ཅེས་པའི་ཚིག་དེ་སྒྲ་མི་རྟག་པ་དངོས་སུ་སྒྲུབ་བྱེད་
ཀྱི་རྟགས་ཡང་དག་ནི་མིན་ཏེ། སྒྲ་མི་རྟག་ཅེས་པའི་ཚིག་དེ་ལས་ཕ་རོལ་པོའི་རྒྱུད་ལ་སྒྲ་མི་
རྟག་པར་མཐའ་གཅིག་ཏུ་འཛིན་པའི་བག་ལ་ཉལ་གྱི་ཐེ་ཚོམ་དག་སྐྱེ་བ་ཡིན་པའི་ཕྱིར་ཞེས་
པ་ལ། དེ་ལས་ཐེ་ཚོམ་དག །སྐྱེ་ཕྱིར་དངོས་སུ་སྒྲུབ་བྱེད་མིན། །ཞེས་སོ། ། །
འོ་ན་སྒྲ་མི་རྟག་ཅེས་པའི་ཚིག་དེ་ལ། སྒྲ་མི་རྟག་པ་དངོས་སུ་སྒྲུབ་པའི་ནུས་པ་མེད་
མོད། དེ་ལ་སྒྲ་མི་རྟག་པ་བརྒྱུད་ནས་སྒྲུབ་པའི་ནུས་པ་ཙམ་ཞིག་ཡོད་དམ་སྙམ་ན། བསྒྲུབ་
པར་བྱ་བ་བརྗོད་པ་ཡི། །ཞེས་པ་རྟགས་དང༌། བརྒྱུད་པ་ཡིས་ཀྱང་ནུས་པ་མེད། །ཅེས་པ་
བསལ་བ་དང་། ཆོས་ཅན་ཁ་བསྐང་དེ། སྒྲ་མི་རྟག་ཅེས་པའི་ཚིག་རྣམ་དག་ཆོས་ཅན། ཁྱོད་
ལ་སྒྲ་མི་རྟག་པ་དངོས་སུ་སྒྲུབ་པའི་ནུས་པ་མེད་པ་མ་ཟད། བརྒྱུད་པ་ཡིས་ཀྱང་སྒྲ་མི་རྟག་
པ་སྒྲུབ་པའི་ནུས་པ་མེད་དེ། ཁྱོད་ཀྱི་སྒྲ་མི་རྟག་པ་བསྒྲུབ་པར་བྱ་བ་ཙམ་ཞིག་བརྗོད་ཀྱི་སྒྲ་
མི་རྟག་པ་ཡིན་པའི་སྒྲུབ་བྱེད་གང་ཡང་མ་བརྗོད་པའི་ཕྱིར་རོ་ཞེས་པ་ལ། བསྒྲུབ་པར་བྱ་བ་
བརྗོད་པ་ཡི། །བརྒྱུད་པ་ཡིས་ཀྱང་ནུས་པ་མེད། །ཅེས་སོ། །དེ་ལས་འཕྲོས་ཏེ། བྱས་ན་མི་
རྟག་པས་ཁྱབ་ཅེས་སོགས་ཀྱི་སྒྲུབ་ངག་ཡང་དག་དེ་ལའང་སྒྲ་མི་རྟག་པ་བརྒྱུད་ནས་སྒྲུབ་
པའི་ནུས་པ་མེད་པར་ཐལ། སྒྲ་མི་རྟག་ཅེས་པའི་ཚིག་རྣམ་དག་དེ་ལ་དེ་བརྒྱུད་ནས་སྒྲུབ་
པའི་ནུས་པ་མེད་པའི་ཕྱིར་ཞེ་ན། མ་ཁྱབ་བོ་ཞེས་སྟོན་པར་བྱེད་པ་ལ། རྟགས་ཀྱི་བརྗོད་པ་
རང་ཉིད་ལ། །ནུས་པ་མེད་ཀྱང་ནུས་སྟོན་བྱེད། །ཅེས་པ་ཡིན་ལ། དེ་ཡང་། རྟགས་ཀྱི་
བརྗོད་པ་ཞེས་པ་ཆོས་ཅན་དང་། རང་ཉིད་ལ་ནུས་པ་མེད་ཀྱང་ཞེས་པ་བསལ་བ་དང་།
ནུས་སྟོན་བྱེད་ཅེས་པ་རྟགས་སུ་བཀོད་པ་སྟེ། བྱས་ན་མི་རྟག་པས་ཁྱབ་ཅེས་སོགས་ཀྱི་
སྒྲུབ་ངག་ཡང་དག་ཆོས་ཅན། ཁྱོད་རང་ཉིད་ལ་སྒྲ་མི་རྟག་པ་དངོས་སུ་སྒྲུབ་པའི་ནུས་པ་
མེད་ཀྱང་བརྒྱུད་ནས་སྒྲུབ་པའི་ནུས་པ་ཡོད་དེ། སྒྲ་མི་རྟག་པ་དངོས་སུ་སྒྲུབ་ནུས་ཀྱི་ཚུལ་
གསུམ་སྟོན་བྱེད་ཀྱི་དེ་སྐོར་གྱི་རྟགས་རྣམ་དག་ཡིན་པའི་ཕྱིར། ཞེས་པ་ལ། རྟགས་ཀྱི་
332



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
བརྗོད་པ། ཞེས་སོགས་སོ་གཉིས་པ་ལུང་འགལ་སྤང་བ་ནི། ཁོ་ན་རེ། སྒྲ་མི་རྟག་ཅེས་པའི་
ཕྱོགས་ཚིག་དེ་ལ་སྒྲ་མི་རྟག་པ་སྒྲུབ་པའི་ནུས་པ་ཡོད་པར་ཐལ། སློབ་དཔོན་ཕྱོགས་ཀྱི་
གླང་པོས་མདོ་རྩ་འགྲེལ་དང་། རིགས་པ་འཇུག་སྒོ་ལས། ཕྱོགས་ཚིག་སྒྲུབ་ངག་ཡང་དག་
གི་ཡན་ལག་ཏུ་བརྗོད་དགོས་པར་བཤད་པའི་ཕྱིར་ཞེ་ན། སྐྱོན་མེད་དེ། སློབ་དཔོན་ཕྱོགས་
གླང་དེས་སྒྲ་མི་རྟག་པ་དེ་སྒྲ་མི་རྟག་པ་སྒྲུབ་པའི་སྒྲུབ་བྱེད་ཡང་དག་འཇུག་པའི་གཞི་ཡིན་
པའི་ཆ་ནས་དེ་སྒྲུབ་ཀྱི་སྒྲུབ་ངག་གི་ཡན་ལག་ཏུ་བརྗོད་དགོས་པར་བཤད་པ་ཡིན་གྱི། དེ་
ལ་སྒྲ་མི་རྟག་པ་སྒྲུབ་པའི་ནུས་པ་ཡོད་པའི་ཆ་ནས་དེའི་ཡན་ལག་ཏུ་བཤད་པ་མིན་པའི་
ཕྱིར། ཕྱོགས་གླང་གིས། དེ་ལ་དཔག་བྱ་བསྟན་པ་ནི། །རྟགས་ཀྱི་དོན་གྱི་ཡུལ་དུ་འདོད། །
ཅེས་དང་། མདོ་རང་འགྲེལ་ལས། ཡན་ལག་རྣམས་ལས་གང་རྗེས་སུ་དཔག་པར་བྱ་བ་
བསྟན་པ་ནི་ཁོ་བོ་ཅག་གི་སྒྲུབ་བྱེད་ཉིད་དུ་མི་འདོད་དེ། དེ་ཉིད་ཐེ་ཚོམ་སྐྱེད་པར་བྱེད་པ་
ཡིན་པའི་ཕྱིར། འོན་ཀྱང་རྟགས་ཀྱི་དོན་གྱི་ཡུལ་དུ་བསྟན་པའི་ཕྱིར་ཏེ། དེ་ནི་དེས་བསྒྲུབ་
པར་བྱའོ་ཞེས་སྒྲ་མི་རྟག་པ་དེ་སྒྲ་མི་རྟག་པ་སྒྲུབ་པར་བྱེད་པའི་གཏན་ཚིགས་ཀྱི་ནུས་པ་
འཇུག་པའི་དོན་གྱི་ཡུལ་ཙམ་དུ་བསྟན་པ་ཡིན་པའི་ཕྱིར་རོ་ཞེས་འཆད་པ་ལ། རྟགས་ཀྱི་
དོན་གྱི་ཡུལ་ཉིད་ཀྱིས། །ནུས་མེད་དེ་ནི་བརྗོད་པར་བཤད། །ཅེས་གསུངས་སོ། །
གསུམ་པ་གཞན་གྱི་སྒྲུབ་བྱེད་དགག་པ་ལ། གལ་ཏེ་གྲངས་ཅན་ན་རེ། སྒྲ་མི་རྟག་
ཅེས་པའི་ཚིག་དེ་ལའང་སྒྲ་མི་རྟག་པ་སྒྲུབ་པའི་ནུས་པ་ཡོད་དེ། སྒྲ་མི་རྟག་ཅེས་པའི་ཚིག་དེ་
ལ་བརྟེན་ནས་སྒྲ་མི་རྟག་པ་སྒྲུབ་པར་བྱེད་པའི་རྟགས་ཀྱི་འགོད་པའི་ཚིག་འཇུག་པར་
འགྱུར་བའི་ཕྱིར་ཞེས་པའི་རྩོད་པ་འཆད་པར་བྱེད་པ་ལ། གལ་ཏེ་དེ་ལའང་ནུས་ཡོད་དེ། །
རྟགས་ཀྱི་ཚིག་ནི་འཇུག་ཅེ་ན། །ཞེས་སོ། །དེའི་ལན་འཆད་པར་བྱེད་པ་ལ། རྩ་བ་ལ་མ་
ཁྱབ་སྟེ། སྒྲ་མི་རྟག་པ་སྒྲུབ་པའི་རྟགས་ཀྱི་འགོད་པའི་ཚིག་འཇུག་པ་དེ་ནི། ཕྱི་རྒོལ་གྱི་སྒྲ་
རྟག་མི་རྟག་ཐེ་ཚོམ་ཟ་བའི་ཐེ་ཚོམ་གྱི་སྒོ་ནས་སྒྲ་མི་རྟག་པ་ཤེས་པར་འདོད་པས། སྒྲ་མི་
333



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟག་པ་སྒྲུབ་པའི་སྒྲུབ་བྱེད་ཅི་ཡིན་ཞེས། སྒྲུབ་བྱེད་དྲི་བའི་སྐབས་ལ་ཡང་བསྟན་པ་ཡིན་
པའི་ཕྱིར་དང༌། སྒྲ་རྟག་མི་རྟག་རྩོད་པ་བྱེད་པའི་ཚེ་སྔ་རྒོལ་གྱིས་མི་མཐུན་ཕྱོགས་སྒྲ་རྟག་
ཅེས་ཁས་ལེན་པའི་ཚེ་ན་ཡང་སྒྲ་རྟག་ཅེས་པའི་ཚིག་ཆོས་ཅན། ཁྱོད་ལ་ཡང་སྒྲ་མི་རྟག་པ་
བརྒྱུད་ནས་སྒྲུབ་པའི་ནུས་པ་ཡོད་པར་ཐལ། ཚིག་ཁྱོད་ལ་བརྟེན་ནས། སྒྲ་མི་རྟག་པར་
སྒྲུབ་པའི་རྟགས་ཀྱི་འགོད་པའི་ཚིག་འཇུག་པར་འགྱུར་བ་དེ་ནི་མཚུངས་པའི་ཕྱིར། འདོད་ན། །
སྒྲ་མི་རྟག་པ་བརྒྱུད་ནས་སྒྲུབ་པའི་ནུས་པ་ཡོད་པ་དེ་ནི་ཐུག་མེད་དུ་འགྱུར་བར་ཐལ། སྒྲ་
རྟོག་ཅེས་པའི་ཚིག་དེ་ལའང་སྒྲ་མི་རྟག་པ་བརྒྱུད་ནས་སྒྲུབ་པའི་ནུས་པ་ཡོད་པའི་ཕྱིར།
འཁོར་གསུམ་ལས་ཀྱང་རིགས་པ་ཆེས་བཟང་ངོ་ཞེས་འཆད་པར་བྱེད་པ་ལ། དེ་ནི་ཐེ་ཚོམ་
གྱིས་ཤེས་པར། །འདོད་པའི་སྐབས་ལ་བསྟན་པ་ཡིན། །མི་མཐུན་ཕྱོགས་ཁས་ལེན་ན་
ཡང་། །དེ་མཚུངས་ཕྱིར་ན་ཐུག་མེད་འགྱུར་ཞེས་སོ། ། །
དེས་ན་སྒྲ་མི་རྟག་པ་བརྒྱུད་ནས་སྒྲུབ་པའི་ནུས་པ་ཡོད་པའི་དོན། སྒྲ་མི་རྟག་རྟོགས་
ཀྱི་རྟགས་ཅན་རྗེས་དཔག་གི་བརྒྱུད་རྒྱུ་ཡིན་པའམ། སྒྲ་མི་རྟག་པ་སྒྲུབ་པའི་གཏན་ཚིགས་
རྣམ་དག་འཇུག་པའི་བརྒྱུད་རྒྱུ་ཡིན་པ་ལྟ་བུ་ལ་བསམ་ན། ཕྱོགས་སྔའི་རིགས་པ་ལ་ལན་
གྱིས་ལྡོག་པར་མི་ནུས་ཤིང༌། རང་ལ་ཡང་དཀའ་བའི་གནས་རྒྱུན་མི་འཆད་པ་འབྱུང་སྟེ། མི་
འབྱུང་ན་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་བརྒྱུད་རྒྱུར་གྱུར་པའི་སྒྲ་རྟག་ཅེས་
པའི་ཚིག་ཆོས་ཅན། ཁྱོད་ལ་སྒྲ་མི་རྟག་པ་བརྒྱུད་ནས་སྒྲུབ་པའི་ནུས་པ་ཡོད་པར་ཐལ།
ཁྱོད་དེའི་བརྒྱུད་རྒྱུར་གྱུར་པའི་ཚིག་ཡིན་པའི་ཕྱིར། ཁྱབ་པ་ཁས། འདོད་ན། དེ་མཚུངས་
ཕྱིར་ན་ཐུག་མེད་འགྱུར་གྱི་སྐྱོན་གནས། རྟགས་ནི། མི་མཐུན་ཕྱོགས་ཁས་ལེན་ན་ཡང་། །
ཞེས་པའི་སྐབས་སུ་ཁས་བླངས་ཏེ། སྒྲ་རྟག་ཅེས་པའི་ཚིག་ལ་བརྟེན་ནས། སྒྲ་མི་རྟག་པ་
སྒྲུབ་པའི་གཏན་ཚིག་རྣམ་དག་འཇུག་པ་ཞིག་ཁས་བླངས་ཤིང་། དེ་ལ་བརྟེན་ནས་སྒྲ་མི་
རྟག་རྟོགས་ཀྱི་རྟགས་ཅན་རྗེས་དཔག་གཅིག་ངེས་པར་འབྱུང་བའི་ཕྱིར་རོ། །
334.



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
ཡང་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་དངོས་རྒྱུ་ལ་གནས་པའི་དེ་སྐོར་
གྱི་ཕྱི་རྒོལ་རྣམ་དག་གི་ངོར་བཀོད་པའི་དེ་སྐོར་གྱི་སྒྲུབ་ངག་ཡང་དག་ཀྱང་ཆོས་ཅན། ཁྱོད་
སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་གི་བརྒྱུད་རྒྱུར་ཐལ། ཁྱོད་ལ་སྒྲ་མི་རྟག་པ་
བརྒྱུད་ནས་སྒྲུབ་པའི་ནུས་པ་ཡོད་པའི་ཕྱིར་ཏེ། ཁྱོད་སྒྲ་མི་རྟག་པ་དངོས་སུ་སྒྲུབ་ནུས་ཀྱིས་
དེ་སྐོར་གྱི་ཚུལ་གསུམ་སྟོན་པའི་དེ་སྐོར་གྱི་གཏན་ཚིགས་རྣམ་དག་ཡིན་པའི་ཕྱིར། དེས་ན་
ཁོ་བོ་ཅག་ནི། སྒྲ་མི་རྟག་པ་དངོས་སུ་སྒྲུབ་པའི་ནུས་པ་ཡོད་མེད། ཁོ་བོའི་རྟགས་ལས་སྒྲ་
མི་རྟག་པ་སྒྲུབ་པའི་ཚུལ་གསུམ་ཚང་མ་ཚང་དང་། སྒྲ་མི་རྟག་པ་བརྒྱུད་ནས་སྒྲུབ་པའི་ནུས་
པ་ཡོད་མེད། ཁོ་དེ་དངོས་སུ་སྒྲུབ་བྱེད་ཀྱི་ཚུལ་གསུམ་སྟོན་བྱེད་ཀྱི་དེ་སྐོར་གྱི་གཏན་ཚིགས་
རྣམ་དག་ཡིན་མིན་ལ་རག་ལས་པ་ཡིན་གྱི། དེའི་དངོས་རྒྱུ་དང་བརྒྱུད་རྒྱུ་ཡིན་མིན་ལ་བློ་
རྩེ་གཏད་པ་མ་ཡིན་པའི་གནད་ཤེས་ན། ཕ་རོལ་གྱི་རྩོད་པ་དང་རང་ལ་དཀའ་བའི་འཕྲང་
ཐམས་ཅད་རང་གྲོལ་དུ་སོང་བ་ཡིན་ནོ། །འདི་ནི་ཆོས་ཀྱི་གྲགས་པའི་བྱིན་རླབས་སྙིང་ལ་
ཞུགས་པའི་བདུད་རྩི་ཁོ་ན་ཡིན་ཏེ། གནད་ཤེས་ན་དོན་གྱིས་དོན་རྟོགས་ཕྱིར་དོན་ལ། །
ཞེས་སོགས་ཀྱི་རིགས་པའི་ཕུལ་དང་། རིགས་པའི་ནུས་པ་མ་ཉམས་པར་སོ་ན་གནས་པར་
འགྱུར་གྱི། གཞན་དུ་ན་འདིའི་རིགས་པ་ཐམས་ཅད་རི་བོང་གི་ཅལ་དུ་འགྱུར་བའི་སྐྱོན་
ཡོད་པའི་ཕྱིར་རོ། །དེང་སང་འགའ་ཞིག་དཔལ་ལྡན་ཆོས་གྲགས་ལྟ་བུ་ལ། སྒྲ་མི་རྟག་པ་
སྒྲུབ་པའི་ནུས་པ་ཡོད་ཅེས་ཁས་ལེན་པ་དང་། སྒྲ་མི་རྟག་ཅེས་པའི་ཚིག་ལ་སྒྲ་མི་རྟག་པ་
སྒྲུབ་པ་དང་། སྒྲ་རྟག་པ་འགོག་པའི་ནུས་པ་གཉིས་ཚང་ཟེར་བ་ནི་ཐད་སོའི་གོ་བ་མ་ཆགས་
པའི་སྐྱོན་ཡིན་ལ། ཕལ་ཆེར་དག་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ལ།
སྒྲ་མི་རྟག་པ་དངོས་སུ་སྒྲུབ་པའི་ནུས་པ་ཡོད་ཅེས་སྨྲ་བ་ཡང་རང་ལྡོག་དང་གཞི་ལྡོག་གི་
ཤན་མ་ཕྱེད་པའི་སྐྱོན་ཡིན་པས། བློ་གྲོས་རྩིང་ཤོབ་ཏུ་མ་ཤོར་བར་ཞིབ་མོའི་བློས་རྣམ་པར་
དཔྱོད་ཅིག་ཅེས་བློ་གསལ་རྣམས་ལ་ཁོ་བོས་གདམས་སོ། །དེས་རྒྱས་པར་བཤད་པ་སོང་། །
335



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་བསྡུ་བ་ལ། སྒྲ་མི་རྟག་ཅེས་པའི་ཕྱོགས་ཚིག་རྣམ་དག་ལ། སྒྲ་མི་རྟག་པ་
དངོས་བརྒྱུད་ཀྱི་སྒོ་ནས་ཀྱང་སྒྲུབ་པའི་ནུས་པ་མེད་ཅིང་། དེ་སྐོར་གྱི་གཏན་ཚིག་རྣམ་དག་
ལ་སྒྲ་མི་རྟག་པ་དངོས་སུ་སྒྲུབ་པའི་ནུས་པ་མེད་ཀྱང་། བརྒྱུད་ནས་སྒྲུབ་པའི་ནུས་པ་ཡོད་
དོ་ཞེས་བཤད་པའི་སྙིང་པོ་བསྡུས་ན་དེ་སྐོར་གྱི་ཕྱི་རྒོལ་རྣམ་དག་བླུན་པོའི་ངོར་བཀོད་པའི་
བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ཡང་དག་ཆོས་ཅན། ཁྱོད་ལ་སྒྲ་མི་རྟག་
པ་དངོས་སུ་སྒྲུབ་པའི་ནུས་པ་མེད་ཀྱང་། དེ་བརྒྱུད་ནས་སྒྲུབ་པའི་ནུས་པ་ཡོད་དེ། ཁྱོད་སྒྲ་
མི་རྟག་པ་དངོས་སུ་སྒྲུབ་ནུས་ཀྱི་དེ་སྐོར་གྱི་ཚུལ་གསུམ་དྲན་ལམ་དུ་སྟོན་བྱེད་ཀྱི་གཏན་
ཚིགས་རྣམ་དག་ཡིན་པའི་ཕྱིར། དེ་ཡང་ཚིག་ཟིན་གྱི་འབྲས་བུའི་དབང་དུ་བྱས་ན། དེ་ཉིད་
ཚིག་ཅེས་པ་དེ་ཆོས་ཅན་དང་། བསལ་བ་ཟུར་ནས་ཁ་བསྐང་། ལྷག་མ་རྟགས་སུ་བཀོད་དེ།
བྱས་པའི་རྟགས་ཀྱིས་སྒྲ་མི་རྟག་པ་སྒྲུབ་པར་བྱེད་པའི་གཏན་ཚིགས་དེ་ཉིད་འགོད་པར་
བྱེད་པའི་གཏན་ཚིགས་རྣམ་དག་ཆོས་ཅན། ཁྱོད་ལ་སྒྲ་མི་རྟག་པ་བརྒྱུད་ནས་སྒྲུབ་པའི་
ནུས་པ་ཡོད་དེ། ནང་གི་ཡན་ལག་སྒྲ་མི་རྟག་པ་དངོས་སུ་སྒྲུབ་པའི་ནུས་པ་ནི། དེ་སྐོར་གྱི་
ཚུལ་གསུམ་ཚང་བའི་རྟགས་ནི་བྱས་པ་ལྟ་བུ་ལ་ཡང་དག་པར་གནས་པ་ཡིན་ལ། ཚུལ་
གསུམ་པོ་དེ་ལ་དྲན་པ་སྐྱེད་པའི་ནུས་པ་ནི། ཁྱོད་ལ་ཡང་དག་པར་གནས་པའི་ཕྱིར་རོ། །
ཞེས་འཆད་པ་ལ། རང་གི་ཡན་ལག་ནུས་པ་ནི། །ཚུལ་གསུམ་རྟགས་ལ་ཡང་དག་གནས། །
དེ་ལ་དྲན་པ་སྐྱེད་པ་ནི། །དེ་ཉིད་ཚིག་ལ་ཡང་དག་གནས། །ཞེས་སོ། ། །
འདིར་ནང་གི་ཡན་ལག་ངོས་འཛིན་པ་ལ། སྒྲ་མི་རྟག་རྟོགས་ཀྱི་རྟགས་ཅན་རྗེས་
དཔག་དེ། ནང་ཤེས་པས་བསྡུས་པས་ནང་ཡིན་ལ། སྒྲ་མི་རྟག་པ་དེའི་ཡན་ལག་ཡིན་པས་
ན་ནང་གི་ཡན་ལག་ཅེས་སོ་སོར་འཆད་མོད། ཁོ་བོ་ཅག་ནི་འདི་ལྟར་འདོད་དེ། སྒྲ་མི་རྟག་
པ་ལ་སོགས་པའི་ཕྱོགས་རྣམས་སམ་སྒྲ་མི་རྟག་ཅེས་པ་ལ་སོགས་པ་ཕྱོགས་ཚིག་རྣམས་ནི།
རྒོལ་ཕྱི་རྒོལ་གཉིས་རྩོད་པ་བྱེད་པའི་ནང་གི་ཡན་ལག་གམ། ཡན་ལག་ནང་མའམ། ཡན་
སྲ



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
ལག་སྔ་མ་ཞེས་བྱ་སྟེ། རྒོལ་ཕྱི་རྒོལ་རྩོད་པ་བྱེད་པའི་ཚེ་ན། སྒྲ་མི་རྟག་ཅེས་པ་ལ་སོགས་
པའི་དམ་བཅའ་འཇོག་པ་དེ་ཐོག་མར་འབྱུང་བ་ཡིན་པའི་ཕྱིར། དམ་བཅའ་དེ་སྒྲུབ་བྱེད་ཀྱི་
ཕྱོགས་ཆོས་དང་ཁྱབ་པའི་ཚུལ་གཉིས་སམ། ཕྱོགས་ཆོས་བརྗོད་པའི་ཡན་ལག་དང་ཁྱབ་
པ་བརྗོད་པའི་ཡན་ལག་རྣམ་གཉིས་རྒོལ་ཕྱི་རྒོལ་རྩོད་པ་བྱེད་པའི་ཡན་ལག་ཕྱི་མ་ཞེས་
བྱ་སྟེ། དམ་བཅའ་བཞག་ནས་སྒྲུབ་བྱེད་དེ་དག་ཕྱིས་བརྗོད་དགོས་པའི་ཕྱིར་རོ། །འདི་ནི་
ཁོ་བོ་ཅག་གིས་རང་བཟོ་མིན་ཏེ། འདི་དེ་དག་གི་སྐྱོན་མིན་ནམ། །ཡན་ལག་ཕྱི་མ་ལ་
ལྟོས་པ། །ཞེས་རྟགས་དཔེ་དང་། རྟགས་དཔེ་བརྗོད་པའི་ཡན་ལག་རྣམས་ཡན་ལག་ཕྱི་
མར་བཤད་པའི་ཤུགས་ལས། བསྒྲུབ་བྱ་དང་བསྒྲུབ་བྱ་བརྗོད་པའི་ཚིག་རྣམས་ཡན་ལག་
ནང་མར་འབད་མེད་གྲུབ་པའི་ཕྱིར་དང་། ནང་གི་ཡན་ལག་ནུས་པ་ནི་ཞེས་པའི་གཞུང་
དེས། བསྒྲུབ་བྱ་དང་བསྒྲུབ་བྱ་བརྗོད་པའི་ཚིག་རྣམས་ཡན་ལག་ནང་མར་དངོས་སུ་བཤད་
པའི་ཤུགས་ལས། ཕྱོགས་ཆོས་དང་ཁྱབ་པ་བརྗོད་པའི་ཡན་ལག་རྣམས་ཡན་ལག་ཕྱི་མར་
འབད་མེད་དུ་གྲུབ་པ་ཡིན་པའི་ཕྱིར་རོ། ། །
གཉིས་པ་རྩོད་པ་སྤང་བ་ལ། རིགས་པ་དང་འགལ་བ་སྤང་བ་དང་། ཁས་བླངས་
དང་འགལ་བ་སྤང་བའོ། །དང་པོ་ལ། རྩོད་པ་དང་ལན་གཉིས། དང་པོ་ལ། གལ་ཏེ་ཡུལ་
བསྟན་མེད་པར་ནི། །ཞེས་སོགས་ཚིག་གཅིག་སྟེ། དེ་འབྲུ་དང་སྦྱར་ན། གལ་ཏེ་གྲངས་
ཅན་ན་རེ། བྱས་ན་མི་རྟག་པས་ཁྱབ་ཅེས་སོགས་སྒྲུབ་ངག་ཡང་དག་གི་ཡན་ལག་ཏུ་སྒྲ་མི་
རྟག་པ་དངོས་སུ་བརྗོད་དགོས་དེ། དེ་མ་བརྗོད་ན་སྐྱོན་གསུམ་འབྱུང་བ་ཡིན་པའི་ཕྱིར།
སྐྱོན་གསུམ་ཇི་ལྟར་སྙམ་ན། བྱས་ན་མི་རྟག་པས་ཁྱབ་ཅེས་སོགས་སྒྲུབ་ངག་ཡང་དག་གི་
ཡན་ལག་ཏུ། ནུས་ཡུལ་སྒྲ་མི་རྟག་པ་དངོས་སུ་བསྟན་པ་ཉིད་ལས་ནི། སྒྲུབ་ངག་དེ་ལ་སྒྲ་
མི་རྟག་པ་སྒྲུབ་པའི་ནུས་པ་གྲུབ་པར་འདོད་དེ། གལ་ཏེ་སྒྲུབ་ངག་དེའི་ཡན་ལག་ཏུ་ནུས་
ཡུལ་སྒྲ་མི་རྟག་པ་དངོས་སུ་བསྟན་པ་མེད་པར་ནི། དེ་སྐོར་ཀྱི་རྟགས་འགོད་པའི་གཏན་
337



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཚིགས་རྣམ་དག་གི་བྱེད་ལས་སྒྲ་མི་རྟག་པ་རྟོགས་པའི་རྟགས་ཅན་རྗེས་དཔག་སྐྱེད་པའི་
ནུས་པ་འཇུག་པ་མེད་པའི་ཕྱིར་དང་། སྒྲུབ་ངག་དེ་ལས་བསྒྲུབ་བྱ་སྒྲ་མི་རྟག་པ་སྒྲུབ་མི་
ནུས་པའི་ཕྱིར་དང་། སྒྲུབ་ངག་དེ་ཡན་ལག་མ་ཚང་བའི་སྐྱོན་གསུམ་ཡོད་པའི་ཕྱིར་ཞེས་
པའི་རྩོད་པ་འཆད་པར་བྱེད་པ་ལ། གལ་ཏེ་ཡུལ་བསྟན་མེད་པར་ནི། །གཏན་ཚིགས་
འཇུག་པ་མེད་པའི་ཕྱིར། །ཡུལ་བསྟན་པ་དག་ཉིད་ལས་ནི། །ནུས་པ་གྲུབ་པར་འདོད་
ཅེ་ན། །ཞེས་སོ། །
གཉིས་པ་དེའི་ལན་འཆད་པ་ལ། རིམ་པ་བཞིན་དུ་ལན་གསུམ་ཡོད་པའི་དང་པོ་ནི།
ཁྱབ་སྔོན་ཅན་ལ་དེ་མེད་ཀྱང་། །ཞེས་སོགས་ཤློ་ཀ་གཅིག་སྟེ། སྒྲ་ནི་བྱས་ཡིན་འདི་འདྲ་
ཀུན། །ཞེས་པའི་མཐའི་གསལ་བྱེད་དེ། ཁྱབ་སྔོན་ཅན་ལ་དེ་མེད་ཀྱང་། །ཞེས་པའི་ཚིག་
རྐང་དང་པོ་ལ་སྦྱར་ན། ཁྱབ་སྔོན་ཅན་ལ་དེ་མེད་ཀྱང་། །ཞེས་པའི་ཐོག་མའི་གསལ་བྱེད་
འདི། སྒྲ་ནི་བྱས་ཡིན་འདི་འདྲ་ཀུན། །ཞེས་ཚིག་རྐང་འོང་མ་ལ་སྦྱར་ཏེ་འཆད་པ་ནི། ཁོ་
བོའི་མན་ངག་ཡིན་པས་འདི་ལྟར་བྱ་སྟེ། བྱས་ན་མི་རྟག་པས་ཁྱབ་ཅེས་སོགས་ཁྱབ་པ་སྔོན་
འགྲོ་ཅན་གྱི་སྒྲུབ་ངག་གི་ཡན་ལག་ཏུ་སྒྲ་མི་རྟག་པ་དངོས་སུ་བརྗོད་མི་དགོས་ཏེ། དེའི་ཡན་
ལག་ཏུ་སྒྲ་མི་རྟག་པ་དངོས་སུ་བརྗོད་པ་དེ་མེད་ཀྱང་དེ་བཀོད་པ་ལ་བརྟེན་ནས། དེ་འགོད་
ཡུལ་གྱི་རྒོལ་བ་བླུན་པོའི་རྒྱུད་ལ། དེ་སྐོར་གྱི་ཚུལ་གསུམ་དྲན་ལམ་དུ་འཕངས་པས་དོན་
གྱིས་རྒོལ་བ་དེའི་རྒྱུད་ལ། སྒྲ་འཇིག་པར་རྟོགས་པའི་རྟགས་ཅན་རྗེས་དཔག་གི་བློ་ངང་གི་
སྐྱེ་བར་འགྱུར་པའི་ཕྱིར། ཞེས་འཆད་པ་ལ། ཁྱབ་སྔོན་ཅན་ལ་དེ་མེད་ཀྱང་། །བྱས་པ་གང་
ཡིན་མི་རྟག་པ། །སྒྲ་ཡང་བྱས་ཞེས་བརྗོད་པས་ཀྱང་། །དོན་གྱིས་དེ་ནི་འཇིག་བློར་འགྱུར། །
ཞེས་སོ། །དེ་ནི་ཚིག་རྐང་འོག་མའི་གསལ་བྱེད་གོང་མ་ལ་སྦྱར་བའོ། །ཡང་དེ་སྐོར་གྱི་
ཕྱོགས་ཆོས་སྔོན་འགྲོ་ཅན་གྱི་སྒྲུབ་ངག་ཡང་དག་གི་ཡན་ལག་ཏུ། སྒྲ་མི་རྟག་པ་དངོས་སུ་
བརྗོད་མི་དགོས་ཏེ། དེའི་ཡན་ལག་ཏུ་སྒྲ་མི་རྟག་པ་དངོས་སུ་བརྗོད་པ་དེ་མེད་ཀྱང་། སྒྲ་ནི་
སྒྲ
338



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
བྱས་པ་ཡིན། བྱས་པ་འདི་འདྲ་ཀུན་མི་རྟག་པ་ཡིན། དཔེར་ན་བུམ་པ་བཞིན་ནོ་ཞེས་ནི་
བརྗོད་པས་ཀྱང་། འགོད་ཡུལ་གྱི་རྒོལ་བ་དེའི་རྒྱུད་ལ་ཚུལ་གསུམ་དྲན་ལམ་དུ་གསལ་
བར་བྱས་པའི་དོན་གྱིས་ཏེ་ངང་གིས་སྒྲ་འཇིག་པར་རྟོགས་པའི་བློ་སྐྱེ་བ་ཡིན་པའི་ཕྱིར་ཞེས་
འཆད་པ་ལ། ཕྱོགས་སྔོན་ཅན་ལ་དེ་མེད་ཀྱང་། སྒྲ་མིན་བྱས་ཡིན་འདི་འདྲ་ཀུན། །མི་རྟག་
ཅེས་ནི་བརྗོད་པས་ཀྱང་། །དོན་གྱིས་དེ་ནི་འཇིག་བློ་འགྱུར། །ཞེས་སོ། །དེ་ནི་ཁྱབ་སྔོན་
ཅན་ལ་དེ་མེད་ཀྱང་། །ཞེས་ཐོག་མའི་གསལ་བྱེད་འདི་ལ་སྦྱར་བའོ། །འདིར་མཁས་པ་
ཆེན་པོ་འགའ་ཞིག །ཕྱོགས་ཆོས་དང་ཁྱབ་པ་ཚད་མས་ཤེས་པ་སྔོན་དུ་སོང་བ་ཅན་གྱི་རྒོལ་
བ་ལ། བསྒྲུབ་བྱ་དངོས་སུ་བརྗོད་པ་དེ་མེད་ཀྱང་ཞེས་འབྲུ་ནོན་མཛད་པ་དེ་མི་འཐད་དེ།
མཐའ་ཐོག་གི་གསལ་བྱེད་ཀྱི་གནད་མ་དགོངས་པའི་རྣམ་འགྱུར་ཡིན་པའི་ཕྱིར། མཐའ་
ཐོག་གི་གསལ་བྱེད་དེ་ཡང་ངེས་པར་གོ་དགོས་ཏེ། དེ་མ་ཤེས་ན། གཞུང་དངོས་བསྟན་ལ།
ཁྱབ་པ་སྔོན་འགྲོ་ཅན་གྱིས་ཡན་ལག་ཏུ་བསྒྲུབ་བྱ་བརྗོད་མི་དགོས་ཏེ། ཕྱོགས་ཆོས་སྔོན་
འགྲོ་ཅན་གྱི་ཡན་ལག་ཏུ་དེ་བརྗོད་མི་དགོས་པའི་ཕྱིར་ཞེས་པ་གཅིག་ལས་མི་འབྱུང་བའི་
ཕྱིར་རོ། །
གོང་གི་རྩོད་པ་གཉིས་པའི་ལན་འཆད་པ་ནི། ཕྱོགས་བསྟན་པ་ནི་མེད་ན་ཡང་། །
འགྲུབ་པ་ལ་ནི་གེགས་མེད་ཕྱིར། །ཞེས་པ་ཚིག་རྐང་གཉིས་ཏེ། འབྲུ་དང་སྦྱར་ན། བྱས་ན་
མི་རྟག་པས་ཁྱབ་ཞེས་སོགས་ཀྱི་སྒྲུབ་ངག་ཡང་དག་གི་ཡན་ལག་ཏུ་སྒྲ་མི་རྟག་པ་དངོས་སུ་
མ་བརྗོད་པས། སྒྲུབ་ངག་དེས་བསྒྲུབ་བྱ་སྒྲ་མི་རྟག་པ་མི་འགྲུབ་པའི་སྐྱོན་མེད་དེ། སྒྲུབ་
ངག་དེའི་ཡན་ལག་ཏུ་ཕྱོགས་སྒྲ་མི་རྟག་པ་དངོས་སུ་བསྟན་པ་ནི་མེད་ན་ཡང་། སྒྲུབ་ངག་
དེས་སྒྲ་མི་རྟག་པ་འགྲུབ་པ་ལ་ནི། འགལ་རྐྱེན་གྱི་གེགས་ཅུང་ཟད་ཀྱང་མེད་པའི་ཕྱིར་ཏེ།
སྒྲུབ་ངག་དེས་དེ་སྐོར་གྱི་ཚུལ་གསུམ་གསལ་བར་སྟོན་ནུས། དེ་བསྟན་པས་སྒྲ་མི་རྟག་
རྟོགས་ཀྱི་རྗེས་དཔག་བདེ་བླག་ཏུ་སྐྱེའོ་ཞེས་བཤད་ཟིན་པའི་ཕྱིར། ཞེས་འཆད་པ་ལ།
339



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱོགས་བསྟན་པ་ནི་མེད་ན་ཡང་། །ཞེས་སོགས་བྱུང་། །རྩོད་པ་གསུམ་པའི་ལན་ནི། གསུམ་
ལས་ཚུལ་གསུམ་གང་རུང་ཉིད། །མ་བསྟན་མ་ཚང་ཡིན་པར་བརྗོད། །ཅེས་པ་སྟེ། འབྲུ་
དང་སྦྱར་ན། བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ཡང་དག་གི་ཡན་ལག་ཏུ།
སྒྲ་མི་རྟག་པ་དངོས་སུ་མ་བརྗོད་པས། སྒྲུབ་ངག་དེ་ཡན་ལག་མ་ཚང་བར་ཐལ་བའི་སྐྱོན་
མེད་དེ། སྒྲུབ་ངག་དེས་དེ་སྐོར་གྱི་ཚུལ་གསུམ་ལས་ཚུལ་གང་ཡང་རུང་བ་གཅིག་དངོས་
ཤུགས་གང་རུང་ལ་མ་བསྟན་ན། སྒྲུབ་ངག་དེ་ཡན་ལག་མ་ཚང་བ་ཡིན་པར་བརྗོད་ཀྱི།
དེའི་ཡན་ལག་ཏུ་སྒྲ་མི་རྟག་པ་དངོས་སུ་མ་བསྟན་ན། སྒྲུབ་ངག་དེ་ཡན་ལག་མ་ཚང་བའི་
སྐྱོན་དུ་མི་འགྱུར་གྱི། ཡན་ལག་ལྷག་པའི་སྐྱོན་དུ་འགྱུར་བ་ཡིན་པའི་ཕྱིར། དེའི་དོན་ཡང་
དེ་སྐོར་གྱི་སྒྲུབ་ངག་ཡང་དག་ལ་དེ་སྐོར་གྱི་ཚུལ་གསུམ་གང་རུང་གཅིག་དངོས་ཤུགས་གང་
རུང་ལ་བསྟན་པས་ཆོག་ཅེས་པ་མ་ཡིན་གྱི། དེ་སྐོར་གྱི་ཚུལ་གསུམ་ཀ་དངོས་ཤུགས་གང་
རུང་ལ་བསྟན་པ་ཅིག་དགོས་ཞེས་པའི་དོན་ཡིན་ཏེ། དེ་སྐོར་གྱི་ཆོས་མཐུན་སྦྱོར་རྣམས་
ཀྱིས་དེ་སྐོར་གྱི་ཕྱོགས་དང་རྗེས་ཚུལ་དངོས་སུ་བསྟན་ནས་ལྡོག་ཚུལ་ཤུགས་ལ་བསྟན་པའི་
ཕྱིར་དང་། དེ་སྐོར་གྱི་མི་མཐུན་སྦྱོར་རྣམས་ཀྱིས་དེ་སྐོར་གྱི་ཕྱོགས་ཆོས་དང་ལྡོག་ཚུལ་
དངོས་སུ་བསྟན་ནས། རྗེས་ཚུལ་ཤུགས་ལ་བསྟན་པ་ཡིན་པའི་ཕྱིར་ཞེས་པ་ལ་གསུམ་ལས་
ཞེས་སོགས་སོ། །
ཡང་། རང་རེའི་ལེགས་བཤད་ཉི་མའི་འོད་ཟེར་གྱི་དངོས་བསྟན་ལ། དེ་སྐོར་གྱི་
སྒྲུབ་ངག་ཡང་དག་ཡིན་ན་དེ་སྐོར་གྱི་ཚུལ་གསུམ་དངོས་སུ་བརྗོད་པས་ཁྱབ་ཞེས་གསུང་
གིན་འདུག་པ་ལྟར་ན། འབྲུ་ནོན་འདི་ལྟར་བྱ་སྟེ། བྱས་ན་མི་རྟག་པས་ཁྱབ་ཅེས་སོགས་ཀྱི་
སྒྲུབ་ངག་གི་ཡན་ལག་ཏུ། སྒྲ་མི་རྟག་པ་དངོས་སུ་མ་བརྗོད་པས་དེ་ཡན་ལག་མ་ཚང་བར་
ཐལ་བའི་སྐྱོན་མེད་དེ། སྒྲུབ་ངག་དེས་དེ་སྐོར་གྱི་ཚུལ་གསུམ་ལས་ཚུལ་གང་ཡང་རུང་བ་
གཅིག་དངོས་སུ་མ་བསྟན་ན་དེ་ཡན་ལག་མ་ཚང་བ་ཡིན་པར་བརྗོད་ཀྱི། དེས་སྒྲ་མི་རྟག་པ་
340



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
དངོས་སུ་མ་བརྗོད་ན་ཡན་ལག་མ་ཚང་བར་མི་འགྱུར་ཞིང་། བརྗོད་ན་ལྷག་པའི་སྐྱོན་དང་
བཅས་པ་ཡིན་པའི་ཕྱིར་རོ། །དེའི་དོན་ཡང་། དེ་སྐོར་གྱི་སྒྲུབ་ངག་ཡང་དག་ལ། དེ་སྐོར་གྱི་
ཚུལ་གསུམ་གང་རུང་ཞིག་དངོས་སུ་བརྗོད་པས་ཆོག་ཅེས་པ་མིན་གྱི། དེ་སྐོར་གྱི་ཚུལ་
གསུམ་ཀ་དངོས་སུ་བརྗོད་པ་ཅིག་དགོས་ཞེས་པའི་དོན་ཡིན་ཏེ། དེ་སྐོར་གྱི་སྒྲུབ་ངག་ཡང་
དག་ཡིན་ན་ནི། བྱས་པ་དེ་སྐོར་གྱི་ཚུལ་གསུམ་དུ་དངོས་སུ་བརྗོད་པ་གཅིག་དགོས་པའི་
ཕྱིར་རོ། །ཞེས་འཆད་པ་ལ། གསུམ་ལས་ཞེས་སོགས་སོ། །དཔལ་འབུམ་ཕྲག་གསུམ་པ་
དགྱེས་པར་བྱེད་པའི་ལེགས་བཤད་དོ།། །། །
གཉིས་པ་ཁས་བླངས་དང་འགལ་བའི་རྩོད་པ་སྤང་བ་ནི། རྩོད་པ་དང་ལན་གཉིས།
དང་པོ་ལ། གང་ལ་གང་གིས། ཚུལ་གསུམ་ཇི་ལྟར་རྩོད་པ་གསུམ། དང་པོ་ནི། དོན་གྱིས་
དོན་རྟོགས་ཞེས་པའི་སྐབས་སུ། ཕྱོགས་ཚིག་སྒྲུབ་ངག་ཡང་དག་གི་ཡན་ལག་ཡིན་པ་
དགག་ནས། དམ་བཅའ་ཡང་དག་ཏུ་ཁས་བླངས་པ་དེ་ལ་རྩོད། གཉིས་པ་ནི་རིགས་པ་ཅན་
ཁ་ཅིག་གིས་རྩོད། །
གསུམ་པ་ནི། སློབ་དཔོན་ཕྱོགས་གླང་གིས། རིགས་པ་ཅན་པ་རྣམས་ན་རེ། །བསྒྲུབ་
བྱ་སྟོན་ཞེས་པ་འདི་ལ། །གྲུབ་པ་མེད་པར་དོན་གྱི་བྱས། །དེ་ལྟ་ན་ནི་རྟགས་དང་དཔེ། །མ་
གྲུབ་གཞན་ཡང་དམ་བཅར་འགྱུར། །ཞེས་རིགས་པ་ཅན་པས་སྐྱོན་འཕངས་པའི་རིགས་པ་
རྣམས་ཁྱོད་རང་ལ་ཡང་མཚུངས་ཞེས་པའི་ཚུལ་གྱིས་རྩོད། འོ་ན་དཔེ་རྟགས་མ་གྲུབ་པ་ནི་
ཇི་ལྟ་བུ། དེའི་སྐྱོན་རང་ལ་འཇུག་པའི་ཚུལ་ཇི་ལྟར་སྙམ་ན། སྒྲ་དེ་ཆོས་ཅན། སྒྲ་མི་རྟག་སྟེ་
ཚུར་མཐོང་མིག་ཤེས་ཀྱི་གཟུང་བྱ་ཡིན་པའི་ཕྱིར། དཔེར་ན་བློ་བཞིན། ཞེས་སོགས་ཀྱི་སྒྲུབ་
ངག་བཀོད་པ་ན། སྒྲ་ཚུར་མཐོང་མིག་ཤེས་ཀྱི་གཟུང་བྱ་ཡིན་ཞེས་པའི་ཚིག་དང་། བློ་ཚུར་
མཐོང་མིག་ཤེས་ཀྱི་གཟུང་བྱ་ཡིན་ཞེས་པའི་ཚིག་གཉིས་པོ་དེ་ནི། དེ་སྐོར་གྱི་དཔེ་མ་གྲུབ་
པ་བརྗོད་པའི་ཚིག་ཡིན་ཏེ། སྒྲ་ཚུར་མཐོང་མིག་ཤེས་ཀྱི་གཟུང་བྱ་ཡིན་པ་དེ་དེ་སྐོར་གྱི་
34 1



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟགས་མ་གྲུབ་པ་དང་། བློ་ཚུར་མཐོང་མིག་ཤེས་ཀྱི་གཟུང་བྱ་ཡིན་པ་དེ་དེ་སྐོར་གྱི་དཔེ་
རྟགས་མ་གྲུབ་པ་ཡིན་པའི་ཕྱིར། དེས་ན་རིགས་པ་ཅན་པས་བསྒྲུབ་བྱ་བརྗོད་པ་དམ་
བཅའི་མཚན་ཉིད་དང་། བསྒྲུབ་བྱ་བརྗོད་པའི་དོན་ཡང་། མ་གྲུབ་པ་བརྗོད་པ་ཡིན་པའི་
ཕྱིར། ཞེས་པ་ལ་བློ་རྩེ་གཏད་པ་ཕྱོགས་སྔར་བྱས་ནས། སློབ་དཔོན་ཕྱོགས་གླང་གིས་སྒྲ་
ཚུར་མཐོང་མིག་ཤེས་ཀྱི་གཟུང་བྱ་ཡིན་ཞེས་པའི་ཚིག་འདི་ཆོས་ཅན། ཚུར་མཐོང་མིག་ཤེས་
ཀྱི་གཟུང་བྱའི་སྒྲ་མི་རྟག་པ་སྒྲུབ་པའི་དམ་བཅའ་ཡིན་པར་ཐལ། དེ་སྐོར་གྱི་བསྒྲུབ་བྱ་
བརྗོད་པ་ཡིན་པའི་ཕྱིར་ཏེ། དེ་སྐོར་གྱི་མ་གྲུབ་པ་བརྗོད་པ་ཡིན་པའི་ཕྱིར། ཞེས་སྐྱོན་
འཕངས་པ་ཡིན་ལ། རིགས་པ་ཅན་པ་ན་རེ། ཁྱོད་རང་གིས་ཀྱང་བསྒྲུབ་བྱ་བརྗོད་པའི་ཚིག་
དམ་བཅའི་མཚན་ཉིད་དང་། ཕྱོགས་ཚིག་སྒྲུབ་བྱེད་ཀྱི་ཡན་ལག་མིན་པར་ཁས་བླངས་པ་
ལ་སྐྱོན་འདི་འཇུག་སྟེ། འོ་ན་སྒྲ་ཚུར་མཐོང་མིག་ཤེས་ཀྱི་གཟུང་བྱ་ཡིན་ཞེས་པའི་ཚིག་འདི་
ནི་ཆོས་ཅན། ཚུར་མཐོང་མིག་ཤེས་ཀྱི་གཟུང་བྱའི་རྟགས་ཀྱིས་སྒྲ་མི་རྟག་པར་སྒྲུབ་པའི་
དམ་བཅར་ཐལ། དེ་སྐོར་གྱི་བསྒྲུབ་བྱ་བརྗོད་པ་ཡིན་པའི་ཕྱིར། འདོད་ན། ཕྱོགས་ཚིག་
རྣམ་དག་སྒྲུབ་བྱེད་ཀྱི་ཡན་ལག་མིན་པར་ཁས་བླངས་པ་དང༌། ཁས་བླངས་ནང་འགལ་
ཞེས་པ་འདི་ཕྱོགས་སྔ་མའི་ནམ་གསལ་བར་ལངས་པའོ། ། །
གཉིས་པ་དེའི་ལན་འཆད་པ་ལ། ལན་དངོས་དང་། ཉེས་སྤོངས་རིམ་པར་དགག་
པའོ། །དང་པོ་ལ། བསྒྲུབ་བྱ་བརྗོད་པར་དམ་བཅས་ནའང་། །སྨྲར་རེ་ལ་སྐྱོན་འཐད་
མིན་དེ། །སྒྲུབ་བྱེད་དབང་དུ་བྱས་ཉིད་ཀྱིས། །རྟགས་ཀྱི་ལྟར་སྣང་ཐལ་མིན་ཕྱིར། །ཞེས་
པ་ཡིན་ལ། དེ་ཡང་འཐད་མིན་དེ་ཞེས་པ་ཡན་ཆད་བསལ་བ་དང༌། དེ་མན་ཆད་རྟགས་
དང༌། ཆོས་ཅན་ཟུར་ནས་ཁ་བསྐངས་ཏེ། ཤེས་བྱ་ཆོས་ཅན། ཆོས་གྲགས་ལུགས་ལ།
བསྒྲུབ་བྱ་བརྗོད་པའི་ཚིག །དམ་བཅའི་མཚན་ཉིད་དུ་ཁས་བླངས་ནའང་། དེ་ལྟར་སྨྲ་བ་དེ་
ལ་རྟགས་མ་གྲུབ་པ་བརྗོད་པ་སྟེ་སྒྲ་ཚུར་མཐོང་མིག་ཤེས་ཀྱི་གཟུང་བྱ་ཡིན་ཞེས་བརྗོད་
342



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
པའི་ཚིག་ཆོས་ཅན། ཚུར་མཐོང་མིག་ཤེས་ཀྱི་གཟུང་བྱའི་རྟགས་ཀྱིས་སྒྲ་མི་རྟག་པའི་དམ་
བཅའ་ཡིན་པར་ཐལ། དེ་སྐོར་གྱི་བསྒྲུབ་བྱ་བརྗོད་པ་ཡིན་པའི་ཕྱིར། ཞེས་པའི་སྐྱོན་འཇུག་
པ་དེ་འཐད་པ་ཡིན་ཏེ། དེ་སྐོར་གྱི་སྒྲུབ་བྱེད་བརྗོད་པའི་དབང་དུ་བྱས་པ་ཉིད་ཀྱིས་རྟགས་
ཀྱི་ལྟར་སྣང་བ་སྟེ། དེ་སྐོར་གྱི་དཔེ་རྟགས་མ་གྲུབ་པ་བརྗོད་པ་རྣམས་ནི། ཐལ་བ་དེའི་
བསྒྲུབ་བྱ་བརྗོད་པ་ཡིན་པའི་ཕྱིར། ཞེས་པ་ལ། བསྒྲུབ་བྱ་བརྗོད་པར་དམ་བཅས་ནའང་། །
ཞེས་སོགས་སོ། །
གཉིས་པ་དེའི་ཉེས་སྤོང་དགག་པ་ལ། ཉེས་སྤོང་གི་ལན་དང་པོ་ལ་ཁས་བླངས་ནང་
འགལ་བསྟན་པ་དང་། གཉིས་པ་ལ་ཁས་བླངས་ནང་འགལ་བསྟན་པའོ། །དང་པོ་ལ། ཁོ་
ན་རེ། ངེད་ལ་ཡང་སློབ་དཔོན་ཕྱོགས་གླང་གིས་བརྗོད་པའི་སྐྱོན་དེ་མི་འཇུག་སྟེ། དཔེ་
རྟགས་མ་གྲུབ་པ་བརྗོད་པ་ཆོས་ཅན། དེ་སྐོར་གྱི་བསྒྲུབ་བྱ་བརྗོད་པ་མིན་པར་ཐལ། དེ་
སྐོར་གྱི་སྒྲུབ་བྱེད་བརྗོད་པ་ཡིན་པའི་ཕྱིར། ཞེས་པའི་སྐྱོན་སྤོང་གི་ལན་ཁྱད་པར་མེད་པར་
བརྗོད་པའི་ཕྱིར་ཞེ་ན། དེ་ལྟར་སྐྱོན་སྤོང་ཁྱད་པར་མེད་པར་བརྗོད་ན་ཡང་། རིགས་པ་ཅན་
པ་ཁྱོད་རང་ལ། དཔེ་རྟགས་མ་གྲུབ་པ་བརྗོད་པ་བསྒྲུབ་བྱ་བརྗོད་པ་ཡིན་ནམ་སྙམ་པའི་ཐེ་
ཚོམ་སྐྱེ་བར་འགྱུར་བ་སྟེ། དཔེ་རྟགས་མ་གྲུབ་པ་བརྗོད་པ་བསྒྲུབ་བྱ་བརྗོད་པ་མིན་པའི་
དོགས་པ་ཆོད་པར་མི་འགྱུར་ཏེ། ཁྱོད་རང་གིས་བསྒྲུབ་བྱ་བརྗོད་པ་དང་སྒྲུབ་བྱེད་བརྗོད་པ་
རིགས་གཅིག་པ་སྟེ། དེ་གཉིས་ཀྱི་གཞི་མཐུན་ཁས་བླངས་པའི་གནད་ཀྱི་ཁས་བླངས་ནང་
འགལ་འབྱུང་བ་ཡིན་པའི་ཕྱིར་རོ། ། །
ཇི་ལྟར་འབྱུང་ན། རིགས་པ་ཅན་པས་སྒྲ་ཆོས་ཅན། མི་རྟག་སྟེ་ཚུར་མཐོང་མིག་ཤེས་
ཀྱི་གཟུང་བྱ་ཡིན་པའི་ཕྱིར་དཔེར་ན་བློ་བཞིན་ཞེས་བཀོད་པའི་ཚེ་སྒྲ་ཚུར་མཐོང་མིག་ཤེས་
ཀྱི་གཟུང་བྱ་ཡིན་ཞེས་པའི་རྟགས་མ་གྲུབ་པ་བརྗོད་པ་དང་། བློ་ཚུར་མཐོང་མིག་ཤེས་ཀྱི་
གཟུང་བྱ་ཡིན་ཞེས་པའི་དཔེ་མ་གྲུབ་པའི་བརྗོད་པའི་ཚིག་གཉིས་ཆོས་ཅན། ཚུར་མཐོང་
343



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
མིག་ཤེས་ཀྱི་གཟུང་བྱའི་རྟགས་ཀྱིས་སྒྲ་མི་རྟག་པ་སྒྲུབ་པའི་ཕྱིར། དེ་བསྒྲུབ་བྱ་བརྗོད་པ་
མིན་པར་ཐལ། དེ་སྐོར་གྱི་སྒྲུབ་བྱེད་བརྗོད་པ་ཡིན་པའི་ཕྱིར་ཞེས་ཟེར་ན། ཁྱོད་རང་ལ་སྒྲ་
མི་རྟག་ཅེས་པའི་ཚིག་ཆོས་ཅན། ཐལ་ཕྱིར་འཁོར་གསུམ་ཡིན་ནོ་ཞེས་པ་དེ་འཆད་པ་ལ།
ཁྱད་པར་མེད་པར་བརྗོད་ན་ཡང་། །རིགས་གཅིག་ཐེ་ཚོམ་སྐྱེ་འགྱུར་ཏེ། །ཞེས་སོ། །ཡང་
ཁོ་ན་རེ། སྐྱོན་མེད་དེ། སྒྲུབ་བྱེད་བརྗོད་པ་ལས་གཞན་པའི་བཞིན་དུ་སྟེ་བསྒྲུབ་བྱ་བརྗོད་
པའི་ཚིག་དམ་བཅའི་མཚན་ཉིད་དུ་ཁས་ལེན་པའི་ཕྱིར་ཞེ་ན། མི་འཐད་དེ། ཁྱོད་རང་གིས་
བསྒྲུབ་བྱ་བརྗོད་པའི་ཚིག་ཀུན་དམ་བཅར་ཁས་བླངས་པས། རྩ་བའི་དམ་བཅའ་ཉམས་
པར་ཐལ་བར་འགྱུར་བའི་སྐྱོན་ཡོད་པའི་ཕྱིར་རོ་ཞེས་འཆད་པ་ལ། གཞན་དུ་བསྒྲུབ་བྱ་
བརྗོད་པ་ཀུན། །དམ་བཅའ་བར་ནི་ཐལ་བར་འགྱུར། །ཞེས་སོ། ། །
རྩ་བའི་ཉེས་སྤོང་གཉིས་པ་དགག་པ་ལ། ཁོ་ན་རེ། རིགས་པ་ཅན་པ་གཞན་དག་ལ་
ཡང་། དཔེ་རྟགས་མ་གྲུབ་པ་བརྗོད་པ་སྟེ། སྒྲ་ཚུར་མཐོང་མིག་ཤེས་ཀྱི་བཟུང་བྱ་ཡིན་ཞེས་
པའི་ངག་དེ། ཚུར་མཐོང་མིག་ཤེས་ཀྱི་བཟུང་བྱའི་རྟགས་ཀྱིས་སྒྲ་མི་རྟག་པ་སྒྲུབ་པའི་སྒྲུབ་
བྱེད་བརྗོད་པ་ཡིན་པའི་སྐྱོན་མེད་དེ། དེ་སྐོར་གྱི་མ་གྲུབ་པ་བརྗོད་པ་ཡིན་པའི་ཕྱིར།
ཁྱབ་སྟེ། དེ་སྐོར་གྱི་སྒྲུབ་བྱེད་བརྗོད་པ་ཡིན་ན་དེ་སྐོར་གྱི་གྲུབ་པ་བརྗོད་པ་ཡིན་དགོས་
པའི་ཕྱིར་ཞེས་ཟེར་ན། ཁྱོད་རང་ལ་ཁས་བླངས་ནང་འགལ་ཡིན་ཏེ། དེ་ལྟར་མིན་པ་ད་ནི་
བསྒྲུབ་བྱ་བསྟན་པ་སྒྲ་མི་རྟག་ཅེས་པ་ལ་སོགས་པའི་ཚིག་དག་ཆོས་ཅན། ཁྱོད་ཇི་ལྟར་ན་
བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་བྱེད་ཀྱི་ཡན་ལག་ཡིན་ཏེ་དེ་མ་ཡིན་
པར་ཐལ། དེ་སྐོར་གྱི་མ་གྲུབ་པ་བརྗོད་པ་ཡིན་པའི་ཕྱིར། འཁོར་གསུམ་ཞེས་འཆད་པར་
བྱེད་པ་ལ། གལ་ཏེ་གྲུབ་བརྗོད་སྒྲུབ་བྱེད་ཕྱིར། །གཞན་དག་ལ་ཡང་སྐྱོན་མེད་ན། །དེ་ནི་
བསྒྲུབ་བྱ་བསྟན་པ་དག །ཇི་ལྟར་སྒྲུབ་བྱེད་ཡན་ལག་ཡིན། །ཞེས་སོ། །
གཉིས་པ་ཕྱོགས་ཚིག་སྒྲུབ་བྱེད་ཀྱི་ཡན་ལག་ཡིན་པ་འགོག་པའི་གཞན་ལུགས་ཀྱི་
344



ལེགས་བཤད་ཉི་མའི་འོད་ཟེར་ལས་སྒྲུབ་ངག་གི་རྣམ་བཤད་བདུད་རྩིའི་ཟ་མ་ཏོག་ཁ་ཕྱེ་བ།
རིགས་པ་དགག་པ་ལ། གཞོན་ནུ་མ་ལེན་གྱི་བུ་ན་རེ། རིགས་པ་ཅན་པས་ཕྱོགས་ཚིག་ཆོས་
ཅན། སྒྲུབ་ངག་གི་ཡན་ལག་ཡིན་ཏེ། ལྟར་སྣང་བ་དང་བཅས་པ་སྒྲུབ་པར་བྱེད་པའི་དུས་
སུ་བརྗོད་པ་ཡིན་པའི་ཕྱིར་ཟེར་ན། མངོན་སུམ་གྱིས་མ་ངེས། ཚིག་གང་གི་སྣོན་ན། སུན་
འབྱིན་གྱིས་མ་ངེས། ཞེས་སོགས། ལྟར་སྣང་བ་དང་བཅས་སོགས་ཀྱིས་སྒྲུབ་བྱེད་བཀོད་
པ་དང་དེའི་ལན་རྣམས་ནི་མཁས་པ་བཞད་གད་ཀྱི་གནས་ཡིན་ནོ། །རྩོད་པ་དེ་ཡང་མི་
འཐད་དེ། རྒྱུ་མཚན་འདི་ལྟར་དེ་ནི་རིགས་པ་ཉིད་མིན་ནོ་ཞེས་རིག་བྱེད་འགོག་པའི་
སྐབས་སུ་བཤད་ཟིན་ཏོ་ཞེས་བསྟན་པ་ཡིན་པའི་ཕྱིར། ལན་ནི་འབྲེལ་མེད་བཞད་གད་དེ། །
འདི་ལྟར་དེ་ནི་རིགས་པ་ཉིད། །མ་ཡིན་ནོ་ཞེས་བཤད་ཟིན་ཏོ། །ཞེས་པ་འདི་བྱུང་། དེ་ལྟར་
སྒྲུབ་ངག་གི་ནི་ལེགས་བཤད་ཉི་མའི་འོད་ཟེར་བདུད་རྩིའི་ཟ་མ་ཏོག་ཁ་ཕྱེ་བ་ཞེས་བྱ་བ་
འདི་ནི་ཡི་དམ་གྱི་ལྷ་འཕགས་པ་འཇམ་དཔལ་དང་དབྱངས་ཅན་ལྷ་མོའི་མཁྱེན་བརྩེའི་
ཟེར་གྱིས་བློ་གྲོས་ཀྱི་པདྨ་ཅུང་ཟད་ཁ་ཕྱེ་ཞིང་། འཇམ་མགོན་བླ་མ་སྐྱི་གཤོངས་པ་ཆེན་
པོའི་གསུང་ལས་སྐྱེས་པ་ཤཱཀྱའི་དགེ་སློང་རིགས་པ་སྨྲ་བ་ཀླུ་སྒྲུབ་ཅེས་བྱ་བས། དཔལ་
མཉན་ཡོད་བྱ་རྒོད་གཤོངས་དང་འདབ་འབྱོར་བ། ལྕགས་ཁ་བཀྲ་ཤིས་རྩེའི་ཆུ་ཀླུང་ཆེན་
པོའི་འགྲམ། རང་བྱུང་ཚ་བའི་ཆབ་ཀྱི་སྐྱེད་ཚལ་ཡངས་པར་ཆུ་མོ་ལུག་གི་ལོ་ཟླ་བ་དྲུག་
པའི་ཚེས་ཉེར་ལྔ་ལ་སྦྱར་བ་འདིས་ཀྱང་རྒྱལ་བ་འབུམ་ཕྲག་གསུམ་པའི་བསྟན་པ་དར་ཞིང་
རྒྱས་པ་དང་བློ་གསལ་མང་པོ་ལ་ཕན་ཐོགས་པར་གྱུར་ཅིག །འདི་དག་ཀྱང་བློ་རབ་ཏུ་གྱུར་
པ་དག་གིས་གཞུང་རྟགས་བསལ་དུ་སོ་སོར་ཕྱེ་བ་འདི་དག་བློ་ལ་སྒྲ་ཇི་བཞིན་ཟུངས་ཤིག །
དེ་ཙམ་ཟིང་ཟིང་པོར་འགྱུར་བའི་འབྲིང་ཐ་དག་གིས་གཞུང་གི་ཚིག་འབྲུ་འབའ་ཞིག་བཟུང་
བས་ཀྱང་དོན་བདེ་བླག་ཏུ་གྲུབ་པ་ཡིན་པས་དེ་བཞིན་དུ་ཤེས་དགོས་སོ།། །།
345



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །ལེགས་བཤད་ཉི་མའི་འོད་ཟེར་ལས་ཡན་ལག་
རྫས་འགོག་གི་རྣམ་པར་བཤད་པ་གངྒཱའི་
ཆུ་རྒྱུན་ཞེས་བྱ་བ་བཞུགས་སོ། །
ཤེས་ལྡན་རྣམས་ཀྱི་རྣ་བའི་བདུད་རྩིའོ། །མངོན་བརྗོད་རྒྱན་ཚིག་སྒྲིག་མཁས་ས་
སྐྱ་པ། །འཆད་མཁས་རྣ་བའི་བདུད་རྩི་འབུམ་ཕྲག་གསུམ། །རྩོད་པའི་ཁྱུ་མཆོག་བློ་གྲོས་
རྣམ་རྒྱལ་ཞབས། །རྩ་རྒྱུད་བླ་མ་གསུམ་གྱིས་བདག་ལ་སྲུངས། །ཡན་ལག་རྫས་ཀྱི་དམ་
བཅའ་ལྟར་སྣང་གསུམ། །འགོག་བྱེད་ཕྱོགས་ཀྱི་གླང་པོས་དཔེ་ཙམ་ཞིག །བསྟན་ལས་
ཆོས་ཀྱི་གྲགས་པའི་རྣམ་དཔྱོད་ཀྱིས། །རིགས་པའི་ཆུ་བརྟགས་སྤྲོས་དེ་འདིར་འཆད་དོ། །
འདིས་གྲུབ་ཅེས་སོགས་སྐབས་སུ་གསུམ་ལས། དང་པོ་ལ་གསུམ། བཤད་བྱ་རྡོ་
རྗེའི་མདོ་ཚིག་འགོད། འཆད་བྱེད་ཆོས་གྲགས་གཞུང་གིས་བཀྲལ། ལྷ་རྒྱན་འགྲེལ་པའི་
རྣམ་དབྱེ་བསྟན་པའོ། །དང་པོ་ནི། མདོ་རང་འགྲེལ་རྒྱན་གྱིས་འགྲེལ་པའི་འགྱུར་ལྟར་ན།
འདིས་ནི་ཆོས་ཀྱི་རང་གི་ངོ་བོ་སེལ་བའི་སྒོ་ཙམ་ཞིག་བསྟན་པ་ཡིན་ནོ། །ཕྱོགས་འདིས་ནི་
ཆོས་དང་ཆོས་ཅན་གྱི་ཁྱད་པར་དང་། ཆོས་ཅན་རང་གི་ངོ་བོ་སེལ་བ་ཡང་རིག་པར་བྱ་སྟེ།
འདི་ལྟ་སྟེ་དཔེར་ན། ཡན་ལག་ཅན་ནི་ཡན་ལག་རྣམས་ལས་གཞན་མ་ཡིན་ཏེ། སྤང་
དམའ་བའི་ཁྱད་པར་མི་འཛིན་པའི་ཕྱིར་རོ། །ཡན་ལག་རྣམས་ནི་ཡན་ལག་ཅན་ལས་
གཞན་མ་ཡིན་ཏེ། མངོན་སུམ་ཉིད་མ་ཡིན་པར་ཐལ་བར་འགྱུར་བའི་ཕྱིར་རོ། །རྫས་ནི་
ཡོད་པ་མ་ཡིན་ཏེ། ཡོན་ཏན་དང་རྫས་དག་རྫས་དང་རྫས་མ་ཡིན་པ་ཉིད་དུ་ཐལ་བའི་
346



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ཕྱིར་རོ། །ཞེས་དམ་བཅའ་དང་པོ་ལ། ཡན་ལག་ཆོས་ཅན་དུ་བཟུང་ཞིང་། དམ་བཅའ་
གཉིས་པ་ལ། ཡན་ལག་ཆོས་ཅན་དུ་བཟུང་བའི་འགྱུར་མཛད་དོ། །ཡང་མདོ་རང་འགྲེལ་
ལྷ་དབང་བློ་འགྲེལ་པའི་འགྱུར་ལྟར་ན། དམ་བཅའ་གཉིས་པའི་ཚེ། ཡན་ལག་དང་ཡན་
ལག་ཅན་དག་ནི་གཞན་མ་ཡིན་ཏེ། མངོན་སུམ་མ་ཡིན་པར་ཐལ་བར་འགྱུར་བའི་ཕྱིར་རོ། །
ཞེས་དམ་བཅའ་གཉིས་པའི་ཆོས་ཅན་དུ། ཡན་ལག་ཅན་འཛིན་པའི་ལུགས་མཛད་དོ། །
ཡང་མདོ་རང་འགྲེལ་གྱི་འགྱུར་འགའ་ཞིག་ལས། ཡན་ལག་རྣམས་ནི་ཡན་ལག་ཅན་ལས་
གཞན་མ་ཡིན་ཏེ། སྲང་དམའ་བའི་ཁྱད་པར་འཛིན་པ་མེད་པའི་ཕྱིར་རོ། །ཡན་ལག་ཅན་
ནི་ཡན་ལག་ལས་གཞན་མ་ཡིན་ཏེ། མངོན་སུམ་མ་ཡིན་པར་ཐལ་བའི་ཕྱིར་རོ། །
རྫས་ནི་ཡོད་པ་མ་ཡིན་ཏེ། ཡོན་ཏན་དང་རྫས་དག་རྫས་དང་རྫས་མ་ཡིན་པ་ཉིད་དུ་
ཐལ་བའི་ཕྱིར་རོ། །ཞེས་ཡན་ལག་ཏུ་བཟུང་བ་དམ་བཅའ་དང་པོ་ཆོས་ཀྱི་ཁྱད་པར་བསྒྲུབ་
པའི་དམ་བཅའ་དང་། ཡན་ལག་ཅན་དུ་བཟུང་བ་དམ་བཅའ་གཉིས་པ་ཆོས་ཅན་གྱི་ཁྱད་
པར་བསྒྲུབ་པའི་དམ་བཅར་བཤད་པ་སྟེ། མདོ་རང་འགྲེལ་གྱི་འགྱུར་ཅུང་ཟད་མི་གཅིག་པ་
གསུམ་ཡོད་ལ། དེ་དག་གིས་རིམ་བཞིན་ཆོས་ཀྱི་ཁྱད་པར་བསྒྲུབ་པའི་དམ་བཅའ། ཆོས་
ཅན་གྱི་ཁྱད་པར་བསྒྲུབ་པའི་དམ་བཅའ། ཆོས་ཅན་གྱི་ངོ་བོ་བསྒྲུབ་པའི་དམ་བཅའ་གསུམ་
ཤུགས་ལ་བསྟན་ནས། དམ་བཅའ་དང་པོ་ལ་རྗེས་དཔག་གི་གནོད་བྱེད་དང་གཉིས་པ་ལ་
མངོན་སུམ་གྱི་གནོད་བྱེད་དང་། གསུམ་པ་ལ་ཁས་བླངས་ཀྱི་གནོད་བྱེད་གསུམ་དངོས་སུ་
བསྟན་ཏེ། གནོད་བྱེད་གཞན་རྣམས་མཚོན་ནས་བསྟན་པའི་དོན་དེ་དག །རྣམ་འགྲེལ་
འདིར་འཆད་པ་ལ། འདིས་གྲུབ་ཡན་ལག་གྱུར་པ་ཡི་ཞེས་པ་ནས། དཔེར་བརྗོད་གཞན་
ཡང་རྟོགས་པར་བྱ། །ཞེས་པའི་བར་བློ་ཀ་བཅུ་གསུམ་པོ་འདི་བྱུང་བ་ཡིན་ནོ། །
གཉིས་པ་མདོའི་དགོངས་པ་ཆོས་གྲགས་ཀྱིས་བཀྲལ་ཚུལ་ལ། མདོར་བསྟན་རྒྱས་
བཤད་གཉིས་ཀྱི་དང་པོ་ལ། འདིས་གྲུབ་སོགས་ཚིགས་བཅད་གཉིས་ཏེ། འདི་འབྲུ་ལ་
347



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྦྱར་ན། ཤེས་བྱ་ཆོས་ཅན། ཆོས་ཀྱི་ངོ་བོ་བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལ་
ཚད་མས་གནོད་པར་མ་ཟད། དམ་བཅའ་ཕྱི་མ་གསུམ་གྱི་ཞེན་དོན་ལ་ཡང་ཚད་མ་བཞིས་
གནོད་པ་ཡིན་ཏེ། ཆོས་ཀྱི་ངོ་བོ་བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལ་ཚད་མས་
གནོད་བྱེད་བསྟན་པ་འདིས། བྱེ་བྲག་པའི་གྲུབ་མཐའི་ཡན་ལག་ཏུ་གྱུར་པ་ཡི་ཆོས་ཅན་གྱི་
ཁྱད་པར་དང་། ཆོས་ཅན་རང་གི་ངོ་བོ་བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལའང་
རྗེས་དཔག་སོགས་ཀྱིས་གནོད་པ་བྱེད་ཚུལ་དག་ནི་མཚོན་ནས་བསྟན་པ་ཡིན་པའི་ཕྱིར་
ཞེས་འཆད་པ་ལ། འདིས་གྲུབ་ཡན་ལག་གྱུར་པ་ཡིས། །ཞེས་སོ། །འདིའི་འབྲུ་ལ་ཕལ་
ཆེར་བསྒྲུབ་བྱའི་ཡན་ལག་ཏུ་གྱུར་པ་ཡི། ཞེས་འཆད་པ་ནི་མི་འཐད་དེ། འདིས་སྒྲུབ་ཡན་
ལག་གྱུར་པ་ཡི། །ཞེས་པའི་གཞུང་ཡོད་ན་ཁྱེད་བདེན་ཡང་། འདིས་གྲུབ་ཡན་ལག་གྱུར་
པ་ཡི། །ཞེས་པ་ལས་མི་འདུག་པའི་ཕྱིར་རོ། ། །
གཉིས་པ་རྒྱས་བཤད་ལ་གཉིས། ཆོས་ཀྱི་ཁྱད་པར་སྒྲུབ་པའི་དམ་བཅའ་དགག །
ཚུལ་དེས་ཕྱི་མ་གཉིས་ཀྱང་མཚོན་པར་བསྟན་པའོ། །དང་པོ་ལའང་། མདོར་བསྟན་རྒྱས་
བཤད་གཉིས་ཀྱི་དང་པོ་ལ། དེ་ལ་དོན་ནི་ཞེས་སོགས་རྐང་པ་གཉིས་སོ། །དེ་འབྲུ་དང་
སྦྱར་ན། ཆོས་ཀྱི་ཁྱད་པར་བསྒྲུབ་པའི་དམ་བཅའ་སོགས་གསུམ་ཡོད་པ་དེ་ལ། ཆོས་ཀྱི་
ཁྱད་པར་བསྒྲུབ་པའི་དམ་བཅའ་ཞེན་དོན་ལ་གནོད་བྱེད་ཀྱི་དཔེ་ནི་ཕྱོགས་བརྗོད་པ་ཆོས་
ཅན། དགོས་པ་ཡོད་དེ། དམ་བཅའ་ཕྱི་མ་གཉིས་ཀྱི་ཞེན་དོན་ལ་ཡང་གནོད་པ་བྱེད་ཚུལ་
གྱི་དོན་འདི་ནི་མཚོན་ནས་བསྟན་པའི་དོན་དུ་ཡིན་པའི་ཕྱིར་རོ། །ཡང་དཔེ་ནི་ཕྱོགས་ཙམ་
བརྗོད་ཅེས་པའི་ཚིག་གི་རྣོ་བྱ་ལྟར་ན། འདི་ལྟར་བཤད་དེ། ཚད་མ་མདོར། ཆོས་ཀྱི་ཁྱད་
པར་བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལ་གནོད་བྱེད་སྟོན་པའི་ཚེ། སྲང་དམའ་
བའི་ཁྱད་པར་མི་འཛིན་པའི་ཕྱིར་རོ། །ཞེས་གནོད་བྱེད་ཀྱི་དཔེ་ནི་རྗེས་དཔག་གི་ཕྱོགས་
ཙམ་ཞིག་བརྗོད་པ་ཆོས་ཅན། དགོས་པ་ཡོད་དེ། དམ་བཅའ་གསུམ་ཡོད་པ་དེ་ལ་ལྟར་
348



རྗེ
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
སྣང་ཕྱི་མ་གཉིས་ཀྱི་ཞེན་དོན་ལ་ཡང་། རྗེས་དཔག་གིས་གནོད་པ་བྱེད་དོ་ཞེས་པའི་དོན་
འདི་ནི་ཤུགས་ལ་བསྟན་པ་ཡི་དོན་དུ་ཡིན་པའི་ཕྱིར་རོ། །ཡང་ཚད་མ་མདོར། ཆོས་ཅན་གྱི་
ཁྱད་པར་སྒྲུབ་པའི་དམ་བཅའ་ལྟར་སྣང་གི་ཞེན་དོན་ལ་གནོད་བྱེད་སྟོན་པའི་ཚེ། མངོན་
སུམ་ཉིད་མ་ཡིན་པར་ཐལ་བའི་ཕྱིར་རོ་ཞེས། གནོད་བྱེད་ཀྱི་དཔེ་ནི་མངོན་སུམ་གྱི་ཕྱོགས་
ཙམ་ཞིག་བརྗོད་པ་ཆོས་ཅན། དགོས་པ་ཡོད་དེ། དམ་བཅའ་གསུམ་ཡོད་པ་དེ་ལ་ལྟར་
སྣང་སྔ་ཕྱི་གཉིས་ཀྱི་ཞེན་དོན་ལ་ཡང་མངོན་སུམ་གྱིས་གནོད་པ་བྱེད་དོ་ཞེས་པའི་དོན་འདི་
ནི་ཤུགས་ལ་བསྟན་པའི་དོན་དུ་ཡིན་པའི་ཕྱིར་རོ། །ཡང་ཚད་མ་མདོར། ཆོས་ཅན་གྱི་ངོ་བོ་
བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལ་གནོད་བྱེད་སྟོན་པའི་ཚེ། ཡོན་ཏན་དང་
རྫས་དག་རྫས་དང་རྫས་མ་ཡིན་པར་ཐལ་བའི་ཕྱིར་རོ་ཞེས། གནོད་བྱེད་ཀྱི་དཔེ་ནི། ཁས་
བླངས་འགལ་བའི་ཕྱོགས་ཙམ་ཞིག་བརྗོད་པ་ཆོས་ཅན། དགོས་པ་ཡོད་དེ། དམ་བཅའ་
གསུམ་ཡོད་པ་དེ་ལ་དམ་བཅའ་སྔ་མ་གཉིས་ཀྱི་ཞེན་དོན་ལ་ཡང་། ཁས་བླངས་འགལ་
བས་གནོད་པ་བྱེད་དོ་ཞེས་པའི་དོན་འདི་ནི་ཤུགས་ལ་བསྟན་པའི་དོན་དུ་ཡིན་པའི་ཕྱིར་རོ། །
ཞེས་འཆད་པ་ལ། དེ་ལ་དོན་ནི་བསྟན་པ་ཡི། །དོན་དུ་དཔེ་ནི་ཕྱོགས་ཙམ་བརྗོད། །
ཅེས་སོ། །ཕྱོགས་གླང་གྲགས་པའི་དགོངས་དབྱིངས་རྫོགས་པར་གྱུར་ཅིག །འདི་ནི་ཁོ་
བོས་རྟོགས་སོ། །
གཉིས་པ་རྒྱས་བཤད་ལ་བཞི། གནོད་བྱའི་དམ་བཅའ་ངོས་ཀྱིས་བཟུང་། །ཐལ་
རང་རིགས་པའི་ཕྲེང་བ་འཕངས། །རང་ཚིག་ཁས་བླངས་ནང་འགལ་བསྟན། །མངོན་སུམ་
ཚད་མས་བསལ་བ་ཕབ་པའོ། །དང་པོ་ནི། ལྡན་དོན་སོགས་ཚིགས་བཅད་གཉིས་སོ། །དེ་
འབྲུ་དང་སྦྱར་ན། སྔར་རྒོལ་བྱེ་བྲག་པས། ཕྱིར་རྒོལ་སངས་རྒྱས་པའི་ངོར། ཆོས་ཀྱི་ཁྱད་
པར་བསྒྲུབ་པའི་དམ་བཅའི་ཞེ་འདོད་དམ་འཆའ་ཚུལ་ཡོད་དེ། རིགས་མཐུན་གྱི་རྡུལ་ཕྲན་
གཉིས་ཡན་ཆད་ལྡན་པ་སྟེ་ཕྲད་པའི་དོན་ཁྱད་གཞི་ཡན་ལག་ཅན་དེ། ཁྱད་ཆོས་ཡོན་ཏན་
349



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལྕིད་ལྷག་དང་། འབྲས་བུ་ཐུར་དུ་འགྲོ་བའི་བྱ་བ་དང་། དེ་གཉིས་གཞི་གཅིག་ལ་འཕྲོད་པ་
འདུ་བའི་རྒྱུ་བྱེད་པའི་རྫས་ཀྱི་མཚན་ཉིད་གསུམ་ཀྱིས་ཁྱད་པར་དུ་བྱས་པ་ཅན། མཐོང་བ་
ལ་བརྟེན་པ་སྟེ་མངོན་སུམ་གྱིས་མཐོང་རུང་གི་ཡན་ལག་ཅན་དེ། རང་གི་ཡན་ལག་ལས་
རྫ་ས་གཞན་དུ་ཡོད་པ་ཡིན་ནོ། །ཞེས་དམ་བཅའ་བ་ཡིན་པའི་ཕྱིར་ཏེ། མངོན་སུམ་གྱིས་མ་
མཐོང་བའི་ཡན་ལག་ཅན་རང་གི་ཡན་ལག་ལས་རྫ་ས་གཞན་དུ་དམ་བཅའ་བ་ལ། སྔར་
རྒོལ་བྱེ་བྲག་པ་རང་གི་ཞེ་འདོད་འགྲུབ་པའི་དགོས་པ་མེད། ལྕིད་སོགས་ཆོས་གསུམ་གྱི་
ཁྱད་པར་དུ་བྱས་པ་ཅན་མ་ཡིན་པའི་ཡན་ལག་ཅན། རང་གི་ཡན་ལག་ལས་གཞན་དུ་དམ་
བཅའ་བ་ལ། ཕྱིར་རྒོལ་སངས་རྒྱས་པས་ཤེས་འདོད་འཇུག་པའི་དགོས་པ་མེད་པའི་
ཕྱིར་རོ། །ཞེས་འཆད་པ་ལ། ལྡན་དོན་རྫས་ཀྱི་མཚན་ཉིད་ཅན། །མཐོང་བ་ལ་བརྟེན་
གཞན་ཡོད་ཡིན། །མ་མཐོང་ཁྱད་པར་ཅན་མིན་པ། །དམ་བཅའ་བ་ལ་དགོས་པ་མེད། །
ཅེས་སོ། །རྟགས་དེ་གཉིས་བསྒྲུབ་པ་ལ། རྟགས་དང་པོ་གྲུབ་སྟེ། མངོན་སུམ་གྱིས་མ་
མཐོང་བའི་ཡན་ལག་ཅན་དང་པོ་ལྟ་བུ་ལ། འབྲས་བུ་ལྕི་སོགས་དང་སྒྲིབ་ཐོགས་ཀྱི་བྱ་བ་
མེད་པར་མཐོང་ནས། ལྕིད་སོགས་དང་སྒྲིབ་ཐོགས་ཀྱི་བྱ་བ་བྱེད་པའི་ཡན་ལག་ཅན། རང་
གི་ཡན་ལག་ལས་རྫས་གཞན་དུ་བསྒྲུབ་པར་འདོད་པའི་ཕྱིར། རྟགས་གཉིས་པ་གྲུབ་སྟེ།
ལྕིད་སོགས་ཆོས་གསུམ་ཀྱིས་ཁྱད་པར་དུ་བྱས་པ་ཅན་མ་ཡིན་པའི་ཡན་ལག་ཅན། རང་གི་
ཡན་ལག་ལས་རྫས་གཞན་དུ་འདོད་པ་ཙམ་ནི། སངས་རྒྱས་པའི་ངོར་སྒྲུབ་ན་གྲུབ་ཟིན་པ་
གྲུབ་པ་ཉིད་དུ་འགྱུར་བའི་ཕྱིར་ཏེ། དེ་ཙམ་ཞིག་སངས་རྒྱས་པས་ཀྱང་ཁས་ལེན་པའི་
ཕྱིར་རོ། །ཞེས་འཆད་པ་ལ། མ་མཐོང་བ་ལ་འབྲས་མེད་པ། །མཐོང་ནས་ཡན་ལག་
ཅན་སྒྲུབ་འདོད། །ཁྱད་པར་ཅན་མིན་གཞན་ཡོད་མིན། །སྒྲུབ་ན་གྲུབ་པ་སྒྲུབ་པ་ཉིད། །
ཅེས་སོ། །དེས་ན་གཞུང་འདིས་དངོས་བསྟན་དམ་བཅའ་དང་པོ་ཁོ་ན་ཡིན་ཀྱང་། ཤུགས་
བསྟན་དམ་བཅའ་ཕྱི་མ་གཉིས་ཀྱང་བསྟན་ཏེ། ལྡན་དོན་རྫས་ཀྱི་མཚན་ཉིད་ཅན། །ཞེས་
350



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
པ་དེས། རྫས་ཀྱི་མཚན་ཉིད་གསུམ་དང་ལྡན་པའི་ཡན་ལག་ཅན་ཡོད་དོ་ཞེས། ཆོས་ཅན་
གྱི་ངོ་བོ་བསྒྲུབ་པའི་དམ་བཅའ་བསྟན། མཐོང་བ་ལ་བརྟེན་གཞན་ཡོད་མིན། །ཞེས་པ་
དེས། མངོན་སུམ་ཀྱིས་མཐོང་བའི་ཡན་ལག་དེ། ཡན་ལག་ཅན་ལས་རྫས་གཞན་མིན། །
ཞེས། ཆོས་ཅན་གྱི་ཁྱད་པར་སྒྲུབ་པའི་དམ་བཅའ་དེ་ཤུགས་ལ་བསྟན་པའི་ཕྱིར་རོ། །
གཉིས་པ་ཐལ་རང་རིགས་པའི་ཕྲེང་བ་འཕངས་པ་ལ་གསུམ། ལོག་རྟོག་ཟློག་བྱེད་
ཐལ་འགྱུར་འཕངས། རྗེས་དཔག་སྐྱེད་བྱེད་རང་རྒྱུད་བཀོད་པ། དེ་ལྟར་བཀོད་པའི་རྒྱུ་
མཚན་བཤད་པའོ། །དང་པོ་ནི། གལ་ཏེ་འདི་ལྕི་སོགས་ཚིག་རྐང་གཉིས་སོ། །དེ་འབྲུ་ལ་
སྦྱར་ན་གལ་ཏེ་བྱེ་བྲག་པ་ཁྱོད་ཀྱི་ལུགས་ཀྱི་ཡན་ལག་ཅན་འདི་ལ། ཡོན་ཏན་ལྕིད་ལྷག་པ་
དང༌། དེའི་འབྲས་བུ་འོག་ཏུ་འགྲོ་བར་འགྱུར་བའི་བྱ་བ་གཉིས་དང་ལྡན་པར་ཁས་ལེན་ན།
ལྗིད་མཉམ་གྱི་འཇིམ་རིལ་བཅུ་ཚན་གཉིས་ལས་བསྡོམས་པའི་འཇིམ་རིལ་ཆོས་ཅན། ཁྱོད་
མ་བསྡོམས་པའི་རིལ་གཉིས་སྲང་ལ་གཞལ་བའི་ཚེ། ཁྱོད་འཇལ་བྱེད་ཀྱི་སྲང་མགོ་ནི་
དམའ་བ་དག་ཏུ་འགྱུར་བར་ཐལ། ཁྱེད་གཉིས་ལ་ཡན་ལག་གི་ལྗིད་མཉམ་པོར་ཡོད་པ་
གང་ཞིག །ཁྱོད་ལ་ཡོན་ཏན་ལྕིད་ལྷག་སྐྱེས། གཅིག་ཤོས་ལ་མ་སྐྱེས་པའི་ཕྱིར་རོ། །ཞེས་
འཆད་པ་ལ། གལ་ཏེ་འདི་ལྕི་འོག་འགྲོར་འགྱུར། །སྲང་ནི་དམའ་བ་དག་ཏུ་འགྱུར། །
ཞེས་སོ། །འདིའི་འབྲུ་ནོན་དུ། ཁ་ཅིག །ཁྱོད་ལ་རང་གི་ཡན་ལག་ལ་མེད་པའི་ལྕིད་ལྷག་
གི་འབྲས་བུ་འོག་ཏུ་འགྲོ་བའི་བྱ་བ་དང༌། ཁྱོད་ཀྱི་ལྕིད་ལྷག་འཇལ་བའི་སྲང་མགོ་དམའ་བ་
ཉིད་དུ་འགྱུར་བར་ཐལ། ཁྱོད་ལ་རང་གི་ཡན་ལག་ལ་མེད་པའི་སྐྱིད་ལྷག་ཡོད་པའི་ཕྱིར།
ཞེས། འདི་ལྕི་འོག་འགྲོར་ཞེས་པ་ཚད་བསལ་དུ་འཕེན་པ་ནི། ཅུང་མི་འཐད་དེ། ཐལ་བ་དེ་
བྱེ་བྲག་པ་ལ་བསལ་བ་ཡེ་མེད་ཡིན་པའི་ཕྱིར་ཏེ། ལྕིད་ལྷག་གི་འབྲས་བུས་འོག་ཏུ་འགྲོ་
བའི་བྱ་བ་དེ། ལྕིད་སོགས་ཆོས་གསུམ་གྱི་ནང་ཚན་ཡིན་པས། རྒོལ་བ་དེས་འདོད་ལན་
ཐེབས་པའི་ཕྱིར་རོ། །ཡང་ཁ་ཅིག །ལྕིད་སོགས་ཆོས་གསུམ་འདྲེན་པའི་ཚེ། ཡོན་ཏན་ལྕིད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལྷག་དང་། དེའི་འབྲས་བུ་སྲང་མགོ་ཐུར་དུ་འགྲོ་བའི་བྱ་བ་དང་། དེ་གཉིས་གཞི་གཅིག་ལ་
འཕྲོད་པ་འདུ་བའི་རྒྱུ་བྱེད་པ་ཞེས་འཆད་པའང་མི་འཐད་དེ། ཁོས་ལྕིད་སོགས་ཆོས་གསུམ་
ཁས་བླངས་པ་ལ། ལྕིད་ལྷག་གི་འབྲས་བུ་སྲང་མགོ་ཐུར་དུ་འགྲོ་བའི་བྱ་བ་ཡོད་པར་ཐལ།
ཡོན་ཏན་ལྕིད་ལྷག་ཡོད་པའི་ཕྱིར། ཞེས་སོ། །ཁོ་ལ་མི་འདོད་པ་ཐལ་བར་འཕེན་པ་ཡིན་གྱི།
ཁོའི་རྩ་བའི་གྲུབ་མཐའ་ལ་དེ་ལྟ་བུ་ཁས་བླངས་པ་མེད་པའི་ཕྱིར་དང་། གལ་ཏེ་ཁས་བླངས་
ནས། སྲང་ནི་དམའ་བ་དག་ཏུ་འགྱུར་ཞེས། ཐལ་བ་འཕངས་པ་ལ་དགོས་པ་མེད་དེ། ཁོས་
འདོད་ལན་ཐེབས་འདུག་པའི་ཕྱིར་རོ། ། །
གཞུང་འདི་ལ་མཁས་གྲུབ་རྗེའི་ཊིཀྐར་འདི་སྐད་ཅེས། འཇིམ་རིལ་ལྔ་བསྲེས་པའི་
གོང་བུ་འདི་ཆོས་ཅན། ཁྱོད་མ་བསྲེས་པའི་འཇིམ་རིལ་ལྔ་ལ་མེད་པའི་འོག་ཏུ་འགྲོ་བའི་བྱ་
བ་དོན་གཞན་དང་ལྡན་པར་འགྱུར་བར་ཐལ། དེ་དག་ལ་མེད་པའི་ལྕིད་ཀྱི་ཡོན་ཏན་ལྷག་
པོ་ཡོད་པའི་ཕྱིར། ཁྱབ་རྟགས་ཁས། འདོད་ན། འཇིམ་རིལ་བོང་ཚོད་མཉམ་པོ་བཅུ་ཚན་
གཅིག་ལས་ལྔ་མ་བསྲེས་ཤིང་ལྔ་བསྲེས་ནས་སྲང་ལ་བཅལ་བ་ན། ཕྱི་མ་ཉིད་སྲང་ནི་དམའ་
བ་དག་ཏུ་འགྱུར་བར་ཐལ། སྔར་མ་བསྲེས་པའི་ཚེ་ལྕིད་མཉམ་དུ་ཡོད་པ་གང་ཞིག །
བསྲེས་པ་ན་ཕྱི་མ་ལ་ཡན་ལག་ཅན་གྱི་ལྗིད་དེས་དྲངས་པའི་འོག་ཏུ་འགྲོ་བའི་བྱ་བ་ལྷག་པོ་
ཡོད་པའི་ཕྱིར། འདོད་ན། མངོན་སུམ་ཚད་མས་བསལ་ཞེས་འཆད་མོད། ཅུང་ཟད་གནད་
མ་དགོངས་པ་སྔ་མ་དང་འདྲ་སྟེ། ཁྱེད་རང་གི་ཐལ་བ་སྔ་མ་དེའི་རྟགས་ཁོ་ལ་དངོས་འགལ་
ཡིན་ན། ཁོས་རིག་པ་ཡན་ལག་ཅན་ལ་ལྕིད་སོགས་ཆོས་གསུམ་འབྲེལ་མེད་དུ་ཁས་བླངས་
པས། བསལ་བ་དེ་ལྟར་འཕེན་པ་ངལ་བ་འབྲས་མེད་ཡིན་པའི་ཕྱིར་རོ། །དེས་ན་ཁྱེད་ཀྱི་
ལུགས་ལ། གལ་ཏེ་འདི་ལྕི་ཞེས་པ་རྟགས་སུ་བཀོད། འོག་འགྲོར་འགྱུར་ཞེས་པ་གསལ་
བར་འཕངས། དེ་ལ་འདོད་ལན་འདེབས་ན། སྲང་ནི་དམའ་བ་དག་དུ་འགྱུར་གྱི་ཐལ་བ་
འཕེན་ཞེས་པ་སྙིང་པོར་གནང་ཡང་། རྩ་བའི་དགོངས་པ་མ་ཡིན་ཏེ། འདི་ལྕི་འོག་འགྲོར་
352



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ཞེས་པ། ཁས་བླངས་རྟགས་སུ་བཀོད་ནས། སྲང་ནི་དམའ་བ་དག་ཏུ་འགྱུར། མི་འདོད་པ་
ཐལ་བར་འཕེན་པའི་གཞུང་ཡིན་པའི་ཕྱིར་རོ། །དེས་ན་སྙིང་པོ་གཞི་གཅིག་ལ་དཔེར་
མཚོན་ན། ཡན་ལག་ཅན་བུམ་པ་ཆོས་ཅན། ཁྱོད་ལ་རང་གི་ཡན་ལག་ལ་མེད་པའི་ལྕིད་
ལྷག་འཇལ་བའི་སྲང་ནི་དམའ་བ་དག་ཏུ་འགྱུར་བར་ཐལ། ཁྱོད་རང་གི་ཡན་ལག་ལ་མེད་
པའི་ཡོན་ཏན་ལྕིད་ལྷག་དང་། དེས་དྲངས་པའི་འོག་ཏུ་འགྲོ་བའི་བྱ་བ་གཉིས་དང་ལྡན་པ་
དེ་ཡིན་པའི་ཕྱིར། ཁོ་ལ་རྟགས་དངོས། རང་ཉིད་ཀྱི་རྟགས་དེ་འདྲ་ནམ་དུ་ཡང་ཁས་མི་
ལེན་ནོ་ཞེས་བྱ་བ་འདི་ཉིད་ཡིན་ནོ། ། །
གཉིས་པ་རྗེས་དཔག་སྐྱེད་བྱེད་རང་རྒྱུད་འཆད་པ་ལ། དེས་ན་ཡོན་ཏན་བྱ་མེད་པ། །
ཞེས་སོགས་ཚིགས་བཅད་གཅིག་གོ །དེ་འབྲུ་ལ་སྦྱར་ན་གོང་གི་ཐལ་བ་ལ་བརྟེན་ནས།
ལོག་རྟོག་གི་དབལ་ཅུང་ཟད་གཞོམ་པ་ན། ཡན་ལག་ཅན་བུམ་པ་ཆོས་ཅན། ཁྱོད་ལ་རང་
གི་ཡན་ལག་ལ་མེད་པའི་ཡོན་ཏན་སྐྱིད་ལྷག་དང་། དེའི་འབྲས་བུ་འོག་ཏུ་འགྲོ་བའི་བྱ་བ་
གཉིས་མེད་པ་ཡིན་ཏེ། ཁྱོད་ལ་རང་གི་ཡན་ལག་ལ་མེད་པའི་ལྕིད་ལྷག་འཇལ་བའི་སྲང་
མགོ་དམའ་བ་དེ་མེད་པ་དེས་ཕྱིར་རོ། །ཞེས་འཆད་པ་ལ། དེས་ན་ཡོན་ཏན་བྱ་མེད་པ་
ཞེས་སོ། །དེས་ན་ཡན་ལག་ཅན་བུམ་པ་ཆོས་ཅན། ཁྱོད་ལ་རང་གི་ཡན་ལག་ལ་མེད་པའི་
ཡོན་ཏན་ལྕིད་ལྷག་དང་། དེས་དྲངས་པའི་འབྲས་བུ་འོག་ཏུ་འགྲོ་བའི་བྱ་བ་གཉིས་གཞི་
གཅིག་ལ་འཕྲོད་པ་འདུ་བ་ཅན་གྱི་རྒྱུ་བྱེད་པ་དེ་ཡང་ཡོད་པ་མིན་ཏེ། ཁྱོད་ལ་སྐྱིད་ལྷག་དང་
བྱ་བ་དེ་གཉིས་མེད་པ་དེའི་ཕྱིར། ཞེས་འཆད་པ་ལ། དེ་ཕྱིར་འདུ་བ་ཅན་རྒྱུ་མིན། །ཞེས་
སོགས། དེ་ལྟར་གོང་གི་ཐལ་བས་ལོག་རྟོག་ལོག་ཚུལ་ཚད་མ་དེས། བསྒྲུབ་བྱ་ལ་ཤེས་
འདོད་ཐེ་ཚོམ་དང་ལྡན་པའི་བྱེ་བྲག་པའི་རིགས་རྒྱུད་གཅིག་ལ་རྟགས་འདི་ལྟར་འགོད་དེ།
ཡན་ལག་ཅན་བུམ་པ་ཆོས་ཅན། ཁྱོད་ལ་རང་གི་ཡན་ལག་ལ་མེད་པའི་ཡོན་ཏན་ལྕིད་ལྷག་
དེ་མཐོང་བ་མེད་དེ། ཁྱོད་ལ་ལྕིད་ལྷག་དེའི་འབྲས་བུ་སྲང་མགོ་ཐུར་དུ་འགྲོ་བ་དེ་མཐོང་བ་
353



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མེད་པའི་ཕྱིར། ཞེས་པའི་འབྲས་བུ་མ་དམིགས་པའི་རྟགས་དང་། ཡང་དེ་ཆོས་ཅན། ཁྱོད་
ལ་རང་གི་ཡན་ལག་ལ་མེད་པའི་ཡོན་ཏན་ལྕིད་ལྷག་དེ་མཐོང་བ་མེད་དེ། ཁྱོད་ལ་ལྕིད་
ལྷག་དེའི་ངོ་བོ་དག་ཚད་མས་མཐོང་བ་མེད་པ་སྟེ་མ་དམིགས་པའི་ཕྱིར། ཞེས་པའི་རང་
བཞིན་མ་དམིགས་པའི་རྟགས་གང་རུང་འགོད་པས། ཡན་ལག་ཅན་དེ་ལ་རང་གི་ཡན་
ལག་ལ་མེད་པའི་ལྕིད་ལྷག་མེད་པར་མཐོང་བའི་རྟགས་ཅན་རྗེས་དཔག་སྐྱེ་བ་ཡིན་ཏེ།
རྒོལ་བ་དེ་ལ་དེ་བཀོད་པ་སྐབས་སུ་བབ་པ་དེའི་ཕྱིར་རོ། །ཞེས་འཆད་པ་ལ། དེ་ཕྱིར་
འབྲས་བུ་ངོ་བོ་དག །མཐོང་བ་མེད་ཕྱིར་དེ་མཐོང་མིན། །ཞེས་སོ། ། །
གསུམ་པ་དེ་ལྟར་བཀོད་པའི་རྒྱུ་མཚན་བཤད་པ་ནི། དེས་ན་མེད་ན་མི་འབྱུང་བ། །
སོགས་རྐང་པ་གཅིག་གོ །དེ་འབྲུ་ལ་སྦྱར་ན། བཤད་ཟིན་པ་དེས་ན། ཚད་མ་མདོར། ཆོས་
ཀྱི་ཁྱད་པར་བསྒྲུབ་པའི་དམ་བཅའི་ཞེན་དོན་ལ་གནོད་བྱེད་སྟོན་པའི་ཚེ། སྲང་དམའ་བའི་
ཁྱད་པར་འཛིན་པ་མེད་པའི་ཕྱིར། ཞེས་པའི་རིགས་པ་འདིས། ཁྱད་ཆོས་ལྕིད་ལྷག་དེ་
བཀག་པས། ཆོས་གསུམ་ལྡན་གྱི་ཁྱད་གཞི་ཡན་ལག་ཅན་དང་། ཁྱད་པར་གྱི་ཆོས་གཞན་
ལྕིད་ཀྱི་འབྲས་བུ་འོག་ཏུ་འགྲོ་བའི་བྱ་བ་དང་། དེ་གཉིས་འཕྲོད་པ་འདུ་བའི་རྒྱུ་བྱེད་པ་
གཉིས་ལ་ཡང་ཤུགས་ལ་གནོད་པ་བསྟན་པའི་ཆེད་ཡིན་པའི་ཕྱིར་ཏེ། ཡོན་ཏན་སྐྱིད་ལྷག་
ཁེགས་པས། འབྲས་བུ་འོག་ཏུ་འགྲོ་བའི་བྱ་བ་ཁེགས། དེ་བཀག་པས་འཕྲོད་འདུ་བའི་
འབྲེལ་བ་ཁེགས། ཁྱད་ཆོས་དེ་གསུམ་བཀག་པས། ཁྱད་ཆོས་དེ་གསུམ་དང་ལྡན་པའི་
ཁྱད་གཞི་ཡན་ལག་ཅན་དེ་ཡང་ཁེགས་པའི་ཕྱིར་ཏེ། ཁྱོད་ཀྱི་ལུགས་ལ་ཡོན་ཏན་ལྕིད་
ལྷག་དེ། དེ་རྣམས་མེད་ན་མི་འབྱུང་བའི་རྒྱུའི་གཙོ་བོ་ཡིན་པའི་ཕྱིར། ཞེས་འཆད་པ་ལ།
དེས་ན་མེད་ན་མི་འབྱུང་བ། །ཁྱད་པར་གཞན་ལ་གནོད་པ་ཡིན། །ཞེས་སོ། །ཤེས་ལྡན་
དག་གིས་དགའ་སྟོན་གྱིས་ཤིག །
གསུམ་པ་རང་ཚིག་ཁས་བླངས་ནང་འགལ་བསྟན་པ་ལ་བཞི། དཔེ་དོན་བསལ་
354



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
བའི་ཕྱོགས་སྔ་བཀོད། དོན་ལ་ནང་འགལ་བྱུང་བས་དགག །དེ་ལ་ཆོས་མཐུན་མེད་པས་
དགག །འཕྲོས་དོན་ཡོན་ཏན་ལྷག་པོ་དགག་པའོ། །དང་པོ་ནི། ཕྲ་མོ་ནས་ཙམ་སོགས་
ཚིགས་བཅད་གཅིག་གོ །དེ་འབྲུ་ལ་སྦྱར་ན། སྔ་རྒོལ་བྱེ་བྲག་པ་གཞན་དག་ན་རེ། གལ་ཏེ་
འདི་ལྕི་འོག་འགྲོར་འགྱུར། །ཞེས་སོགས་རྩ་བའི་ཐལ་འགྱུར་ལ་ཁྱབ་པ་མེད་དེ། རྡུལ་ཕྲ་
མོ་སྟེ་རྡུལ་ཕྲན་གཉིས་ཚོགས་པ་ནས་བརྩམས་ཏེ། ཡན་ལག་ཅན་གྱི་རྫས་ཀྱི་ཕྲེང་བ་དག་
ལ་རྩོམ་ཐེངས་རེ་ལ་ཡོན་ཏན་ལྕིད་ལྷག་རེ་སྐྱེ་ཡང་། དེ་སྲང་ལ་བཅལ་བ་ཉིད་ཀྱི་ཕྱིར་ན།
རྫས་རེ་རེ་བ་གཞན་གྱི་ལྕིད་ཉིད་ནི། སྲང་གིས་ཇི་ལྟ་བ་བཞིན་མི་རྟོགས་པའི་ཕྱིར། དཔེར་ན།
རས་ཁུར་ཆེན་པོའི་སྟེང་དུ། རས་བལ་གྱི་འདབ་མ་རེ་རེ་ནས་བཞག་པའི་ཚེ། དེ་ལ་ལྗིད་
ཡོད་ཀྱང་དེ་སྲང་གིས་མི་རྟོགས་པ་བཞིན་ནོ། །ཞེས་ཟེར་རོ། །ཞེས་འཆད་པ་ལ། ཕྲ་མོ་
ནས་བརྩམས་རྫ་ས་ཕྲེང་དག །བཅལ་ཉིད་ཕྱིར་ན་རྫས་གཞན་ཀྱི། །ལྕིད་ཉིད་མི་རྟོགས་
རས་བལ་གྱི། །འདབ་བཞག་བཞིན་ཞེས་གཞན་དག་ཟེར། །ཞེས་སོ། །
གཉིས་པ་དོན་ལ་ནང་འགལ་འབྱུང་བས་དགག་པ་ནི། ཁྱོད་ཀྱིས་ཉེས་སྤོང་གི་ཚིག་
དེ་ལ། ཁས་བླངས་སྔ་ཕྱི་འགལ་བ་དང་། རང་ཚིག་དངོས་ཤུགས་འགལ་བས་ཀྱང་། གནོད་
བྱེད་སྲང་གི་གཞལ་བྱར་གྱུར་པའི་ལྕིད། སྲང་གིས་མི་རྟོགས་ཞེས་པར་སོང་འདུག་པའི་
ཕྱིར་རོ། །སྲང་གིས་ཇི་ལྟ་བ་བཞིན་མི་རྟོགས་པར་ཁས་བླངས་ཀྱི་གཏན་ནས་མི་རྟོགས་
པར་ཁས་མ་བླངས་སོ་སྙམ་ན་ཡང་། ཐོག་མར་རྫས་རྩོམ་ཐེངས་རེ་ལ་ཡོན་ཏན་ལྕིད་ལྷག་
རེ་སྐྱེ་ཞེས་པ་དེ་ལ་རིགས་པ་སྟོན་པ་ནི། དེ་ཡི་ཅིག་ཆར་ཞེས་སོགས་ཚིགས་བཅད་གཅིག་
དང་ཕྱེད་དེ། དེ་འབྲུ་ལ་སྦྱར་ན། ལྗིད་མཉམ་ཀྱི་འཇིམ་རིལ་བཅུ་ཚན་གཉིས་ཡོད་པ་དེའི།
བཅུ་ཚན་གཅིག་ཅིག་ཅར་དུ་ལྡན་པ་སྟེ་སྡོམ་པ་དང་། གཅིག་སོ་སོར་ཏེ་རིམ་བཞིན་ལྡན་པ་
སྟེ་སྡོམ་པའི་རྡུལ་གྱི་ཚོགས་པ་གཉིས་པོ་དག །སྲང་མཐིལ་སོ་སོར་གཡས་གཡོན་དུ་སྲང་
གཅིག་ལ་ལྷན་ཅིག་བཅལ་བ་ན། དེ་གཉིས་ལ་ལྕིད་ལྷག་ནི་མང་ཉུང་ཐ་དད་པར་འགྱུར་
355



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བར་ཐལ། རིལ་གྱིས་སྡོམ་པ་དེ་ལ་ལྕིད་ལྷག་དགུ་སྐྱེས། ཅིག་ཅར་སྡོམ་པ་དེ་ལ་ལྕིད་ལྷག་
གཅིག་ལས་མ་སྐྱེས་པ་དེའི་ཕྱིར། འདོད་ན། གསེར་མ་ཤ་ཀ་ལ་སོགས་པ་ལྕིད་མཉམ་བཅུ་
ཚན་གཉིས་ལས། གཅིག་ཅིག་ཅར་དང༌། ཅིག་ཤོས་རིམ་པ་ཡིས་བསྲེས་པའི་ཚེ་ན། དེ་
གཉིས་ལྕིད་མཉམ་བཅུ་ཚན་རེ་རེར་གྲངས་མཚུངས་པར་ནི་མི་རུང་བར་ཐལ། དེ་གཉིས་ལ་
ལྕིད་ལྷག་ཆེ་ཆུང་དང་མང་ཉུང་སོགས་ཐ་དད་ཡོད་པའི་ཕྱིར་རོ། །འདོད་ན། བསྟན་བཅོས་
དང་འཇིག་རྟེན་གྱི་གྲགས་པས་ཀྱང་གནོད་དོ་ཞེས་འཆད་པ་ལ། དེ་ཡི་ཅིག་ཅར་ལྡན་པ་
དང༌། །སོ་སོར་ལྡན་པའི་རྡུལ་ཚོགས་དག །སོ་སོར་ལྷན་ཅིག་བཅལ་བ་ན། །དེ་ཕྱིར་ལྗིད་
ནི་ཐ་དད་འགྱུར། །མ་ཤ་ལ་སོགས་རིམ་པ་ཡིས། །གྲངས་མཚུངས་པར་ནི་མི་རུང་ངོ༌། །
ཞེས་སོ། །འདིར་ཕྲ་མོ་ནས་བརྩམ་ཞེས་སོགས་ཕྱོགས་སྔ་ལེན་པའི་ཚེ། ལྕིད་ལྷག་སྲང་
གིས་མི་རྟོགས་པར་ཁས་བླངས་ཞེས་པ་ཡང་མི་འཐད་དེ། དེར་ལྕིད་ལྷག་སྲང་གིས་མི་
རྟོགས་པར་ཁས་བླངས་ན། སོ་སོར་ལྷན་ཅིག་བཅལ་བ་ན། །ཞེས་སླར་ཡང་། སྲང་ལ་
བཅལ་ན་ལྕིད་ལྷག་ཐ་དད་འབྱུང་བར་ཐལ་བའི་རིགས་པ་འཕེན་པ་དེ་མཁས་པའི་རྣམ་
འགྱུར་མ་ཡིན་པའི་ཕྱིར་རོ། །སླར་ཡང་རིགས་པ་སྔ་མ་ལ་མ་ཁྱབ་པའི་ཉེས་སྤོང་འགོག་
བྱེད་བཅས་པ་སྟོན་པ་ལ། གལ་ཏེ་ཡུངས་དཀར་སོགས་ཚིགས་བཅད་གཉིས་ཏེ། དེ་འབྲུ་
ལ་སྦྱར་ན། གལ་ཏེ་བྱེ་བྲག་པ་ན་རེ། རིགས་པ་སྔ་མ་དེ་ཕྱིར་ལྕིད་ནི་ཐ་དད་འགྱུར་བ་མ་
ཁྱབ་སྟེ། ཡུངས་དཀར་ནས་བརྩམས་ཏེ་རྡུལ་ཀྱི་ཚོགས་ཆེན་པོ་གོང་ནས་གོང་དུ་ནི་འཕེལ་
བ་དང་ལྡན་པའི་འབྲུའམ་ཡན་ལག་ཅན་གྱི་རྫས་ཀྱི་ཕྲེང་བའི་ལྕི་བ་སྟེ་ལྕིད་ལྷག་སྲང་གིས་
རྟོགས་པ་མ་ཡིན་ན་སྟེ་མིན་པར། ཞེས་འཆད་པ་ལ། གལ་ཏེ་ཡུངས་དཀར་ནས་
བརྩམས་ཏེ། །ཚོགས་ཆེན་གོང་ནས་གོང་དུ་ནི། །འཕེལ་ལྡན་འབྲས་བུའི་ཕྲེང་བ་ཡི། །ལྕི་
བ་རྟོགས་པ་མ་ཡིན་ན། །ཞེས་སོ། །དེ་དགག་པ་ལ།།
འོ་ན། ཡན་ལག་ཅན་གྱི་རྫས་དེའི་རྩོམ་བྱེད་ཀྱི་རྒྱུ་རྡུལ་ཕྲ་རབ་ཀྱི་ལྗིད་ཉིད་ནི་སྲང་
356



མ
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
གི་གཞལ་བྱར་འགྱུར་བར་ཐལ། སྲང་གི་གཞལ་བྱར་གྱུར་པའི་ལྕིད་ཡོད་པ་གང་ཞིག །
ཡན་ལག་ཅན་འབྲས་བུའི་ལྕིད་ནི་སྲང་གིས་མི་རྟོགས་པའི་ཕྱིར་ཏེ། ཡུངས་དཀར་ཡན་ཆད་
ཀྱི་ལྕིད་ཀྱང་སྲང་གིས་མི་རྟོགས། ཕྲ་མོ་ནས་ཡུངས་དཀར་གྱི་བར་གྱི་ལྕིད་དག་ཀྱང་ཆུང་ངུ་
ཤིན་ཏུ་རྟོགས་པར་དཀའ་བས་ཏེ་སྲང་གིས་མི་རྟོགས་པའི་ཕྱིར་རོ། །རྟགས་དངོས།
འདོད་ན། ཡན་ལག་ཅན་རྩོམ་བྱེད་ཀྱི་རྡུལ་ཕྲ་རབ་རྣམས་ལ་ལྕིད་སོགས་ཆོས་གསུམ་དང་།
མཐོང་ཐོགས་ཀྱི་བྱ་བ་སོགས་གང་ཡང་ཁས་མི་ལེན་ཞེས་པའི་ཁས་བླངས་དང༌། ཁས་
བླངས་སྔ་ཕྱི་འགལ་ལོ། །ཞེས་འཆད་པ་ལ། ཡུངས་དཀར་བར་གྱི་ལྕིད་དག་ཀྱང་། །ཆུང་ངུ་
ཤིན་ཏུ་རྟོགས་དཀའ་བས། །འབྲས་བུའི་ལྕིད་ནི་མི་རྟོགས་ཕྱིར། །དེ་ཡི་རྒྱུ་ཉིད་གཞལ་བྱར་
འགྱུར། །ཞེས་སོ། །
གསུམ་པ་དཔེ་ལ་ཆོས་མཐུན་མེད་པས་དགག་པ་ནི། ཁྱོད་ཀྱིས་རས་འདབ་བཞིན།
ཞེས་པ་དེ། དཔེ་དོན་མི་མཚུངས་ཏེ། རས་འདབ་ཀྱི་ངོ་བོ་མངོན་སུམ་དུ་མཐོང་ཡང་། ཁྱོད་
ཀྱི་ལྕིད་ལྷག་གི་དོན་དེ་མཐོང་བ་མེད་པའི་ཕྱིར་ཏེ། རས་འདབ་ལ་སྦྱིད་ཀྱི་འབྲས་བུ་སྲང་
མགོ་ཐུར་དུ་འགྲོ་བའི་བྱ་བ་རྟོགས་པ་ཡོད་པ་བཞིན་དུ། ཁྱོད་ཀྱི་ལྗིད་ལྷག་དེའི་འབྲས་བུ་
སྲང་མགོ་ཐུར་དུ་འགྲོ་བའི་བྱ་བའང་རྟོགས་པ་མེད་པའི་ཕྱིར་རོ། །ཞེས་འཆད་པ་ལ། དོན་
དེ་མཐོང་མེད་རས་འདབ་བཞིན། །དེ་ཡི་འབྲས་བུའང་རྟོགས་པ་མེད། །ཅེས་སོ། །
བཞི་པ་འཕྲོས་དོན་ཡོན་ཏན་ལྷག་པོ་དགག་པ་ནི། ལྕིད་ཉིད་མི་རྟོགས་ཞེས་སོགས་
ཚིགས་བཅད་གཅིག་སྟེ། དེ་འབྲུ་ལ་སྦྱར་ན། འོ་ན། བྱེ་བྲག་པ་འདོད་པའི་ཡན་ལག་ཅན་ལ།
རེག་བྱའི་ཡོན་ཏན་ལྕིད་ལྷག་མེད་ཀྱང་། གཟུགས་སོགས་ཀྱི་ཡོན་ཏན་ལྷག་པ་གཞན་ཡང་
ཡོད་དོ་སྙམ་ན། གསེར་མ་ཤ་ཀ་ལ་སོགས་པའི་ཡན་ལག་ཅན་ཆོས་ཅན། ཁྱོད་ལ་རང་གི་
ཡན་ལག་ལ་མེད་པའི་ཡོན་ཏན་ལྷག་པོ་གཞན་གང་ཡང་ཡོད་པ་མ་ཡིན་ཏེ། ཁྱོད་ལ་རང་
གི་ཡན་ལག་ལ་མེད་པའི་རེག་བྱའི་ཡོན་ཏན་ལྕིད་ལྷག་པོ་ཉིད་མི་རྟོགས་པ་བཞིན་དུ། ཁྱོད་
357



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལ་རང་གི་ཡན་ལག་ལ་མེད་པའི་འདོད་ཡོན་གཞན་བཞི་པོ་དེའི་ཡོན་ཏན་ལྷག་པོ་གཟུགས་
སྒྲ་ལ་སོགས་པ་ཐམས་ཅད་ཀྱང་རྟོགས་པ་མེད་པའི་ཕྱིར། ཞེས་འཆད་པ་ལ། ལྕིད་ཉིད་མི་
རྟོགས་བཞིན་དུ་དེའི། །ཡོན་ཏན་ཐམས་ཅད་རྟོགས་མེད་ཕྱིར། །མ་ཤ་ལ་སོགས་ལྷག་ཡོད་
མིན། །ཞེས་སོ། །འོ་ན། སློབ་དཔོན་ཕྱོགས་གླང་གི་རེག་བྱའི་ཡོན་ཏན་ལྕིད་ལྷག་ཁོ་ན་
འགོག་པའི་རྒྱུ་མཚན་ཅི་ཡིན་སྙམ་ན། ཚད་མ་མདོར། སྲང་དམའ་བའི་ཁྱད་པར་མེད་པའི་
ཕྱིར་རོ། །ཞེས་པའི་རིགས་པ་དེ་ནི་ཆོས་ཅན། ཁྱོད་བྱེ་བྲག་པ་འདོད་པའི་ཡན་ལག་ཅན་ལ་
ཡོན་ཏན་ལྷག་པོ་གཞན་འགོག་བྱེད་ཀྱི་རིགས་ཉེ་བར་མཚོན་པའི་དཔེ་ཙམ་ཡིན་ཏེ། དངོས་
སུ་རེག་བྱའི་ཡོན་ཏན་ལྕིད་ལྷག་བཀག་པས། ཤུགས་ལ་ཡོན་ཏན་གཟུགས་སྒྲ་སོགས་ཀྱང་
འགོག་པའི་མཚོན་བྱེད་ཡིན་པའི་ཕྱིར། ཞེས་འཆད་པ་ལ། དམའ་མེད་དེ་ནི་ཉེར་མཚོན་ཏེ། །
ཞེས་སོ། །
བཞི་པ་མངོན་སུམ་ཚད་མས་བསལ་བ་ཕབ་པ་དེ་འཆད་པ་ལ། གཟུགས་སོགས་
ཞེས་སོགས་ཚིག་རྐང་གཉིས་སོ། །དེ་འབྲུ་ལ་སྦྱར་ན། བྱེ་བྲག་པ་འདོད་པའི་ཡན་ལག་ཅན་
ཆོས་ཅན། ཁྱོད་ལ་རང་གི་ཡན་ལག་ལ་མེད་པའི་གཟུགས་སོགས་ཀྱི་ཡོན་ཏན་ལྷག་པོ་
ཡོད་པ་ལས། མངོན་སུམ་ཚད་མས་བསལ་བ་འབབ་པ་ཡིན་ཏེ། ཁྱོད་ལ་དེ་ལྟ་བུའི་
གཟུགས་ཀྱི་ཡོན་ཏན་ལྷག་པོ་དང་། སོགས་སྒྲས་བསྡུས་པ། སྒྲ་དྲི་རོ་རེག་བྱའི་ཡོན་ཏན་
ལྷག་པོ་ཡོད་ན་མངོན་སུམ་སོ་སོས་ཇི་ལྟ་བ་བཞིན་མཐོང་དགོས་པ་ལས། རང་རང་གི་གི་
དབང་པོ་ལ་བརྟེན་པའི་གཟུགས་འཛིན་མངོན་སུམ་ལ་སོགས་པས་མཐོང་བ་མེད་པའི་
ཕྱིར་རོ། །ཞེས་འཆད་པ་ལ། གཟུགས་སོགས་ལྷག་དང་ལྷག་ཅི་བཞིན། །རང་གི་དབང་
པོས་མཐོང་མེད་ཕྱིར། །ཞེས་སོ། །གལ་ཏེ་ཁ་ཅིག་ན་རེ། གཞུང་འདི་མངོན་སུམ་ཀྱིས་
གནོད་བྱེད་སྟོན་པ་ལ་སྦྱོར་བ་མི་འཐད་དེ། སྐབས་འདིར་སྐྱིད་སོགས་ཆོས་གསུམ་ལ་
གནོད་བྱེད་སྟོན་པའི་སྐབས་ཡིན་པ་གང་ཞིག །དེ་ལ་འདིར་མངོན་སུམ་གྱི་གནོད་བྱེད་མ་
358



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
བསྟན་པའི་ཕྱིར་རོ། །ཞེ་ན། དེ་ནི་གནད་མ་ཟིན་པ་སྟེ། གཟུགས་སོགས་ལྷག་དང་ལྷག་ཅི་
བཞིན། །ཞེས་པའི་སོགས་ཁོངས་ནས། རིག་འཛིན་དབང་མངོན་གྱིས། རེག་བྱའི་ཡོན་
ཏན་ལྕིད་ལྷག་མ་མཐོང་ཞེས་བཤད་པ་མ་མཐོང་བར་ཟད་པའི་ཕྱིར་རོ། །
གཉིས་པ་ཚུལ་དེས་ཕྱི་མ་གཉིས་ཀྱང་མཚོན་པར་བསྟན་པ་ལ། ཁས་བླངས་ཞེས་
སོགས་བློ་ཀ་གཅིག་གོ །འདི་འབྲས་བུ་དང་སྦྱར་ན་ལྷ་རྒྱན་གྱི་ལུགས་གཉིས་ལས་རྒྱན་
ལྟར་ན། ཆོས་ཀྱི་ཁྱད་པར་བསྒྲུབ་པའི་དམ་བཅའ་ལྟར་སྣང་གི་ཞེན་དོན་ལ། གལ་ཏེ་འདི་
ལྕི་འོག་འགྲོར་འགྱུར། །ཞེས་སོགས་གནོད་བྱེད་ཀྱི་ཚད་མ་ཇི་སྐད་བཤད་པའི་ཕྱོགས་
ཀྱིས་ནི། དམ་བཅའ་ཕྱི་མ་གཉིས་ཀྱི་ཞེན་དོན་ལ་རྗེས་དཔག་སོགས་ཀྱིས་གནོད་པའི་
དཔེར་བརྗོད་གཞན་ཡང་རྟོགས་པར་བྱ་བ་ཡིན་ཏེ། ཆོས་ཀྱི་ཁྱད་པར་བསྒྲུབ་པའི་དམ་
བཅའ་ལྟར་སྣང་གི་ཞེན་དོན་ལ། ཁས་བླངས་དང་རང་གི་ཚིག་དང་། སོགས་ཀྱི་སྒྲས་
བསྡུས་པ། གྲགས་པ་མངོན་སུམ་རྗེས་དཔག་རྣམས་ཀྱིས་གནོད་པ་དག་ནི་སྲིད་པས་ན་སྟེ།
གནོད་བྱེད་བཤད་ཟིན་པ་དེས། ཕྱི་མ་གཉིས་ཀྱང་མཚོན་ནས་ཤེས་ནུས་པའི་ཕྱིར་རོ། །
ཞེས་འཆད་པ་ལ། ཁས་བླངས་རང་གི་ཚིག་སོགས་ཀྱིས། །གནོད་པ་དག་ནི་སྲིད་པས་ན། །
ཇི་སྐད་བཤད་པའི་ཕྱོགས་ཀྱིས་ནི། །དཔེར་བརྗོད་གཞན་ཡང་རྟོགས་པར་བྱ། །ཞེས་སོ། །
རང་ལུགས་ཀྱང་རྒྱན་གྱི་འདི་བཞིན་འཆད། གཉིས་པ་ལྷ་དབང་ལྟར་ན། ཆོས་ཀྱི་ཁྱད་པར་
བསྒྲུབ་པའི་དམ་བཅའི་ཞེན་དོན་ལ། གལ་ཏེ་འདི་ལྕི་ཞེས་པ་ནས། རང་གི་དབང་པོ་མཐོང་
མེད་ཕྱིར། །ཞེས་པའི་བར་གྱིས་རྗེས་དཔག་གི་གནོད་བྱེད་བསྟན་ཟིན་པར་མ་ཟད། ཆོས་
ཀྱི་ཁྱད་པར་བསྒྲུབ་པའི་དམ་བཅའི་ཞེན་དོན་ལ་ནི། ཁས་བླངས་དང༌། རང་གི་ཚིག་དང་
སོགས་ཀྱིས་བསྡུས་པ་མངོན་སུམ་དང་གྲགས་པ་རྣམས་ཀྱིས་ཀྱང་གནོད་པ་དག་ཀྱང་སྲིད་
པས་ན། ཇི་སྐད་བཤད་པའི་ཆོས་ཀྱི་ཁྱད་པར་བསྒྲུབ་པའི་དམ་བཅའི་ཕྱོགས་ལ་ནི་ཁས་
བླངས་སོགས་གནོད་བྱེད་ཀྱི་དཔེར་བརྗོད་དང་། དམ་བཅའ་ཕྱི་མ་གཉིས་ཀྱི་ཞེན་དོན་ལ་
359



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཡང་གནོད་པའི་དཔེར་བརྗོད་གཞན་ཡང་རྟོགས་པར་བྱ་སྟེ། སྔ་མས་མཚོན་ནུས་པའི་ཕྱིར་
རོ་ཞེས་འཆད་པ་ལ། ལྷའི་འགྱུར་ལས། ཁས་བླངས་རང་གི་ཚིག་སོགས་ཀྱིས། །གནོད་པ་
དག་ཀྱང་ཡོད་པས་ན། །ཇི་སྐད་བཤད་པའི་ཕྱོགས་ལ་ནི། །དཔེར་བརྗོད་གཞན་ཡང་
རྟོགས་པར་བྱའོ། །ཞེས་སོ། །འཆད་ཚུལ་འདི་ནི་ཅུང་ཟད་མི་འཐད་དེ། གཟུགས་སོགས་
ལྷག་དང་ལྷག་ཅི་བཞིན། །ཞེས་སོགས་ཀྱིས། མངོན་སུམ་གྱི་གནོད་ཚུལ་སྟོན་ཞེས་དཔལ་
འབུམ་ཕྲག་གསུམ་པས་བཤད་པ་དེ། ཆོས་གྲགས་ཀྱི་དགོངས་པ་རྨ་མེད་པ་ཡིན་པའི་
ཕྱིར་རོ། །གཞུང་འདིའི་འབྲུ་ལ་དཔལ་ཤཱཀྱ་མཆོག་ལྡན། མངོན་སུམ་དོན་དང་ཞེས་སོགས་
ཆོས་ཀྱི་ངོ་བོ་ལ་གནོད་པའི་དམ་བཅའ་ལ། སེལ་བྱེད་ཚད་མ་བཞིས་གནོད་ཚུལ་ཇི་སྐད་
བཤད་པའི་ཕྱོགས་ཀྱིས་ནི་ཆོས་ཅན། དེ་ལས་གཞན་དམ་བཅའ་ཕྱི་མ་གསུམ་གྱི་དཔེར་
བརྗོད་དང་། དེའི་ཞེན་དོན་ལ་ཚད་མས་གནོད་ཚུལ་ཡང་རྟོགས་པར་བྱ་སྟེ། ཡན་ལག་
རྣམས་ནི་ཞེས་སོགས་དམ་བཅའ་དེ་གསུམ་ལས་ཞེ་འདོད་ལ་ཡན་ལག་ཅན་རྫས་གཞན་
ཆོས་གསུམ་ལྡན་དུ་དམ་བཅས་ཤིང་། ཆོས་གསུམ་པོ་དེ་ལ་དམ་བཅའ་བ་པོའི་ཁས་བླངས་
སྔ་ཕྱི་དང་། རང་ཚིག་དངོས་ཤུགས་དང་། མངོན་སུམ་དང་རྗེས་དཔག་དང་། ལྷ་དབང་
ལྟར་ན་གྲགས་པས་ཀྱང་གནོད་པ་དག་ནི་སྲིད་པས་ནའོ། །ཞེས་བཤད་གནང་བ་ཡང་མི་
འཐད་དེ། དོན་དེ་ནི། འདིས་གྲུབ་ཡན་ལག་གྱུར་པ་ཡི། །ཞེས་སོགས་ཚིགས་བཅད་དེས་
བཤད་ཟིན་པའི་ཕྱིར་རོ། །
གསུམ་པ་ལྷ་རྒྱན་འགྲེལ་པའི་ཁ་སྐོང་བཤད་པ་ནི། དེ་ལྟར་བཤད་བྱ་མདོ་དང༌།
འཆད་བྱེད་རྣམ་འགྲེལ་དུ་མི་གསལ་བ་དང༌། ཅུང་ཟད་མ་ཚང་བ་རྣམས་ལྷ་རྒྱན་སོགས་
འགྲེལ་བཤད་དག་གིས་ཁ་བསྐངས་ཏེ་བཤད་པ་ལ་དོན་གཉིས་ཏེ། དམ་བཅའ་ངོས་འཛིན་
ལ་མི་འདྲ་བའི་ཁྱད་པར། སེལ་བྱེད་རིགས་པ་ལ་མི་འདྲ་བའི་ཁྱད་པར་རོ། །དང་པོ་ནི།
སྤྱིར་དམ་བཅའ་དེ་ལ། ཆོས་ཀྱི་ངོ་བོ་དང་ཁྱད་པར། ཆོས་ཅན་གྱི་ཁྱད་པར་དང་ངོ་བོ་སྟེ། དེ་
360



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
བཞི་སྒྲུབ་པའམ་འགོག་པའི་དམ་བཅའ་བཞི་ཡོད་པའི་དང་པོ་ནི། སྒྲ་མཉན་བྱ་མ་ཡིན་
ཞེས་དང་། སྦྱིན་པ་སྤྱད་པ་ལས་བདེ་བ་མི་འབྱུང་ཞེས་དང་། རི་བོང་ཅན་ཟླ་སྒྲས་བརྗོད་དུ་
མི་རུང་ཞེས་དང་། སྒྲ་རྟག་པ་ཡིན་ཞེས་པའི་དམ་བཅའ་རྣམས་ནི། ཆོས་ཀྱི་ངོ་བོ་སྒྲུབ་
པའམ་ཆོས་ཀྱི་ངོ་བོ་ལ་གནོད་པའི་དམ་བཅའ་ཡིན་ལ། དམ་བཅའ་དེ་དག་གི་ཞེན་དོན་
སེལ་ཚུལ་ནི། གོང་དུ་བཤད་ཟིན་ནས། དམ་བཅའ་ཕྱི་མ་གསུམ་གྱི་དཔེར་བརྗོད་དང་། དེ་
སེལ་བྱེད་ཀྱི་ཚད་མ་ནི་འདིར་སྐབས་སུ་བབ་པ་ལས། ཆོས་ཀྱི་ཁྱད་པར་སྒྲུབ་པའི་དམ་
བཅའ་ངོས་འཛིན་ལ། ལྷ་རྒྱན་སོགས་འགྲེལ་མཛད་ཕལ་ཆེར་མཐུན་པ་ཡིན་ཏེ། ཡན་ལག་
ལྕི་སོགས་ཆོས་གསུམ་དང་ལྡན་པའི་སྒོ་ནས། རང་གི་ཡན་ལག་ལས་རྫས་གཞན་དུ་དམ་
བཅས་པའི་དམ་བཅའ་དེ། ཆོས་ཀྱི་ཁྱད་པར་སྒྲུབ་པའི་དམ་བཅའ་ཡིན་ནོ་ཞེས་འགྲེལ་
མཛད་ཐམས་ཅད་མཐུན་པའི་ཕྱིར་རོ། །
དམ་བཅའ་དེ་ཡང་བྱེ་བྲག་པའི་ལུགས་ལ་ཆོས་ཀྱི་ཁྱད་པར་སྒྲུབ་པའི་དམ་བཅའ་
ཡིན་ཏེ། ཡན་ལག་ཅན་ཆོས་ཅན་དང་། རང་གི་ཡན་ལག་ལས་རྫས་གཞན་ཙམ་དེ་ཆོས་ཀྱི་
ངོ་བོ་དང་། ལྕིད་སོགས་ཆོས་གསུམ་ཆོས་ཀྱི་ཁྱད་པར་ཡིན་པ་གང་ཞིག །དེ་སྒྲུབ་པའི་ཕྱིར་
དུ་དམ་བཅས་པའི་དམ་བཅའ་ཡིན་པའི་ཕྱིར་རོ། །སངས་རྒྱས་པའི་ལུགས་ལ་ཆོས་ཀྱི་ཁྱད་
པར་ལ་གནོད་པའི་དམ་བཅའ་ཞེས་བྱ་སྟེ། ཆོས་ཅན་དང་ཆོས་ཀྱི་ངོ་བོ་དང་། ཆོས་ཀྱི་ཁྱད་
པར་ངོས་འཛིན་གོང་བཞིན་ཡིན་པ་གང་ཞིག །ཆོས་ཅན་ཡན་ལག་ཅན་དེའི་སྟེང་དུ། ཁྱད་
ཆོས་ལྕིད་སོགས་ཆོས་གསུམ་ལ་གནོད་པ་འབབ་པའི་དམ་བཅའ་ཡིན་པའི་ཕྱིར་རོ། །དེ་
ཉིད་རྒྱལ་དབང་བློའི་དགོངས་པ་ཡིན་ཏེ། དེའི་འགྲེལ་པར། ཡན་ལག་ཅན་ནི་ཡན་ལག་
རྣམས་ལས་གཞན་ཡིན་ནོ། །ཞེས་དམ་བཅའ་བ་བྱས་པ་ལ། ཞེས་བཤད་པའི་ཕྱིར་དང་།
ལྷའི་དགོངས་པ་ཡིན་ཏེ། དེའི་འགྲེལ་པར། དཔེར་ན་ཡན་ལག་རྣམས་ལས་ཡན་ལག་ཅན་
གཞན་ཡིན་ཞེས་དམ་བཅའ་བ་བྱས་པ་ལ་ཞེས་དང་། ལྡན་དོན་རྫས་ཀྱི་མཚན་ཉིད་ཅན་
361



རྒྱུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་པའི་འགྲེལ་པར། ལྷས། ཡན་ལག་རྣམས་ཀྱི་ལྡན་པ་ཡོད་པ་ལ། ཡན་ལག་རྣམས་
ལས་དོན་གཞན། ཡན་ལག་ཅན་གྱི་མིང་ཅན་དེ་ཡང་། རྫས་ཀྱི་མཚན་ཉིད་ཅན། བྱ་བ་དང་
ལྡན་པ་དང་། འཕྲོད་པ་འདུ་བའི་རྒྱུའོ། །ཞེས་སོགས་དང་། དེའི་འགྲེལ་བཤད་དུ་ཤཱཀྱས།
འདིར་ཡང་ཆོས་ཅན་ཡན་ལག་ཅན་དེ་ཡན་ལག་དག་ལས་དོན་གཞན་ཉིད་ཡིན་པ་བསྒྲུབ་
པར་བྱ་བ་ཡིན་ཞིང་། ཆོས་དེའི་ཁྱད་པར་ལྕི་བ་ལ་སོགས་པ་མ་བཤད་དུ་ཟིན་ཡང་། མེད་
ན་མི་འབྱུང་བའི་བདག་ཉིད་ཀྱིས་བསྒྲུབ་པར་བྱ་བ་ཡིན་ནོ། །ཞེས་བཤད་པའི་ཕྱིར་རོ། །
རྒྱན་མཁན་པོའི་དགོངས་པའང་ཡིན་ཏེ། དེའི་འགྲེལ་པར་མདོ་རང་འགྲེལ་དྲངས་
པའི་ཚེ། ཡན་ལག་ཅན་ནི་ཡན་ལག་རྣམས་ལས་གཞན་མ་ཡིན་ཏེ། སྲང་དམའ་བའི་ཁྱད་
པར་མ་བཟུང་བའི་ཕྱིར་རོ། །ཞེས། ཡན་ལག་ཅན་ཡན་ལག་ལས་གཞན་དུ་དམ་བཅས་པ་
ཆོས་ཀྱི་ཁྱད་པར་ལ་གནོད་པའི་དམ་བཅར་བཤད་པའི་མདོ་རང་འགྲེལ་ཚད་མར་མཛད་
འདུག་པའི་ཕྱིར་རོ། །འདིར་དཔལ་ཤཱཀྱ་མཆོག་ལྡན་དང་། རྒྱང་པ་སངས་ལྷུན་སོགས།
ཡན་ལག་ཅན་ལྕི་སོགས་ཆོས་གསུམ་དང་ལྡན་པའི་སྒོ་ནས་ཡན་ལག་ལས་རྫས་གཞན་དུ་
དམ་བཅས་པའི་དམ་བཅའ་འདི། ཆོས་ཅན་གྱི་ཁྱད་པར་སྒྲུབ་པའི་དམ་བཅའ་ཡིན་ཏེ།
ལྕིད་སོགས་ཆོས་གསུམ། ཁྱད་གཞི་ཡན་ལག་ཅན་དེའི་ཁྱད་ཆོས་ཡིན་པ་གང་ཞིག །ཁྱད་
གཞི་ཡན་ལག་ཅན་དེ་ཆོས་ཅན་དུ་བཟུང་འདུག་པའི་ཕྱིར་དང་། མདོ་རང་འགྲེལ་གྱི་འགྱུར་
འགའ་ཞིག་ལས་ཀྱང་དེ་ལྟར་བཤད་འདུག་པའི་ཕྱིར་རོ། །ཞེས་གསུངས་པ་ནི། གནད་མ་
ཟིན་པ་ཡིན་ཏེ། ལྕིད་སོགས་ཆོས་གསུམ་དང་ལྡན་པའི་ཡན་ལག་ཅན་ཆོས་ཅན། རང་གི་
ཡན་ལག་ལས་རྫས་ག་ཞན་ཡིན་ཏེ་ཞེས་དམ་བཅས་ན། ལྕིད་སོགས་ཆོས་གསུམ་ཆོས་ཅན་
གྱི་ཁྱད་པར་དུ་གོ་བ་ཁྱེད་བདེན་ཡང་། འདིར་ཡན་ལག་ཅན་ཆོས་ཅན། ལྕིད་སོགས་ཆོས་
་ གསུམ་དང་ལྡན་པའི་སྒོ་ནས་རང་གི་ཡན་ལག་ལས་རྫས་གཞན་ཡིན་ཏེ་ཞེས་དམ་བཅའི་ཚེ།
ལྕིད་སོགས་ཆོས་གསུམ། བསྒྲུབ་བྱའི་ཆོས་ཀྱི་ཁྱད་པར་དུ་སོང་འདུག་པའི་ཕྱིར་རོ། །འོན་
362



ལེགས་བཤད་ཉི་མའི་འོད་ཟེར་ལས་ཡན་ལག་རྫ་ས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ཀྱང་མདོ་རང་འགྲེལ་དེ་འགྱུར་མ་དག་པ་ཡང་མ་ཡིན་ཏེ། དེ་ལ་ལྷ་རྒྱན་གྱི་བཤད་སྲོལ་ཐ་
དད་པ་གཉིས་ཡོད་པའི་ཕྱིར་རོ། །དཔྱོད་ལྡན་དག་གི་སྙིང་གི་བདུད་རྩི་འཕེལ་བར་གྱུར་
ཅིག །ཆོས་ཅན་གྱི་ཁྱད་པར་ལ་གནོད་པའི་དམ་བཅའ་ངོས་འཛིན་པ་ལ། རྒྱལ་དབང་བློ་
རྗེས་འབྲང་དང་བཅས་པའི་འཆད་ཚུལ། ལྷ་རྗེས་འབྲང་དང་བཅས་པའི་འཆད་ཚུལ་གཉིས་
ལས། དང་པོ་ནི། མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་ཡན་ལག་རྣམས།
ཡན་ལག་ཅན་ལས་རྫས་གཞན་དུ་དམ་བཅའི་དམ་བཅའ་འདི། བྱེ་བྲག་པ་ལྟར་ན་ཆོས་
ཅན་ཀྱི་ཁྱད་པར་སྒྲུབ་པའི་དམ་བཅའ་དང་། སངས་རྒྱས་པ་ལྟར་ན་ཆོས་ཅན་གྱི་ཁྱད་པར་
ལ་གནོད་པའི་དམ་བཅའ་ཡིན་ཞེས་འཇོག་ཏེ། ཡན་ལག་དེ་ཆོས་ཅན་གྱི་ངོ་བོ། མངོན་
སུམ་གྱིས་མཐོང་རུང་ཆོས་ཅན་གྱི་ཁྱད་པར་ཡིན་པ་གང་ཞིག་དེ་བྱེ་བྲག་པས་སྒྲུབ་པར་
འདོད། སངས་རྒྱས་པས་འགོག་པར་བྱེད་པའི་ཕྱིར་ཏེ། རྒྱལ་དབང་བློའི་འགྲེལ་པར། ཡན་
ལག་རྣམས་ཡན་ལག་ཅན་གཞན་ཡིན་ནོ། །ཞེས་དམ་བཅའ་བའོ། །འདིར་ཡན་ལག་
རྣམས་ནི་ཆོས་ཅན་དེ་རྣམས་གཞན་ཉིད་ཀྱི་ཆོས་ཅན་བསྒྲུབ་པར་བྱ་བའོ། །དེ་རྣམས་ཀྱི་
འབའ་ཞིག་མངོན་སུམ་ཉིད་ཀྱི་ཁྱད་པར་དུ་ཕ་རོལ་པོས་འདོད་དེ། ཞེས་བཤད་པའི་
ཕྱིར་རོ། །
གཉིས་པ་རྒྱན་གྱི་ལུགས་ལ། རྒྱན་གྱི་འགྲེལ་པར། དེ་ལྟར་མ་ཡིན་ཏེ། ཡན་ལག་
ཅན་མངོན་སུམ་ཡིན་ཡང་། ཡན་ལག་མངོན་སུམ་ཡིན་ན་ནི་གཞན་ཡིན་པ་ཉིད་དུ་མི་
འགྱུར་རོ་ཞེས་པ་ཙམ་ཞིག་བཤད་ལ། དེའི་དགོངས་པ་ལེན་པ་ལ་ཁ་ཅིག །མངོན་སུམ་གྱི་
མཐོང་མི་རུང་གི་ཁྱད་པར་དུ་བྱས་པའི་ཡན་ལག་རྣམས་ཡན་ལག་ཅན་ལས་རྫས་གཞན་དུ་
དམ་བཅས་པའི་དམ་བཅའ་དེ་ལ་འཇོག་སྟེ། ཡན་ལག་ཙམ་ཆོས་ཅན་གྱི་ངོ་བོ་དང་། མངོན་
སུམ་གྱི་མཐོང་མི་རུང་ཆོས་ཅན་ཀྱི་ཁྱད་པར་གང་ཞིག །ཁྱད་པར་དེ་ལ་གནོད་པ་སྟོན་པའི་
ཕྱིར་རོ། །ཞེས་བཞེད་དེ། དེ་ཡང་ཡན་ལག་མངོན་སུམ་མིན་ན་ནི། གཞན་ཡིན་པ་ཉིད་དུ་
363



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མི་འགྱུར་རོ། །ཞེས་པའི་དགོངས་པར་འདོད། ཡང་ཁ་ཅིག་ཡན་ལག་རྣམས། མངོན་སུམ་
གྱི་མཐོང་རུང་གི་ཁྱད་པར་དུ་བྱས་པའི་ཡན་ལག་ཅན་ལ་རྫས་གཞན་དུ་དམ་བཅས་པའི་
དམ་བཅའ་ལྟ་བུ་ལ་འཇོག་སྟེ། ཡན་ལག་ནི་ཆོས་ཅན་དང་། ཡན་ལག་ཅན་ལས་རྫ་ས་
གཞན་པ་དེ་ཆོས་ཅན་གྱི་ངོ་བོ་དང་། མངོན་སུམ་གྱིས་མཐོང་རུང་ཆོས་ཅན་ཀྱི་ཁྱད་པར་
ཡིན་པ་གང་ཞིག །དེ་སྒྲུབ་པར་འདོད་པའི་ཕྱིར་རོ། །ཡན་ལག་རྣམས་ནི་ཡན་ལག་ཅན་
ལས་གཞན་མ་ཡིན་ཏེ། ཞེས་པ་དེས། ཡན་ལག་ཆོས་ཅན་དུ་བསྟན་འདུག་པའི་ཕྱིར་རོ། །
གཉིས་པ་ཡིན་ཏེ། ཡན་ལག་རྣམས་ཡན་ལག་ཅན་ལ་རྫས་གཞན་ཡིན་པའི་སྒྲུབ་བྱེད་དུ།
ཡན་ལག་ཅན་མངོན་སུམ་གྱིས་མཐོང་རུང་། ཡན་ལག་མངོན་སུམ་གྱིས་མཐོང་དུ་མི་རུང་
བ་བཀོད་ནས། ཡན་ལག་དེ་ཡན་ལག་ཅན་ལས་རྫས་གཞན་ཡིན་པར་བསྒྲུབས་པའི་ཕྱིར།།
གསུམ་པ་ཡིན་ཏེ། ཡན་ལག་ཅན་མངོན་སུམ་ཡིན་ན་ཡང་། ཡན་ལག་མངོན་སུམ་
མིན་ན་ནི། གཞན་ཡིན་པ་ཉིད་དུ་མི་འགྱུར་རོ་ཞེས་དང་། མངོན་སུམ་མ་ཡིན་པ་ཉིད་དུ་
ཐལ་བའི་ཕྱིར་ཞེས་ཡན་ལག་རྣམས་མངོན་སུམ་གྱི་མཐོང་རུང་ཁྱད་ཆོས་ཡིན་པ་ལ་གནོད་
བྱེད་བསྟན་འདུག་པའི་ཕྱིར། དེ་ལྟར་ལུགས་གསུམ་ཡོད་པའི་དང་པོ། མངོན་སུམ་གྱིས་
མཐོང་མི་རུང་གི་ཡན་ལག་ཆོས་ཅན་དུ་འཛིན་པ་མི་འཐད་དེ་མངོན་སུམ་མ་ཡིན་པ་ཉིད་དུ་
ཐལ་བའི་ཕྱིར་ཞེས་པ་དང་མི་འགྲིག་པའི་ཕྱིར། ལུགས་གཉིས་པ་ཡན་ལག་ཅན་ཆོས་ཅན་
དུ་འཛིན་པ་ནི་རྒྱན་གྱི་དགོངས་པར་མི་འཐད་དེ། རྒྱན་མཛད་པས། ཡན་ལག་རྣམས་ནི་
ཡན་ལག་ལས་གཞན་མ་ཡིན་ཏེ། ཞེས་པ་འདི་ཆོས་ཅན་གྱི་ཁྱད་པར་སེལ་བའི་དམ་བཅའ་
ལ་གནོད་བྱེད་སྟོན་པའི་གཞུང་ཚད་མར་མཛད་སྣང་བ་དང་མི་འགྲིག་པའི་ཕྱིར། ལུགས་
གསུམ་པ། ཡན་ལག་རྣམས་ཆོས་ཅན་དང་། མངོན་སུམ་གྱིས་མཐོང་རུང་དེའི་ཁྱད་པར་དུ་
བཟུང་བ་དེ་ཡང་མི་འཐད་དེ། རྒྱན་ལས། ཡན་ལག་ཅན་མངོན་སུམ་ཡིན་ན་ཡང་ཞེས་
སོགས་དང་མི་འགྲིག་པའི་སྐྱོན་ཡོད་པའི་ཕྱིར། སྐྱོན་ཇི་ལྟར་ཡོད་ན། བྱེ་བྲག་པས་ཡན་
364



ལེགས་བཤད་ཉི་མའི་འོད་ཟེར་ལས་ཡིན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ལག་ཅན་ཆོས་ཅན་དང་། མངོན་སུམ་གྱིས་མཐོང་མི་རུང་ཆོས་ཅན་གྱི་ཁྱད་པར་དུ་བཟུང་
བ་ལ། འོ་ན་ཡན་ལག་དང་ཡན་ལག་ཅན་རྫས་གཞན་མ་ཡིན་པར་ཐལ། ཡན་ལག་ཅན་
མངོན་སུམ་གྱིས་མཐོང་དུ་རུང་ཡང་། ཡན་ལག་མངོན་སུམ་གྱིས་མཐོང་དུ་མི་རུང་བའི་
ཕྱིར། ཞེས་འཕེན་པ་ཡིན་གྱི། མངོན་སུམ་གྱིས་མཐོང་རུང་ཆོས་ཅན་ཁྱད་པར་དུ་ཕྱོགས་སྔ་
མས་ཁས་བླངས་ནས། ཡན་ལག་མངོན་སུམ་གྱིས་མཐོང་རུང་མ་ཡིན་པའི་ཕྱིར་ལ་ཁོས་
རྟགས་མ་གྲུབ་ཀྱི་ལན་ཐེབས་པའི་ཕྱིར་རོ། །
འོ་ན་ཁྱོད་རང་རྒྱན་གྱི་དགོངས་པ་ཇི་ལྟར་འཆད་ཅེ་ན། མངོན་སུམ་གྱིས་མཐོང་མི་
རུང་གི་ཁྱད་པར་བྱས་པའི་ཡན་ལག་རྣམས་ཡན་ལག་ཅན་ལས་རྫས་གཞན་ཡིན་པར་དམ་
བཅས་པའི་དམ་བཅའ་འདི། བྱེ་བྲག་པས་ཆོས་ཅན་གྱི་ཁྱད་པར་བསྒྲུབ་པའི་དམ་བཅའ་
དང་། སངས་རྒྱས་པས་ཆོས་ཅན་གྱི་ཁྱད་པར་ལ་གནོད་པའི་དམ་བཅའ་ཞེས་ཁས་ལེན་པ་
ཡིན་ཏེ། ཡན་ལག་ཆོས་ཅན་དང་མངོན་སུམ་གྱིས་མཐོང་མི་རུང་ཆོས་ཅན་གྱི་ཁྱད་པར་དུ་
བཟུང་ནས། དེ་ཡན་ལག་ཅན་ལས་རྫས་གཞན་ཡིན་པར་བྱེ་བྲག་པས་སྒྲུབ། སངས་རྒྱས་
པས་འགོག་པའི་ཕྱིར་རོ། །འདི་རྒྱན་གྱི་དགོངས་པ་ནི་ཡིན་ཏེ། རྟགས་ལས་དེ་ལྟར་མ་
ཡིན་ཏེ། ཡན་ལག་ཅན་མངོན་སུམ་ཡིན་ན་ཡང་། ཡན་ལག་མངོན་སུམ་མིན་ན་ནི། གཞན་
ཡིན་པ་ཉིད་དུ་མི་འགྱུར་རོ། །ཡན་ལག་དག་ནི་ཡན་ལག་ཅན་ལས་གཞན་མ་ཡིན་ཏེ།
མངོན་སུམ་མ་ཡིན་པར་ཐལ་བའི་ཕྱིར་རོ། །གཞན་ཡིན་ན་ནི་ཡན་ལག་ཅན་ཡང་མངོན་
སུམ་མ་ཡིན་པར་འགྱུར་བའི་ཕྱིར་རོ། །ཡན་ལག་མངོན་སུམ་མ་ཡིན་པར་ནི། ཡན་ལག་
ཅན་མངོན་སུམ་ཡིན་པར་འགྱུར་བ་རིགས་པ་མ་ཡིན་ཏེ། ཡན་ལག་ཅན་དང་པོ་བཞིན་
ཆོས་ཅན། ཞེས་དང་། ཡང་རྒྱན་ལས། གང་ཞིག་གང་གི་རང་བཞིན་ལས། །ཐ་དད་དེ་ནི་དེ་
བཞིན་གྱི། །དེ་ཡི་ངོ་བོ་དམིགས་མེད་ན། །ཐ་དད་པར་ནི་འགྲུབ་མི་འགྱུར། །ཐ་དད་
དམིགས་པ་མེད་པར་ནི། །ཐ་དད་མངོན་སུམ་དུ་མི་འགྱུར། །ཞེས་གསལ་བར་བཤད་པའི་
365



མ
ཐོ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱིར། འོ་ན་ཁྱེད་རང་གི་འདི་ལ། མངོན་སུམ་པ་ཉིད་མ་ཡིན་པར་ཐལ་བའི་ཕྱིར་རོ། །ཞེས་
པ་དང་མི་འགྲིག་པའི་སྐྱོན་ཡོད་དོ་ཞེས་སྨྲས་ཟིན་པ་དང་འགལ་ལོ་སྙམ་ན། བདེན་ཏེ། དེ་
ནི་རང་གི་ཡིག་ཆའི་ཚིག་ཟིན་བཀོད་པ་ཙམ་ཡིན་མོད་ཀྱི། དོན་ལ་སྐྱོན་དེ་མི་འཇུག་སྟེ།
ཁོས་མངོན་སུམ་གྱི་མཐོང་མི་རུང་། ཆོས་ཅན་ཡན་ལག་གི་ཁྱད་ཆོས་སུ་ཁས་བླངས་པ་ལ།
ཡན་ལག་ཐམས་ཅད་ཀྱིས་མི་མཐོང་ན། ཡན་ལག་ཅན་བུམ་པའི་ཡན་ལག །ལྟོ་ལྡིར་བ་
དང༌། ཞབས་ཞུམ་པ་སོགས་མངོན་སུམ་གྱིས་མཐོང་བས་གསལ་ལོ་ཞེས་པ་ནི། མངོན་
སུམ་པ་ཉིད་མ་ཡིན་པར་ཐལ་བའི་ཕྱིར་རོ། །ཞེས་པའི་དོན་ཡིན་པའི་ཕྱིར་རོ། །
ལྷའི་ལུགས་ལྟར་ན། ཆོས་གསུམ་ལྡན་གྱིས་ཡན་ལག་ཅན། མངོན་སུམ་མཐོང་རུང་
གི་ཁྱད་པར་དུ་བྱས་པའི་སྒོ་ནས། རང་གི་ཡན་ལག་ལས་རྫས་གཞན་དུ་དམ་བཅས་པའི་
དམ་བཅའ་འདི། ཆོས་ཅན་གྱི་ཁྱད་པར་སྒྲུབ་པའམ་འགོག་པའི་དམ་བཅའ་ཡིན་ཏེ། མངོན་
སུམ་གྱིས་མཐོང་རུང་གིས་ཁྱད་པར་དུ་བྱས་པའི་ཡན་ལག་ཅན་བུམ་པ་ཆོས་ཅན། རང་གི་
ཡན་ལག་ལས་རྫས་གཞན་ཡིན་ཏེ། ཡན་ལག་ཅན་ཡིན་པའི་ཕྱིར་ཞེས་བཀོད་པའི་ཚེ་ན།
མངོན་སུམ་གྱིས་མཐོང་རུང་གི་བུམ་པ་ཆོས་ཅན་ཙམ་དང་། བུམ་པ་ཆོས་ཅན་གྱི་ངོ་བོ་དང་།།
དེ་མངོན་སུམ་གྱིས་མཐོང་རུང་གི་སྒོ་ནས། ཡན་ལག་ལས་རྫས་གཞན་པ་དེ་ཆོས་ཅན་གྱི་
ཁྱད་པར་ཡིན་ཞིང་། དེ་ཉིད་བྱེ་བྲག་པས་བསྒྲུབ། སངས་རྒྱས་པས་འགོག་པའི་ཕྱིར་རོ། །
དེ་ལྷའི་དགོངས་པ་ཡིན་ཏེ། ལྷའི་འགྱུར་ལས། ཆོས་ཅན་གྱི་ཁྱད་པར་སེལ་བའི་དམ་བཅའ་
ངོས་འཛིན་པའི་ཚེ། ཡན་ལག་ཅན་གྱི་ཡན་ལག་ལས་གཞན་མ་ཡིན་ཏེ། མངོན་སུམ་ཉིད་
མ་ཡིན་པར་ཐལ་བའི་ཕྱིར་རོ་ཞེས་ཡན་ལག་ཅན་ཆོས་ཅན་དང་། མངོན་སུམ་གྱིས་མཐོང་
རུང་ཆོས་ཅན་གྱི་ཁྱད་པར་དུ་མཛད་གནང་བའི་ཕྱིར་རོ། །འདི་ལ་མཁས་པ་གོ་རམ་པ་ན་རེ།
ཆོས་ཅན་གྱི་ཁྱད་པར་སེལ་བའི་དམ་བཅའ་ངོས་འཛིན་པའི་ཚེ། ཡན་ལག་ཆོས་ཅན་དུ་
བཟུང་ན། རྡུལ་ཕྲན་གསུམ་འདུས་པའི་གོང་བུ་ཡན་ལག་གསུམ་པའི་མིང་ཅན་དེ་ཡིན་ལ།
366



ར་བaང
41
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
དེའི་ཚེ་ཡན་ལག་ཅན་ནི་རང་གི་བརྩམས་པའི་ཡན་ལག་ཅན་མ་ཡིན་གྱི། རྡུལ་ཕྲན་གཉིས་
འདུས་པའི་ཡན་ལག་ཅན་དང་པོ་དེ་ཉིད་ཡིན་ཏེ། རྒྱལ་དབང་བློས། ཡན་ལག་ཅན་ཕ་རོལ་
པོ་དེ་ལས་ཐ་དད་སྣང་བ་མ་ཡིན་ནོ། །ཞེས་གསུངས་པའི་དགོངས་པའང་འདི་ཡིན་ནོ། །
ཡན་ལག་ཅན་ཆོས་ཅན་དུ་བཟུང་བའི་ཚེ་ཡང་། སྔར་གྱི་ཡན་ལག་དེ་ཁྱད་པར་མེད་དེ།
ཡན་ལག་གསུམ་པ་དེ་ཡན་ལག་དང་ཡན་ལག་ཅན་གྱི་གཞི་མཐུན་ཡིན་པའི་ཕྱིར། ཞེས་
བཤད་པ་རྒྱས་པར་བཤད་དོ། །འདི་ནི་ཁོ་བོས་རྣམ་པར་དཔྱོད་པས་བརྟགས་ན་མི་འཐད་
པར་སེམས་ཏེ། བྱེ་བྲག་པ་ཁོ། ཡན་ལག་གསུམ་པའི་མིང་ཅན་ཡན་ལག་ཅན་གཉིས་པ་དེ།།
ཡན་ལག་ཅན་དང་པོ་དང་རྫས་གཞན་དུ་སྒྲུབ་པར་མི་འདོད་པའི་ཕྱིར་ཏེ། ཁོའི་དམ་བཅའ་
གསུམ་པོའི་ཞེ་འདོད་ཀྱི་གཙོ་བོ་ནི། མངོན་སུམ་གྱི་མཐོང་རུང་དང་ལྕིད་སོགས་ཆོས་
གསུམ་གྱི་ཁྱད་པར་དུ་བྱས་པའི་ཡན་ལག་ཅན་ཞིག་བསྒྲུབ་རྒྱུ་ཡིན་པ་གང་ཞིག །ཡན་ལག་
ཅན་དང་པོ་དེ་ནི། མངོན་སུམ་གྱིས་མཐོང་དུ་མི་རུང་ཞིང་། ལྕིད་སོགས་ཆོས་གསུམ་དང་
ལྡན་པས། །ཁོ་ལ་སྒྲུབ་འདོད་མེད་པའི་ཕྱིར་ཏེ། མ་མཐོང་བ་ལ་འགྲས་མེད་པ། །མཐོང་
ནས་ཡན་ལག་ཅན་སྒྲུབ་འདོད། །ཅེས་བཤད་པས་སོ། ། །
འོ་ན། ཁོ་ཡན་ལག་དང་པོ་དེ་མངོན་སུམ་གྱི་མཐོང་རུང་སོགས་སུ་ཁས་མི་ལེན་པར་
གང་ལས་ཤེས་ན། འགྲེལ་པ་ལས་ཏེ། རྒྱན་གྱི་འགྲེལ་པ་གོང་དུ་དྲངས་པ་ལས། ཡན་ལག་
མངོན་སུམ་མ་ཡིན་པར་ནི། ཡན་ལག་ཅན་མངོན་སུམ་ཡིན་པར་ནི། ཡན་ལག་ཅན་མངོན་
སུམ་ཡིན་པར་འགྱུར་བ་རིགས་པ་མ་ཡིན་ཏེ། ཡན་ལག་ཅན་དང་པོ་བཞིན་ནོ། །ཞེས་
བཤད་པའི་ཕྱིར་རོ། །ཀུན་མཁྱེན་གོ་རམ་ཆེན་པོ་ཐུགས་མི་དགྱེས་པ་མི་སྣང་བ་ཞུ་ལགས།
ཆོས་ཅན་གྱི་ངོ་བོ་སེལ་བའི་དམ་བཅའ་ངོས་འཛིན་པ་ལ། མཚན་ཉིད་གསུམ་དང་ལྡན་
པའི་ཡན་ལག་ཅན་ཡོད་པར་དམ་བཅའི་དམ་བཅའ་འདི་ནི། ཆོས་ཅན་གྱི་ངོ་བོ་སྒྲུབ་པའམ་
འགོག་པའི་དམ་བཅའ་ཡིན་ཏེ། ཡན་ལག་ཅན་ནི་ཆོས་ཅན་ཙམ་དང་། མཚན་ཉིད་གསུམ་
367



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
པ་དེ་ཆོས་ཅན་གྱི་ངོ་བོ་ཡིན་ཞིང་། དེ་ཉིད་བྱེ་བྲག་པས་སྒྲུབ་སངས་རྒྱས་པས་འགོག་པའི་
ཕྱིར་རོ། །མཚན་ཉིད་གསུམ་ནི་བྱ་བ་དོན་གཞན་གྱི་རྟེན་བྱེད་པ་ཡན་ལག་ཅན་གྱི་རྫས་ཀྱི་
མཚན་ཉིད། ཡོན་ཏན་དོན་གཞན་གྱི་རྟེན་བྱེད་པ་ཡན་ལག་ཅན་གྱི་རྫས་ཀྱི་མཚན་ཉིད།
འཕྲོ་འདུའི་འབྲེལ་བའི་རྒྱུ་བྱེད་པ་ཡན་ལག་ཅན་གྱི་རྫས་ཀྱི་མཚན་ཉིད་ཅེས་ཁས་ལེན་ཅིང་།
འཕྲོ་འདུའི་འབྲེལ་བ་དེ་ལ་ཡང་། བྱ་བ་དོན་གཞན་དང་འཕྲོ་འདུའི་འབྲེལ་བ། ཡོན་ཏན་
གཞན་དང་འཕྲོ་འདུའི་འབྲེལ་བ། རྫས་ཉིད་ཀྱི་སྤྱི་དང་འཕྲོ་འདུའི་འབྲེལ་པ། ཞེས་གསུམ་
ཚང་བར་ཁས་ལེན་པ་ཡིན་ཏེ། ལྡན་དོན་རྫས་ཀྱི་མཚན་ཉིད་ཅན། །ཞེས་དང༌། དེའི་
འགྲེལ་པར། ལྷས་རྫས་ཀྱི་མཚན་ཉིད་ཅན། བྱ་བ་དང་ལྡན་པ་དང་། ཡོན་ཏན་དང་ལྡན་པ་
དང༌། འཕྲད་པ་འདུ་བའི་རྒྱུའོ། །ཞེས་དང་། རྒྱན་ལས། ཡན་ལག་ཅན་གཞན་ཉིད་ཙམ་
སྒྲུབ་པར་བྱ་བ་ནི་མ་ཡིན་པའི་ཕྱིར། འོན་ཀྱང་བྱ་བ་དང་ལྡན་པ། ཡོན་ཏན་དང་ལྡན་པ།
འཕྲོད་པ་འདུ་བ་ཅན་གྱི་རྒྱུ་ནི་རྫས་ཡིན་ནོ། །ཞེས་བྱ་བ་རྫས་ཀྱི་མཚན་ཉིད་ལྡན་པ་དང་།
ཞེས་སོགས་དང་། ཡང་དེ་ཉིད་ལས། དེས་ན་དེར་རྫས་ཀྱི་མཚན་ཉིད་ལྡན་པ་ཉིད་དུ་
བསྒྲུབ་པར་བྱ་བ་ཡིན་ཏེ། དེ་ལ་ཡང་ཡོན་ཏན་ལྕི་བ་ཉིད་དང་བྱ་བ་ཐུར་དུ་འགྲོ་བ་ཉིད། དེ་
དག་འདུ་བ་ཅན་གྱི་རྒྱུ་ཡིན་པ་ཞེས་བྱ་བའི་མཚན་ཉིད་དང་ལྡན་པ། ཡན་ལག་གི་རྣམ་པ་
ལས་ཐ་དད་པར་སྒྲུབ་བོ་ཞེས་སོགས་བཤད་པས་སོ། ། །
གཉིས་པ་དམ་བཅའ་དེ་རྣམས་ཀྱི་ཞེན་དོན་ལ་གནོད་བྱེད་ཀྱི་རིགས་པ་བཤད་པ་ལ།
དམ་བཅའ་དང་པོ་ཆོས་ཀྱི་ཁྱད་པར་སེལ་བའི་དམ་བཅའི་ཞེན་དོན་ལ་གནོད་བྱེད་ནི།
གཞུང་ཉིད་དུ་གསལ་བར་བཤད་ཟིན་ནས། ད་ནི། ཇི་སྐད་བཤད་པའི་ཕྱོགས་ཀྱིས་ནི། །
དཔེར་བརྗོད་གཞན་ཡང་རྟོགས་པར་བྱ། །ཞེས་ཆོས་ཀྱི་ཁྱད་པར་སེལ་བྱེད་བཤད་པས།
ཆོས་ཅན་གྱི་ཁྱད་པར་དང་ངོ་བོ་སེལ་བྱེད་ཀྱང་ཤུགས་ལ་རྟོགས་པར་བྱའོ་ཞེས་ཁ་འཕངས་
པའི་དོན་འགྲེལ་པས་ཁ་བསྐངས་ཏེ་བཤད་པ་ལ་གཉིས། ཆོས་ཅན་གྱི་ཁྱད་པར་ལ་གནོད་
368



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
པའི་དམ་བཅའི་ཞེན་དོན་སེལ་ཚུལ་དང་། ཆོས་ཅན་གྱི་ངོ་བོ་ལ་གནོད་པའི་དམ་བཅའི་
ཞེན་དོན་སེལ་ཚུལ་ལོ། །
དང་པོ་ལ། རྒྱལ་དབང་བློས་བཤད་ཚུལ། རྒྱན་མཁན་པོས་བཤད་ཚུལ། ལྷ་དབང་
བློས་བཤད་ཚུལ་དང་གསུམ། དང་པོ་ནི། མངོན་སུམ་གྱིས་མཐོང་རུང་གི་ཁྱད་པར་དུ་བྱས་
པའི་ཡན་ལག་རྣམས། རང་གི་ཡན་ལག་ཅན་ལས་རྫས་གཞན་དུ་དམ་བཅས་པ་དེ། ཆོས་
ཅན་གྱི་ཁྱད་པར་ལ་གནོད་པའི་དམ་བཅར་ངོས་བཟུང་ནས། དེ་འགོག་པའི་ཚེ། མངོན་
སུམ་གྱི་མཐོང་རུང་གི་ཡན་ལག་ཆོས་ཅན། ཁྱོད་རང་གི་ཡན་ལག་ལས་རྫས་གཞན་དུ་ཡོད་
པའི་ཕྱིར་ཞེས་ཐལ་འགྱུར་ཀྱི་ལོག་རྟོག་གི་དབལ་བཅོམ་ནས། ཤེས་འདོད་དང་ལྡན་པའི་ཚེ།
དོན་དེ་དེ་ལས་གཞན་དུ་མེད་དེ། དེར་མངོན་སུམ་གྱིས་མ་དམིགས་པའི་ཕྱིར། ཞེས་པའི་
རྟགས་འགོད་པ་ནི་རྗེས་དཔག་གིས་གནོད་པའོ། །གལ་ཏེ་རྩ་བར་མ་ཁྱབ་སྟེ། དེ་དེ་ལས་
རྫས་གཞན་དུ་ཡོད་ཀྱང་། དེ་དེ་ལས་རྫས་གཞན་དུ་མངོན་སུམ་ལ་མི་སྣང་བའི་ཕྱིར་ཟེར་ན།
འོ་ན་མངོན་སུམ་གྱི་མཐོང་རུང་གི་ཡན་ལག་རྣམས་མངོན་སུམ་ལ་མི་སྣང་བར་ཐལ། དེ་
རང་གི་ཡན་ལག་ལས་རྫ་ས་གཞན་དུ་མངོན་སུམ་ལ་མི་སྣང་བའི་ཕྱིར། འདིའི་རྟགས་ལ་
ལན་བཏབ་ན་དངོས་འགལ་ཡིན་པས་ཁས་བླངས་སྔ་ཕྱི་འགལ་བས་གནོད་ཅིང་། འདོད་
ལན་བཏབ་ན། མངོན་སུམ་གྱི་བསལ་པ་ཡང་འབབ་ལ། མངོན་སུམ་གྱི་མཐོང་རུང་།
མངོན་སུམ་གྱིས་མི་མཐོང་ཞེས་ཁས་བླངས་པས། རང་ཚིག་སྔ་ཕྱི་འགལ་བ་དང་། འཇིག་
རྟེན་དང་བསྟན་བཅོས་ཀྱི་གྲགས་པས་ཀྱང་གནོད་པ་ཡིན་ནོ། །དེ་ལྟར་ཡང་རྒྱལ་དབང་
བློའི་འགྲེལ་པ་སྔར་དྲངས་པའི། འགའ་ཞིག་མངོན་སུམ་ཉིད་ཀྱི་ཁྱད་པར་དུ་ཕ་རོལ་པོས་
འདོད་ཟེར། ཞེས་པའི་འཕྲོ་ཉིད་ལས། དེའང་གཞན་ཉིད་དུ་ཡོད་ན། དེ་ལས་ཐ་དད་པར་
མི་སྣང་བའི་ཕྱིར། ཐ་དད་པ་མ་ཡིན་ནོ། །གཞན་ཉིད་དུ་ཡོད་པ་ན། གང་ཞིག་གང་ལས་ཐ་
དད་པར་སྣང་བ་མ་ཡིན་པ་དེ་མངོན་སུམ་མ་ཡིན་ཏེ། ཆོས་ཅན་མ་ཡིན་པའི་ཡན་ལག་ཅན་
369



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དང་པོའི་ཡན་ལག་རྣམ་བཞིར། ཡན་ལག་རྣམས་ཀྱང་གཞན་ཉིད་དུ་ཡོད་པ་ན། ཡན་ལག་
ཅན་ཕ་རོལ་པོ་དེ་ལས་ཐ་དད་པར་སྣང་བ་མ་ཡིན་ནོ། །ཁྱབ་བྱེད་མ་དམིགས་པའོ། །ཞེས་
བཤད་པས་སོ། །འགྲེལ་པ་འདིའི་སྙིང་པོ་བསྡུས་ན། གང་ཞིག་རང་གང་ལས་རྫ་ས་ཐ་དད་
པའི་གཞི་དེ་དང་རྫས་ཐ་དད་པར་མངོན་སུམ་ལ་མི་སྣང་ན། མངོན་སུམ་གྱིས་མཐོང་རུང་
མིན་པས་ཁྱབ། དཔེར་ན་ཡན་ལག་ཅན་དང་པོའི་ཡན་ལག་དང་ཡན་ལག་ཅན་གཉིས་
མངོན་སུམ་གྱིས་མཐོང་རུང་མིན་པ་བཞིན། ཡན་ལག་ཅན་གཉིས་པ་ཕན་ཆད་ཀྱི་ཡན་
ལག་རྣམས་ཀྱང་། ཡན་ལག་ཕ་རོལ་དེ་རང་རྩོམ་བྱེད་ཀྱི་ཡན་ལག་ཅན་དེ་དང་རྫ་ས་གཞན་
དུ་མངོན་སུམ་ལ་མི་སྣང་བར་ཁྱོད་ཀྱིས་ཁས་བླངས་སོ། །ཞེས་པ་འདི་ཡིན་པས། ཡན་
ལག་ཅན་ཕ་རོལ་ཅེས་པ། ཡན་ལག་དང་པོ་ལ་ངོས་འཛིན་པ་མི་འཐད་ཅིང་། འདི་དང་
རྒྱན་གཉིས་གནོད་བྱེད་རིགས་པ་སྟོན་ཚུལ་གནད་གཅིག་ཏུ་འདུག་པས། མངོན་སུམ་གྱིས་
མཐོང་རུང་མིན་པའི་ཡན་ལག་རྣམས། ཆོས་ཅན་དུ་འཛིན་པ་འདིའི་ཡང་དགོངས་པ་ཡིན་
ནམ་སྙམ་དུ་ཁོ་བོ་སེམས་སོ། ། །
གཉིས་པ་རྒྱན་གྱི་ལུགས་ལ། མངོན་སུམ་ཀྱིས་མཐོང་མི་རུང་གི་ཡན་ལག་རྣམས།
རང་གི་ཡན་ལག་ལས་རྫས་གཞན་ཡིན་ནོ་ཞེས་དམ་བཅས་པ་ལ། གནོད་བྱེད་སྟོན་པའི་ཚེ།
མངོན་སུམ་གྱི་མཐོང་མི་རུང་གི་ཡན་ལག་ཆོས་ཅན། ཁྱོད་རང་གིས་བརྩམས་པའི་ཡན་
ལག་ཅན་དང་རྫས་ཐ་དད་པར་མངོན་སུམ་ལ་སྣང་བར་ཐལ། ཁྱོད་དེ་དང་རྫས་ཐ་དད་
ཡིན་པའི་ཕྱིར་ཞེས། ཐལ་འགྱུར་གྱི་དབལ་བཅོམ་ནས། ཤེས་འདོད་དང་ལྡན་པ་ལ། ལྡོག་ ་
དོན་གྱི་རྟགས་སྔར་བཞིན་འགོད་པ་ནི། རྗེས་དཔག་གི་གནོད་ཚུལ་ཡིན་ལ། དེ་ལ་ཁོ་ན་རེ།
མ་ཁྱབ་སྟེ། ཡན་ལག་ཅན་མངོན་སུམ་གྱིས་མཐོང་དུ་རུང་ཡན་ལག་མངོན་སུམ་གྱིས་
མཐོང་དུ་མི་རུང་བའི་ཕྱིར་ཟེར་ན། འོ་ན་མཐོང་མི་རུང་བའི་ཡན་ལག་དེས་བརྩམས་པའི་
ཡན་ལག་ཅན་དེ་ཡང་མངོན་སུམ་ཀྱིས་མཐོང་རུང་བ་མ་ཡིན་པར་ཐལ། རྩོམ་བྱེད་ཡན་
370



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ལག་དེ་མངོན་སུམ་གྱིས་མཐོང་རུང་མ་ཡིན་པའི་ཕྱིར། དཔེར་ན་ཡན་ལག་ཅན་དང་པོ་
རྩོམ་བྱེད་ཀྱིས་ཡན་ལག་མངོན་སུམ་གྱི་མཐོང་རུང་མ་ཡིན་པས། དེས་བརྩམས་པའི་ཡན་
ལག་ཅན་དང་པོ་ཡང་མངོན་སུམ་གྱི་མཐོང་རུང་མ་ཡིན་ནོ། །ཞེས་ཁྱོད་རང་ཁས་ལེན་པ་
བཞིན་ནོ། །འདོད་ན། ཁས་བླངས་འགལ་བ་སོགས་ཀྱིས་གནོད་དོ། །ཞེས་འཆད་པ་ཡིན་ཏེ།
རྒྱན་ལས། དེ་ལྟ་མ་ཡིན་ཏེ། ཡན་ལག་ཅན་མངོན་སུམ་ཡིན་ཡང་། ཞེས་པ་ནས། ཡན་
ལག་ཅན་དང་པོ་བཞིན་ནོ། །ཞེས་པའི་བར་དང་། གང་ཞིག་གང་གི་རང་བཞིན་ལས། །
ཞེས་སོགས་སྔར་དྲངས་པའི་ལུང་གིས་གྲུབ་པའི་ཕྱིར་རོ། །
གསུམ་པ་ལྷའི་ལུགས་ནི། མངོན་སུམ་གྱིས་མཐོང་རུང་གི་ཁྱད་པར་དུ་བྱས་པའི་
ཡན་ལག་ཅན། རང་གི་ཡན་ལག་ལས་རྫས་གཞན་དུ་དམ་བཅས་པ་དེ། ཆོས་ཅན་གྱི་ཁྱད་
པར་ལ་གནོད་པའི་དམ་བཅའ་ངོས་བཟུང་ནས། དེ་འགོག་པའི་ཚེ། མངོན་སུམ་ཀྱིས་
མཐོང་རུང་གི་ཁྱད་པར་དུ་བྱས་པ་ཡན་ལག་ཅན་ཆོས་ཅན། ཁྱོད་རང་གི་ཡན་ལག་ལ་རྫས་
གཞན་དུ་མངོན་སུམ་ལ་སྣང་བར་ཐལ། ཁྱོད་དེ་དང་རྫ་ས་གཞན་ཡིན་པའི་ཕྱིར། ཞེས་ཐལ་
འགྱུར་འཕངས་ནས། ཤེས་འདོད་དང་ལྡན་པའི་ཚེ་རང་རྒྱུད་འགོད་ཚུལ་སྔར་ལྟར་བྱས་
པས་རྗེས་དཔག་གིས་བརྗོད་ལ། གལ་ཏེ་ཁོ་ན་རེ། རྩ་བར་མ་ཁྱབ་སྟེ། ཡན་ལག་ཅན་དེ་
མངོན་སུམ་གྱིས་མཐོང་རུང་གི་ཁྱད་པར་དུ་བྱས་པའི་སྒོ་ནས། རང་གི་ཡན་ལག་ལས་རྫས་
གཞན་དུ་ཡོད་ཀྱང་དེར་མངོན་ལ་མི་སྣང་བའི་ཕྱིར་ཟེར་ན། འོ་ན་ཡན་ལག་ཅན་ཡང་
མངོན་སུམ་ལ་མི་སྣང་བར་ཐལ། དེའི་ཕྱིར། འདིའི་རྟགས་དངོས་འགལ་ཡིན་པས་ཁས་
བླངས་དང་རང་ཚིག་གིས་གནོད། འདོད་ན་མངོན་སུམ་དང་གྲགས་པས་གནོད་པ་འབབ་
པ་ཡིན་ནོ། །ཞེས་འཆད་དེ། ཡན་ལག་ཅན་ནི་ཡན་ལག་ལས་གཞན་མ་ཡིན་ཏེ། མངོན་
སུམ་མ་ཡིན་པར་ཐལ་བའི་ཕྱིར་རོ། །ཞེས་བཤད་པའི་ཕྱིར་རོ། ། །
གཉིས་པ་ཆོས་ཅན་གྱི་ངོ་བོ་ལ་གནོད་པའི་དམ་བཅའི་ཞེན་དོན་ལ་གནོད་པ་སྟོན་
371



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཚུལ་ནི། རྒྱལ་དབང་བློས་ལྟར་ན། ཁོས། ཡན་ལག་ཅན་གྱི་རྫས་ཀྱི་མཚན་ཉིད་སྔར་ལྟར་
ཁས་བླངས་པ་ལ། འོ་ན་རྫས་ཉིད་ཀྱི་སྤྱི་དང་འཕྲོད་པ་འདུ་བ་དེ། ཡན་ལག་ཅན་གྱི་རྫས་
ཀྱི་མཚན་ཉིད་དུ་ཁས་ལེན་པ་དེ་མི་འཐད་པར་ཐལ། དེ་ལྟར་ཁས་ལེན་པ་ལ། ཡོན་ཏན་
རྫས་སུ་ཐལ་བ་དང་། རྫས་མ་ཡིན་པར་ཐལ་བའི་སྐྱོན་གཉིས་གནས་པའི་ཕྱིར། ཇི་ལྟར་
སྙམ་ན། འོ་ན་ཡོན་ཏན་དེ། རྫས་ཉིད་ཀྱི་སྤྱི་དང་འཕྲོད་པ་འདུ་འམ་མི་འདུ། དང་པོ་ལྟར་ན།
ཡོན་ཏན་ཆོས་ཅན། ཁྱོད་རྫས་ཡིན་པར་ཐལ། ཁྱོད་རྫས་ཉིད་ཀྱི་སྤྱི་དང་འཕྲོད་པ་འདུ་བ་
ཡིན་པའི་ཕྱིར། འཁོར་གསུམ། གལ་ཏེ་མི་འདུ་ན། རྫས་དེ་ཡང་། རྫས་ཉིད་ཀྱི་སྤྱི་དང་
འཕྲོད་པ་འདུ་བ་མིན་པར་ཐལ། ཡོན་ཏན་དེ་དེ་མ་ཡིན་པ་གང་ཞིག །རྫས་ཉིད་ཀྱི་སྤྱི་དེ་ལ།
རྫས་དེ་དང་འཕྲོད་པ་འདུ་ལ། ཡོན་ཏན་དང་འཕྲོད་པ་མི་འདུ་བའི་ཆ་གཉིས་མེད་པའི་
ཕྱིར་ཏེ། ཁོ་ཆ་མེད་པའི་ཕྱིར། གོང་དུ་འདོད་ན། རྫས་ཆོས་ཅན། ཁྱོད་རྫས་མ་ཡིན་པར་
ཐལ། ཁྱོད་རྫས་ཉིད་ཀྱི་སྤྱི་དང་འཕྲོད་པ་མི་འདུ་བའི་ཕྱིར། འཁོར་གསུམ་ཞེས་འཆད་དེ།
མདོ་རང་འགྲེལ་ལས། རྫ་ས་ནི་ཡོད་པ་མ་ཡིན་ཏེ། ཡོན་ཏན་རྫས་དག་རྫས་དང་རྫས་མ་
ཡིན་པར་ཐལ་བའི་ཕྱིར་རོ། །ཞེས་ཁས་བླངས་ཀྱི་གནོད་བྱེད་དངོས་སུ་བསྟན་པའི་ཕྱིར་རོ། །
རྒྱན་དང་ཡ་མ་ཤཱི་ལྟར་ན། ཡོད་པ་ཉིད་ཀྱི་སྤྱི་ལ་བརྟེན་ནས་གནས་པ། རྫས་ཀྱི་
མཚན་ཉིད་ཀྱི་ཟུར་ཡིན་ན། ཡོན་ཏན་དེ་ཡོད་པ་ཉིད་ཀྱི་སྤྱི་ལ་བརྟེན་ནས་གནས་སམ་མི་
གནས། དང་པོ་ལྟར་ན། ཡོན་ཏན་ཆོས་ཅན། རྫས་ཡིན་པར་ཐལ། ཡོད་པ་ཉིད་ཀྱི་སྤྱི་ལ་
བརྟེན་ནས་གནས་པའི་ཕྱིར། འཁོར་གསུམ། གཉིས་པ་ལྟར་ན། རྫས་དེ་ཡང་ཡོད་པ་ཉིད་
ཀྱི་སྤྱི་ལ་བརྟེན་ནས་མི་གནས་པར་ཐལ། འདོད་པ་གང་ཞིག །ཡོད་པ་ཉིད་ཀྱི་སྤྱི་ལ། རྫས་
ཀྱི་རྟེན་བྱེད་པ་དང་། ཡོན་ཏན་གྱི་རྟེན་མི་བྱེད་པའི་ཆ་གཉིས་མེད་པའི་ཕྱིར། འདོད་ན།
རྫས་ཆོས་ཅན། རྫས་མ་ཡིན་པར་ཐལ། དེ་ལ་བརྟེན་ནས་མི་གནས་པའི་ཕྱིར། འཁོར་
གསུམ། དེ་ལྟར་ཡང་འཐད་དེ། དེ་གཉིས་ཀྱི་འགྲེལ་པར་དེ་ལྟར་བཤད་པའི་ཕྱིར་རོ། །
372



ས་ཡན་ལ་
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ཡང་བོད་མཁས་པ་སྔ་རབས་པ་ལྟར་ན། རང་གི་ཡོན་ཏན་གྱི་རྟེན་བྱེད་པ་དེ་རྫས་ཀྱི་
མཚན་ཉིད་ཡིན་ན། ཡོན་ཏན་རྣ་བ་དེ། རང་གི་ཡོན་ཏན་དཀར་པོའི་རྟེན་བྱེད་དམ་མི་བྱེད།
དང་པོ་ལྟར་ན། ཡོན་ཏན་རྣ་བ་ཆོས་ཅན། རྫས་ཡིན་པར་ཐལ། རང་གི་ཡོན་ཏན་གྱི་རྟེན་
བྱེད་པའི་ཕྱིར། འཁོར་གསུམ། གཉིས་པ་ལྟར་ན། རྫས་བ་ལང་དེས་ཀྱང་། རང་གི་ཡོན་
ཏན་གྱི་རྟེན་མི་བྱེད་པར་ཐལ། ཁས་ལེན་དེའི་ཕྱིར། འདོད་ན། རྫས་བ་ལང་ཆོས་ཅན།
རྫས་མ་ཡིན་པར་ཐལ། རང་གི་ཡོན་ཏན་གྱི་རྟེན་མི་བྱེད་པའི་ཕྱིར། འཁོར་གསུམ། ཞེས་
འཁོར་གསུམ་གྱི་ཕྲེང་བ་ཚར་དུ་དངར་བ་སྒྲིག་པར་མཛད་དོ། །གལ་ཏེ་རྒྱུས་མེད་དག་ན་རེ།
དེས་ཁོ་ལ་མི་གནོད་དེ། ཁོའི་རྫས་ཀྱི་ཟུར་གསུམ་པོ་གང་ལ་ཡང་མི་གནོད་པའི་ཕྱིར་རོ་
ཟེར་ན། མ་གྲུབ་སྟེ། མཚན་ཉིད་ཀྱི་ཟུར་གསུམ་པ་འཕྲོ་འདུའི་འབྲེལ་བ་དེ་ལ། སྔར་གྱི་
གནོད་ཚུལ་གསུམ་པོ་དེས། ཁས་བླངས་ནང་འགལ་གྱི་འཁོར་གསུམ་ཀྱི་ཆར་ཕབ་པ་ཡིན་
པའི་ཕྱིར་རོ། །དེས་ན་སྤྱིར་བྱེ་བྲག་པས། ལྕིད་སོགས་ཆོས་གསུམ་དམ་བཅའ་གསུམ་གྱི་ཞེ་
འདོད་ཀྱི་དམ་བཅའི་ཞེན་དོན་གྱི་གཙོ་བོ་ཡིན་ཀྱང་། ཆོས་ཀྱི་ཁྱད་པར་འགོག་པའི་ཚེ།
ལྕིད་སོགས་ཆོས་གསུམ་དང་། ཆོས་ཅན་གྱི་ཁྱད་པར་འགོག་པའི་ཚེ། ཡན་ལག་དང་ཡན་
ལག་ཅན་རྫས་གཞན་དང་། ཆོས་ཅན་གྱི་ངོ་བོ་འགོག་པའི་ཚེ། ཡན་ལག་ཅན་རྫས་ཀྱི་
མཚན་ཉིད་ལ་གནོད་བྱེད་སྟོན་པ་ཡིན་ནོ་ཞེས་དཔྱོད་ལྡན་རྣམས་ཀྱི་སྙིང་གི་ཟེའུ་འབྲུར་
སིམ་པར་གྱུར་ཅིག །དེ་དག་གིས་ནི། གཞུང་འགྲེལ་གྱི་སྙིང་པོ་དྲིལ་བ། ཀླུ་སྒྲུབ་ཁོ་བོས།
ལྷག་བསམ་རྣམ་པར་དག་པས། མ་སྦས་པར་བྲིས་པ་བློ་གསལ་རྣམས་ལ་ཕན་པར་གྱུར་
ཅིག ། །
གཉིས་པ་དོན་སྦྱོར་ནི། རིགས་པའི་དབང་ཕྱུག་རྣམ་གཉིས་ཆོས་ཅན། ཁྱོད་ཀྱིས།
རྒོལ་བྱེ་བྲག་པའི་གྲུབ་པའི་རྩ་བ། དམ་བཅའ་གསུམ་གྱི་ཞེན་དོན་སུན་ཕྱུང་ནས། རྒོལ་བ་
བྱེ་བྲག་པ་དེ་རྗེས་སུ་འཛིན་པའི་ཚུལ་ཡོད་དེ། དམ་བཅའ་གསུམ་གྱི་ཞེན་དོན་ལ་མངོན་
373



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སུམ་གྱི་བསལ་བ་ཕབ། ཐལ་འགྱུར་གྱིས་ལོག་རྟོག་བཅོམ་ནས། རང་རྒྱུད་ཀྱི་རྗེས་དཔག་
ཚད་མ་སྐྱེད་པར་མཛད་པའི་ཕྱིར་རོ། །
གསུམ་པ་མཐའ་དཔྱད་པ་ལ། གནོད་བྱའི་དམ་བཅའ་དངོས་བཟུང་བ། དེ་ལ་
གནོད་བྱེད་ཀྱི་རིགས་པ་བསྟན་པ། རིགས་པ་དེ་ལ་དོགས་པའི་གནད་བསྟན་པའོ། །དང་
པོ་ལ། བྱེ་བྲག་པའི་གྲུབ་མཐའ་ཚིག་གི་དོན་དྲུག་ངོས་བཟུང་། ཡན་ལག་ཅན་གྱི་རྫས་རྩོམ་
དགོས་པའི་རྒྱུ་མཚན། རྩོམ་པའི་ཚུལ། བརྩམས་པའི་དམ་བཅའ་དངོས་བཤད་པ་དང་
བཞིའོ། །དང་པོ་ནི། རྫས་དང་ཡོན་ཏན་ལས་དང་སྤྱི། །བྱེ་བྲག་འདུ་བ་རྣམ་པ་དྲུག །ཅེས་
པ་ལྟར་དྲུག་ཡོད་པའི་དང་པོ་རྫས་ནི། ཡོན་ཏན་དོན་གཞན་གྱི་རྟེན་བྱེད་པ་སྟེ། དབྱེ་ན།
འབྱུང་བཞི་ནམ་མཁའ་ཕྱོགས་དང་དུས། །བདག་དང་ཡིད་དེ་རྫས་དགུའོ། །ཞེས་པ་
ལྟར་རོ། །དེ་དགུ་ཡང་རྟག་མི་རྟག་གཉིས་སུ་འདུས་ཏེ། ནམ་མཁའ་སོགས་ཕྱི་མ་ལྔ་དང་།
འབྱུང་བཞིའི་རྡུལ་ཕྲ་རབ་ནི་རྟག་པའི་རྫས་དང་། རགས་པ་ཡན་ལག་ཅན་ཡན་ཆད་ནི་མི་
རྟག་པའི་རྫས་སོ། །ཡོན་ཏན་ནི། རྫས་དོན་གཞན་ལ་བརྟེན་པ་སྟེ། དབྱེ་ན་ཉི་ཤུ་རྩ་ལྔའོ། །
དེ་ཡང་བདག་ཉིད་ཀྱི་ཡོན་ཏན་བཅུ་གསུམ་ནི། དབང་པོའི་བློ་ལྔ། བདེ་སྡུག་དང་། ཆགས་
སྡང་། ཆོས་དང་། ཆོས་མིན་དང་། འདུས་བྱས། འབད་པའི་ཤུགས་རྣམས་སོ། །དུས་
ཕྱོགས་ཀྱི་ཡོན་ཏན་བདུན་ནི། གྲངས་དང༌། བོང་ཚོད། སོ་སོ་དང་། ཕྲད་པ། དབྱེ་བ།
གཞན་དང་ནི། གཞན་མིན་ཞེས་པ་རྣམ་པ་བདུན། འབྱུང་བཞི་ནམ་མཁའི་ཡོན་ཏན་ལྔ་སྟེ།
དྲི་རོ་གཟུགས་རེག་བྱ་སྒྲ་རྣམས་སོ། །ལས་ནི་ལྔ་སྟེ། བརྐྱང་བསྐུམ་འདེགས་འཇོག་འགྲོ་
རྣམས་སོ། །སྤྱི་ནི་ངོ་བོ་ཆ་མེད་རྟག་རྫས་བསལ་བ་རྣམས་ལ་ཁྱབ་པ་སྟེ། དབྱེ་ན་ཡོད་པ་
ཉིད་ལྟ་བུ་ཁྱབ་པའི་སྤྱི་དང་། བ་ལང་ཉིད་ལྟ་བུ་ཉི་ཆེ་བའི་སྤྱི་གཉིས་སོ། །དེ་ལ་ཡང་བསལ་
བ་ཡོད་པར་འགྲོ་བ་དེས་ཐར་རའི་ལུགས་དང༌། བསལ་བ་ཡོད་མེད་ཀུན་ཏུ་འགྲོ་བ་དཔེ་
ལུག་ཀའི་ལུགས་གཉིས་ཡོད་དོ། །བྱེ་བྲག་ནི་རང་གང་ལ་གནས་པའི་རྟེན་དེ། ཆོས་གཞན་
374



བྱ
ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ལས་ཁྱད་པར་དུ་བྱེད་པའི་བྱེད་ཆོས་ཤིག་སྟེ། དཀར་པོ་དང་ནག་པོ་སོགས་སོ། །འདུ་བ་ནི།
སྤྱི་དང་གསལ་བ་རྫས་དང་ཡོན་ཏན་དང་རྟེན་པ་སོགས་སྦྲེལ་བྱེད་ཀྱི་འབྲེལ་བ་པོ་ལས་
དོན་གཞན་པ་ཞིག་སྟེ། དབྱེ་ན་འཕྲོད་འདུ་འབྲེལ་བ་སོགས་འཁྲུལ་མེད་ཀྱི་འབྲེལ་བ་ལྔ་
ཡོད་དོ་ཞེས་བཞེད་དོ། །དེ་ལྟར་ཁས་ལེན་པའི་བྱེ་བྲག་པ་འདི་ལ། འུག་ཕྲུག་པ་ཞེས་ཀྱང་
བྱ་ལ། དབྱུག་པ་ཞེས་ཀྱང་བྱའོ། །འདི་དང་རིགས་པ་ཅན་པ་གཉིས་གྲུབ་མཐའ་ཕལ་ཆེར་
འདྲ་ཞིང་། ནང་གསེས་ཅུང་མི་འདྲ་བ་ནི། དྲང་སྲོང་རྐང་མིག་གིས་བརྩམས་པའི་བསྟན་
བཅོས་ལྟ་བའི་རིགས་པའི་རྗེས་སུ་འབྲང་བ་ལ་རིགས་པ་ཅན་པ་དང་། དྲང་སྲོང་གཟེགས་
ཟན་གྱིས་བརྩམས་པའི་བསྟན་བཅོས་བྱེ་བྲག་བསལ་བའི་རྗེས་སུ་འབྲང་བ་ལ་བྱེ་བྲག་པ་
ཞེས་གཉིས་སུ་དབྱེ་བའི་གནད་ཀྱིས་ཡིན་ནོ། །
གཉིས་པ་ཡན་ལག་ཅན་གྱི་རྫས་རྩོམ་དགོས་པའི་རྒྱུ་མཚན་ཡོད་དེ། སྣོད་བཅུད་ཀྱི་
འཇིག་རྟེན་ཐམས་ཅད་ཡན་ལག་ཅན་གྱི་རྫས་ལ་རག་ལས་པའི་ཕྱིར་རོ། །དེ་མ་བརྩམས་ན།
མཐོང་ཐོགས་སྒྲིབ་གསུམ་ཀྱི་བྱ་བ་བྱེད་མི་ནུས། དེ་མ་ནུས་ན། སྣོད་བཅུད་ཀྱི་འཇིག་རྟེན་
ཆགས་འཇིག་མི་འབྱུང་བའི་ཕྱིར་རོ། །གཉིས་པ་ཡན་ལག་ཅན་གྱི་རྫས་རྩོམ་པའི་ཚུལ་ལ།
མཁས་གྲུབ་བསྟན་གསལ་དང་། ཀུན་མཁྱེན་གོ་རམ་སོགས་ཕལ་ཆེ་བ་རྣམས། ཁོའི་
ལུགས་ལ། རིགས་མཐུན་གྱི་རྡུལ་ཕྲན་གཉིས་ཕྲད་པ་ན། ཡན་ལག་གཉིས་པ་དང་། ཡན་
ལག་ཅན་དང་པོ་ཞེས་བྱ་ཞིང་། དེས་མཐོང་ཐོགས་སོགས་ཀྱི་བྱ་བ་བྱེད་མི་ནུས། རིགས་
མཐུན་གྱི་རྡུལ་ཕྲན་གསུམ་ཕྲད་པ་ན། ཡན་ལག་ཅན་གསུམ་པ་དང་ཡན་ལག་ཅན་གཉིས་
པ་ཞེས་བྱ་ཞིང་། དེ་ཡན་ཆད་ནས་མཐོང་ཐོགས་སོགས་ཀྱི་བྱ་བ་བྱེད་ནུས་སོ་ཞེས། རྡུལ་
ཕྲན་གཉིས་དང་གསུམ་ལ། ཡན་ལག་གཉིས་པ་དང༌། གསུམ་པའི་ཐ་སྙད་མཛད་སྣང་
ཡང་། རང་རེའི་པཎ་ཆེན་ཐམས་ཅད་མཁྱེན་པས་འདི་ལྟར་བཤད་དེ། ཁོའི་ལུགས་ལ།
འཇིག་རྟེན་ཞིག་ནས་སྟོང་པར་གནས་པའི་ཚེ། རྡུལ་ཕྲ་རབ་རྣམས། མ་ཞིག་པ་སིལ་བུ་
375



}
སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟག་པར་གནས་ལ། དེ་ནས་སེམས་ཅན་སྤྱི་མཐུན་གྱི་ལས་ཀྱིས་རྡུལ་ཕྲ་རབ་རྣམས་ཕྲད་
ནས། ཡན་ལག་ཅན་གྱི་རྫས་རྩོམ་པ་ཡིན་ལ། དེ་ཡང་རིགས་མི་མཐུན་ཇི་ཙམ་འཕྲད་ཀྱང་
རྩོམ་མི་ནུས་ཏེ། རིགས་མི་མཐུན་རྣམས་རྩོམ་མེད་ཕྱིར། །ཞེས་བཤད་པའི་ཕྱིར། དེས་ན་
རྡུལ་རིགས་མི་མཐུན་ནམ། རིགས་མཐུན་པ་རྡུལ་ཕྲ་རབ་ལྟ་བུ་དྲུག་མན་ཆད་ཕྲད་ཀྱང་
ལྡན་པ་ཙམ་ལས། ཡན་ལག་ཅན་རྩོམ་མི་ནུས་ཏེ། དེ་རྩོམ་པ་ལ་དབུས་རྡུལ་ཕྲ་རབ་གཅིག་
ལ་ཕྱོགས་དྲུག་གི་རྡུལ་ཕྲ་རབ་དྲུག་གིས་བསྐོར་དགོས་པས། རྡུལ་ཕྲ་རབ་བདུན་འཕྲད་
དགོས་པའི་ཕྱིར་དང་། རིགས་མཐུན་གྱི་རྡུལ་ཕྲ་རབ་བདུན་ཕྲད་པའི་ཚེ། ཡན་ལག་གཉིས་
པ་དང་། ཡན་ལག་ཅན་དང་པོའི་མིང་ཅན་མཐོང་ཐོགས་ཀྱི་བྱ་བ་བྱེད་མི་ནུས་པ། ལྕིད་
སོགས་ཆོས་གསུམ་དང་མི་ལྡན་པ། གནས་སྐབས་རྟག་པ་ཡིན་པའི་རྡུལ་ཕྲན་ཞིག་སྐྱེ་སྟེ།
དེ་རྡུལ་ཕྲ་རབ་ལས་འདས་པའི་རྡུལ་ཕྲན་ཙམ་ཡིན་པའི་ཕྱིར། དེ་ལྟ་བུའི་རྡུལ་ཕྲན་གཉིས་
ཕྲད་པའི་ཚེ་ན། ཡན་ལག་གསུམ་པ། ཡན་ལག་ཅན་གཉིས་པའི་མིང་ཅན་ཡན་ལག་ཅན་
རགས་པ་མཚན་ཉིད་པ་ཞིག་སྐྱེ་སྟེ། དེ་ལྟ་བུ་དེ་ནི། མཐོང་ཐོགས་སྒྲིབ་གསུམ་དང་ལྡན་པ།
ལྕིད་སོགས་ཆོས་གསུམ་དང་ལྡན་པ། རང་བཞིན་རྟག་པ། གནས་སྐབས་མི་རྟག་པ་ཡིན་
པའི་ཁྱད་ཆོས་དང་ལྡན་པ་ཡིན་པའི་ཕྱིར། དེ་ཡན་ཆད་རྡུལ་ཕྲན་རེ་དང་ཕྲད་ཐེངས་རེ་ལ།
ཁྱད་ཆོས་དེ་དག་དང་ལྡན་པའི་ཡན་ལག་ཅན་རེ་སྐྱེ་བ་ཡིན་ཏེ། ཕྲ་མོ་ནས་བརྩམ་རྗེས་ཕྲེང་
དག །ཅེས་བཤད་པས་སོ། ། །
འོ་ན་ཡན་ལག་དང་ཡན་ལག་ཅན་གྱི་རྒྱུན་ཁས་ལེན་ནམ་སྙམ་ན། ཁས་མི་ལེན་ཏེ།
ཡན་ལག་ཅན་དང་པོ་ནི་ཡན་ལག་མཚན་ཉིད་པ་ཡིན་ཡང་། ཡན་ལག་ཅན་བཏགས་པ་བ་
ཡིན་པའི་ཕྱིར་ཏེ། དེ་ལ་དེའི་མཚན་ཉིད་སྐྱིད་སོགས་ཆོས་གསུམ་དང་། མཐོང་ཐོགས་སྒྲིབ་
གསུམ་གྱི་ཁྱད་ཆོས་མ་ཚང་བའི་ཕྱིར་ཏེ། ཡན་ལག་ཅན་དང་པོ་བཞིན། ཞེས་རྟགས་འགྲེལ་
སྔར་དྲངས་ཟིན་པ་ལས་ཤེས་པའི་ཕྱིར་དང༌། ཡན་ལག་ཅན་མཚན་ཉིད་པ་ཡིན་ཡང་། ཡན་
376



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ལག་བཏགས་པ་བ་ཡིན་པའི་ཕྱིར་ཏེ། ཡན་ལག་མཚན་ཉིད་པ་ལ། རྡུལ་ཕྲ་རབ་དང་།
རྡུལ་ཕྲན་གང་རུང་ཡིན་དགོས་པ་ལས། ཡན་ལག་གསུམ་པ་ཡན་ཆད་ནི་རགས་པ་ཡིན་
པའི་ཕྱིར་རོ། །འོ་ན་རྒྱལ་དབང་བློའི་འགྲེལ་པར། དེ་རྣམས་ཀྱིའང་འགའ་ཞིག་ནི་མངོན་
སུམ་ཉིད་དུ་ཕ་རོལ་པོས་འདོད་དོ་ཞེས་བཤད་པ་མ་ཡིན་ནམ་སྙམ་ན་དེ་ནི་ཡན་ལག་
བཏགས་པ་བ་འགའ་ཞིག་མངོན་སུམ་གྱིས་མཐོང་རུང་དུ་འདོད་པའི་དོན་ཡིན་ནོ། །ཞེས་
འཆད་པ་ལས་གཞན་ཐབས་མེད་དོ། །འོ་ན་ཁྱོད་ཀྱི་ཡན་ལག་ཅན་དང་པོ་དེ་ལ། ཡན་ལག་
གཉིས་པ་ཞེས་འཆད་པ་མི་འཐད་དེ། དེའི་ཡན་ལག་རྡུལ་ཕྲན་གཉིས་ཀྱང་མེད། དེའི་ཡན་
ལག་རགས་པ་གཉིས་ཀྱང་མེད། རྡུལ་ཕྲ་རབ་ནི་བདུན་ཡང་འདུག་པའི་ཕྱིར་ཞེ་ན། དེའི་
ལན་ནི། རེ་ཞིག་གཏེར་དུ་སྦ་བར་བྱའོ། །དེས་ན་རགས་པ་རྩོམ་པའི་ཕྱི་ནང་གི་གྲུབ་མཐའ་
ལ་མི་མཐུན་པ་གསུམ་བྱུང་སྟེ། བྱེ་བྲག་པ་ནི་རྡུལ་ཕྲ་རབ་བདུན་པོ་དེ་འབྱོར་བའི་ཚུལ་ཀྱིས་
རྩོམ། རང་སྡེ་བྱེ་སྨྲ་བ་རེག་ལ་མ་འབྱར་བ་བསྐོར་བ་བར་དང་བཅས་པས་རྩོམ། མདོ་སྡེ་པ་
མ་རེག་མ་འབྱར་ཡང་བསྐོར་བ་བར་མེད་པས་རྩོམ་པར་བཞེད་དེ། འབྱར་བའམ་ནི་རེག་
པའམ། །བར་མེད་རྣམ་པར་གནས་ཀྱང་རུང་། །ཞེས་འདོད་པ་སོ་སོར་བཤད་པའི་ཕྱིར་རོ། །
གསུམ་པ་བརྩམ་པའི་འབྲས་བུ་ཡན་ལག་ཅན་གྱི་རྫས་དམ་བཅའ་ཚུལ་ལ་གསུམ།
ཞེ་འདོད་ཀྱི་ཀུན་སློང་། སྨྲས་ཙམ་གྱི་དམ་བཅའ། ཞེ་འདོད་ཀྱི་དམ་བཅའོ། །དང་པོ་ནི། བྱེ་
བྲག་པས། ཆོས་ཀྱི་ཁྱད་པར་སྒྲུབ་པ་དང་། ཆོས་ཅན་གྱི་ཁྱད་པར་སྒྲུབ་པ་དང་། ཆོས་ཅན་
གྱི་ངོ་བོ་སྒྲུབ་པའི་དམ་བཅའ་མི་འདྲ་བ་གསུམ་དམ་བཅས་ཀྱང་། ཞེ་འདོད་ལ་ལྕིད་སོགས་
ཆོས་གསུམ་དང་ལྡན་པའི་ཡན་ལག་ཅན་ཞིག་སྒྲུབ་པར་འདོད་པ་ཡིན་ཏེ། ལྕིད་སོགས་
ཆོས་གསུམ་པོ་དམ་བཅའ་དང་པོའི་ཚེ། སྒྲུབ་ཆོས་ཀྱི་ཁྱད་པར་དུ་བཟུང་ནས་སྒྲུབ། དམ་
བཅའ་གཉིས་པའི་ཚེ། ཤེས་འདོད་ཆོས་ཅན་གྱི་ངོ་བོར་བཟུང་ནས་སྒྲུབ་པའི་ཕྱིར་རོ། །
གཉིས་པ་ལའང་གསུམ་ལས། ཡན་ལག་ཅན་ནི་ཡན་ལག་རྣམས་ལས་རྫས་གཞན་ཡིན་
377



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ནོ༑ ༑ཞེས་པའི་དམ་བཅའ་ནི། ཆོས་ཀྱི་ཁྱད་པར་གྱི་སྨྲ་ཙམ་གྱི་དམ་བཅའ། ཡན་ལག་
རྣམས་ནི་ཡན་ལག་ཅན་ལས་རྫས་གཞན་ཡིན་ནོ་ཞེས་པའི་དམ་བཅའ་ནི། ཆོས་ཅན་གྱི་
ཁྱད་པར་གྱི་སྨྲས་ཙམ་གྱི་དམ་བཅའ། རྫས་ནི་ཡོད་དོ་ཞེས་པའི་དམ་བཅའ་ནི་ཆོས་ཅན་གྱི་
ངོ་བོའི་སྨྲས་ཙམ་གྱི་དམ་བཅའ་འོ། །
གསུམ་པ་ཞེ་འདོད་ཀྱི་དམ་བཅའ་ལའང་གཉིས། གཙོ་བོའི་དམ་བཅའ་དང་། ཁྱད་
པར་གྱི་དམ་བཅའ་གཉིས། དང་པོ་ནི། ཡན་ལག་ཅན། མཐོང་ཐོགས་ཀྱི་བྱ་བ་བྱེད་པ།
ལྕིད་སོགས་ཆོས་གསུམ་དང་ལྡན་པའི་སྒོ་ནས། རང་གི་ཡན་ལག་ལས་རྫས་གཞན་དུ་དམ་
བཅས་པའི་དམ་བཅའ་འདི། བྱེ་བྲག་པའི་ཞེ་འདོད་ཀྱི་དམ་བཅའི་གཙོ་བོ་ཡིན་ཏེ། དམ་
བཅའ་གསུམ་ཆར་གྱི་ཞེ་འདོད་འདི་ཉིད་སྒྲུབ་པར་འདོད་པའི་ཕྱིར་རོ། ། །
གཉིས་པ་ཁྱད་པར་གྱི་དམ་བཅའ་ལའང་གསུམ། ཆོས་ཀྱི་ཁྱད་པར་ལ་གནོད་པའི་
དམ་བཅའ། ཆོས་ཅན་གྱི་ཁྱད་པར་ལ་གནོད་པའི་དམ་བཅའ། ཆོས་ཅན་གྱི་ངོ་བོ་ལ་གནོད་
པའི་དམ་བཅའ་དང་གསུམ་མོ། །དང་པོ་ལ། རང་ལྡོག་ལ་བརྟེན་པ་ནི། ཡན་ལག་ཅན་
ལྕིད་སོགས་ཆོས་གསུམ་དང་ལྡན་པའི་སྒོ་ནས་རང་གི་ཡན་ལག་ལས་རྫས་གཞན་དུ་དམ་
བཅས་པའི་དམ་བཅའ་ལྟ་བུ་ཡིན་ལ། གཞི་ལྡོག་ལ་བརྟེན་པ་ནི། བུམ་པ་དེ། ལྕིད་སོགས་
ཆོས་གསུམ་དང་ལྡན་པའི་སྒོ་ནས། བུམ་པའི་ཡན་ལག་ལས་རྫས་གཞན་དུ་དམ་བཅས་
པའི་དམ་བཅའ་ལྟ་བུ་སྟེ། རྒྱུ་མཚན་གོང་དུ་བཤད་ཟིན་ཏོ། །དེས་ན་བུམ་པ་ཆོས་ཅན།
ལྕིད་སོགས་ཆོས་ལ་གསུམ་དང་ལྡན་པའི་སྒོ་ནས་རང་གི་ཡན་ལག་ལས་རྫས་གཞན་ཡིན་ཏེ།
ཡན་ལག་ཅན་ཡིན་པའི་ཕྱིར། ཞེས་སྔ་རྒོལ་བྱེ་བྲག་པས། ཕྱི་རྒོལ་སངས་རྒྱས་པའི་ངོར་
བཀོད་པའི་ཚེ་ན། བུམ་པ་ཆོས་ཅན་དུ་བཟུང་ནས། ལྕིད་སོགས་ཆོས་གསུམ་ནི་བསྒྲུབ་བྱའི་
ཆོས། ཡན་ལག་ཅན་རྫ་ས་གཞན་དེའི་ཁྱད་ཆོས་སུ་བཀོད་པར་སོང་བས། གཏན་ཚིགས་དེ་
ནི་ཆོས་ཀྱི་ཁྱད་པར་སྒྲུབ་པའི་གཏན་ཚིགས་དང་། དམ་བཅའ་དེ་ནི་ཆོས་ཀྱི་ཁྱད་པར་སྒྲུབ་
378



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
པའི་དམ་བཅའ་ཡིན་ནོ། །ཞེས་གནད་ཀྱི་སྙིང་པོར་གཅེས་སོ། །གནད་འདི་མ་རྟོགས་པར།
དམ་བཅའ་དེ་ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ཞེས། མཁས་པ་ཤཀ་སངས་
གཉིས་གསུངས་པ་ནི། རྣམ་དཔྱོད་ཀྱི་ཟུར་ཧ་ཅང་རྣོ་ཐལ་བའོ། ། །
དམ་བཅའ་གཉིས་པ་ངོས་འཛིན་ལ། རྒྱལ་དབང་བློ་ལྟར་ན། མངོན་སུམ་གྱིས་
མཐོང་རུང་གི་ཁྱད་པར་དུ་བྱས་པའི་ཡན་ལག་རྣམས་རང་གི་ཡན་ལག་ཅན་ལས་རྫས་
གཞན་དུ་དམ་བཅས་པའི་དམ་བཅའ་ལྟ་བུ་ལ། རང་གི་ཡིག་ཆར་ངོས་འཛིན་མཛད་ལ། དེ་
ཡང་རང་ལྡོག་ཡིན་གྱི། དོན་ལྡོག་གི་དབང་དུ་བྱས་ན། མངོན་སུམ་གྱིས་མཐོང་རུང་གི་བུམ་
པའི་ཡན་ལག་རྣམས་བུམ་པའི་ཡན་ལག་ཅན་ལས་རྫ་ས་གཞན་དུ་དམ་བཅས་པའི་དམ་
བཅའ་ནི། ཆོས་ཅན་གྱི་ཁྱད་པར་སེལ་བའི་དམ་བཅའ་འོ་ཞེས་འཆད་དགོས་པར་སྣང་ངོ༌། །
རང་ལུགས་ཡིག་ཆར། རྒྱན་གྱི་དགོངས་པ་ལེན་པའི་ལུགས་གསུམ་ངོས་བཟུང་ནས་སྐྱོན་
བཏང་བ་ཙམ་མ་གཏོགས། རང་ལུགས་ངོས་འཛིན་མི་སྣང་ཡང་། མངོན་སུམ་གྱིས་མཐོང་
མི་རུང་གི་ཁྱད་པར་དུ་བྱས་པའི་ཡན་ལག་རྣམས་རང་གི་ཡན་ལག་ལས་རྫས་གཞན་དུ་
དམ་བཅས་པའི་དམ་བཅའ་ནི། ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ནོ་ཞེས་
རྒྱན་གྱི་དགོངས་པར་ཁོ་བོ་འཆད་དེ། དེ་ཡང་གཞི་ལྡོག་ལ་སྦྱར་ན། མངོན་སུམ་གྱི་མཐོང་
མི་རུང་གི་ཁྱད་པར་དུ་བྱས་པའི་རྡུལ་ཕྲན་གཉིས་པོ་དེ། རང་གིས་བརྩམས་པའི་ཡན་ལག་
ཅན་གཉིས་པ་དང་རྫ་ས་གཞན་དུ་དམ་བཅས་པའི་དམ་བཅའ་དེ། ཆོས་ཅན་གྱི་ཁྱད་པར་
སེལ་བའི་དམ་བཅའ་ཡིན་ནོ་ཞེས་འཆད་དགོས་པའི་ཕྱིར་ཏེ། ཡན་ལག་ཅན་མངོན་སུམ་
ཡིན་ན་ཡང་། ཞེས་སོགས་རྒྱན་གྱི་ལུང་དེ་ལས་གསལ་བའི་ཕྱིར་རོ། ། །
ལྷ་དབང་བློ་ལྟར་ན། མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་ཡན་ལག་
ཅན། རང་གི་ཡན་ལག་ལས་རྫས་གཞན་ཡིན་པར་དམ་བཅས་པའི་དམ་བཅའ་ལྟ་བུ་དེ།
ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ཏེ། ཡན་ལག་ཅན་ཆོས་ཅན་དང་། མངོན་
379



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སུམ་གྱིས་མཐོང་རུང་དེའི་ཁྱད་པར་དུ་བྱས་ནས་དེ་ལ་གནོད་པ་སྟོན་པའི་ཕྱིར། ཞེས་རང་
ལུགས་ཀྱི་ཡིག་ཆར་གསལ་བས་སོ། །དེ་གཞི་ལྡོག་ལ་སྦྱར་བ་ཡང་ཤེས་སླའོ། །
དམ་བཅའ་གསུམ་པ་ངོས་འཛིན་ལ། མཚན་ཉིད་གསུམ་དང་ལྡན་པའི་ཡན་ལག་
ཅན་གྱི་རྫས་ཡོད་པར་དམ་བཅས་པའི་དམ་བཅའ་དེ། ཆོས་ཅན་གྱི་ངོ་བོ་སེལ་བའི་དམ་
བཅའ་སྟེ། དེ་ཡང་གཞི་གཅིག་ལ་སྦྱར་ན། ཡོན་ཏན་གཞན་གྱི་རྟེན་བྱེད་པ། བྱ་བ་དོན་
གཞན་གྱི་རྟེན་བྱེད་པ། འཕྲོ་འདུའི་འབྲེལ་བའི་རྒྱུ་བྱེད་པ་སྟེ། མཚན་ཉིད་གསུམ་ལྡན་གྱི་
ཡན་ལག་གཉིས་པ་དང་གསུམ་པ་ལ་སོགས་པའི་རྫས་ཡོད་པར་དམ་བཅས་པའི་དམ་
བཅའ་དེ། ཆོས་ཅན་གྱི་ངོ་བོ་སེལ་བའི་དམ་བཅའ་ཞེས་བྱ་སྟེ། ཡན་ལག་ཅན་གཉིས་པ་
སོགས་ཆོས་ཅན་དང་། མཚན་ཉིད་གསུམ་པོ་དེའི་ངོ་བོ་གང་ཞིག །དེ་ལ་གནོད་པ་སྟོན་
པའི་ཕྱིར་རོ། །
གཉིས་པ་གནོད་བྱེད་ཀྱི་རིགས་པ་ངོས་བཟུང་བ་ལའང་གསུམ་ལས། དང་པོ་ཆོས་
ཀྱི་ཁྱད་པར་སེལ་བའི་དམ་བཅའ་ཞེན་དོན་སུན་དབྱུང་བ་ལ། རྗེས་དཔག་གིས་གནོད་
ཚུལ། ཁས་བླངས་རང་ཚིག་གྲགས་པས་གནོད་ཚུལ། མངོན་སུམ་གྱིས་གནོད་ཚུལ་གསུམ་
ལས། དང་པོ་ལའང་ཐལ་རང་གཉིས་ལས། དང་པོ་ཐལ་འགྱུར་འཕེན་ཚུལ་ནི། ལྕིད་
མཉམ་གྱི་འཇིམ་རིལ་སྲང་རེ་བ་བཅུ་ཚན་གཉིས་ལས་བཅུ་ཚན་གཅིག་བསྡོམས་པའི་གོང་
བུ་ཆོས་ཅན། རྒྱུ་རང་རྒྱུ་ལྷན་ཅིག་མ་བསྡོམས་པའི་འཇིམ་རིལ་སྲང་རེ་བ་བཅུ་ཚན་ལ་མེད་
པའི་ཆོས་གསུམ་ལྡན་གྱི་ལྕིད་ལྷག་གི་འབྲས་བུ་སྲང་མགོ་ཐུར་དུ་འགྲོ་བ་དེ་ཡོད་པར་ཐལ།
ཁྱོད་དེ་གཉིས་ཡན་ལག་གི་ལྗིད་མཉམ་པ་གང་ཞིག །ཁྱོད་ལ་ལྷན་ཅིག་མ་བསྡོམས་པའི་
འཇིམ་རིལ་སྲང་རེ་བ་བཅུ་ཚན་ལ་མེད་པའི་ཆོས་གསུམ་ལྡན་གྱི་ལྕིད་ལྷག་ཡོད་པའི་ཕྱིར་
ཞེས་པའམ། དེ་ཡང་གཞི་གཅིག་ལ་སྦྱར་ན། བུམ་པ་ཆོས་ཅན། ཁྱོད་ལ་རང་གི་ཡན་ལག་
ལ་མེད་པའི་ཆོས་གསུམ་ལྡན་གྱི་ལྕིད་ལྷག་གི་འབྲས་བུ་སྲང་མགོ་ཐུར་དུ་འགྲོ་བ་ཡོད་པར་
380



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
ཐལ། ཁྱོད་ལ་རང་གི་ཡན་ལག་ལ་མེད་པའི་ཆོས་གསུམ་ལྡན་གྱི་ལྕིད་སོགས་ལྷག་ཡོད་
པའི་ཕྱིར། ཞེས་པ་ནི། འབྲས་བུ་མ་དམིགས་པའི་རྟགས་འཕེན་པར་བྱེད་པའི་རྒྱུ་དམིགས་
ཀྱི་ཐལ་འགྱུར་ཡང་དག་གོ ། །
གཉིས་པ་རང་རྒྱུད་ལ་རྒྱུ་མི་དམིགས་པ། རང་བཞིན་མི་དམིགས་པ། འབྲས་བུ་མི་
དམིགས་པའི་རྟགས་ཡང་དག་གསུམ་རང་ལུགས་ཀྱི་ཡིག་ཆར་བཤད་དེ། དང་པོ་ནི། བུམ་
པ་ཆོས་ཅན། ཁྱོད་ལ་རང་གི་ཡན་ལག་ལ་མེད་པའི་ཆོས་གསུམ་ལྡན་གྱི་ལྕིད་ལྷག་གི་
འབྲས་བུ་སྲང་མགོ་ཐུར་དུ་འགྲོ་བའི་བྱ་བ་མེད་དེ། ཁྱོད་ལ་རང་གི་ཡན་ལག་ལ་མེད་པའི་
ཆོས་གསུམ་ལྡན་གྱི་ལྕིད་ལྷག་མེད་པའི་ཕྱིར། ཞེས་བཀོད་པའི་ཚེ་ན། དེ་དེ་སྒྲུབ་ཀྱི་རྒྱུ་མ་
དམིགས་པའི་རྟགས་ཡིན་ནོ། །གཉིས་པ་ནི། བུམ་པ་ཆོས་ཅན། ཁྱོད་ལ་རང་གི་ཡན་ལག་
ལ་མེད་པའི་ཆོས་གསུམ་ལྡན་གྱི་ལྕིད་ལྷག་མེད་དེ། ཁྱོད་ལ་རང་གི་ཡན་ལག་ལ་མེད་པའི་
ཆོས་གསུམ་ལྡན་གྱི་ལྕིད་ལྷག་ཚད་མས་མ་དམིགས་པའི་ཕྱིར། ཞེས་བཀོད་པའི་ཚེ་ན། དེ་
དེ་སྒྲུབ་ཀྱི་རང་བཞིན་མ་དམིགས་པའི་རྟགས་ཡིན་ནོ། །གསུམ་པ་ནི། བུམ་པ་ཆོས་ཅན།
ཁྱོད་ལ་རང་གི་ཡན་ལག་ལ་མེད་པའི་ཆོས་གསུམ་ལྡན་གྱི་ལྕིད་ལྷག་མེད་དེ། ཁྱོད་ལ་དེའི་
འབྲས་བུ་སྲང་མགོ་ཐུར་དུ་འགྲོ་བའི་བྱ་བ་མེད་པའི་ཕྱིར། ཞེས་བཀོད་པའི་ཚེ་ན། དེ་དེ་
སྒྲུབ་ཀྱི་འབྲས་བུ་མ་དམིགས་པའི་རྟགས་ཡིན་ནོ། །གཉིས་པ་ཁས་བླངས་ཀྱི་གནོད་ཚུལ་
སོགས་གོང་དུ་བཤད་ཟིན།
གཉིས་པ་ཆོས་ཅན་གྱི་ཁྱད་པར་ལ་གནོད་པའི་དམ་བཅའ་སེལ་བྱེད་ལའང་། རྗེས་
དཔག་གི་གནོད་ཚུལ་སོགས་གསུམ་གསུམ་ཡོད་པའི། རྟགས་འགོད་པའི་སྙིང་པོ་བསྡུས་ན།
རང་ལུགས་ཡིག་ཆའི་ཚིག་ཟིན་ལ། རྒྱལ་དབང་བློ་དང་རྒྱན་ལྟར་ན། ཡན་ལག་རྣམས་
ཆོས་ཅན། མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་ཡན་ལག་ཅན་ལས་རྫས་
གཞན་དུ་མེད་དེ། དེར་མ་དམིགས་པའི་ཕྱིར། ཞེས་དང་ལྷའི་དགོངས་པ་རང་ལུགས་སུ་
381



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཛད་ནས། ཡན་ལག་ཅན་ཆོས་ཅན། མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་
སྒོ་ནས་རང་གི་ཡན་ལག་ལས་རྫས་གཞན་དུ་མེད་དེ། དེར་མ་དམིགས་པའི་ཕྱིར་ཞེས་
བཀོད་སྣང་ཡང་། སྦྱོར་བ་འགོད་ཚུལ་དེ་ལྟར་ན། ཆོས་ཀྱི་ཁྱད་པར་སེལ་བར་སོང་གི ཆོས་
ཅན་གྱི་ཁྱད་པར་སེལ་བར་ཡང་མ་སོང་ཡང་། ལྷག་པར་རྒྱན་དང་རྒྱལ་དབང་གི་དགོངས་
པ་ཡང་མངོན་སུམ་གྱིས་མཐོང་རུང་གི་ཡན་ལག་ཆོས་ཅན་དུ་མི་འཛིན་པར་སེམས་སོ། །
དེས་ན། རྒྱལ་དབང་བློ་ལྟར་ན། མངོན་སུམ་ཀྱིས་མཐོང་མི་རུང་གི་ཁྱད་པར་དུ་བྱས་པའི་
ཡན་ལག་ཅན་གཉིས་པའི་ཡན་ལག་རྡུལ་ཕྲན་རྣམས་ཆོས་ཅན། ཡན་ལག་ཅན་ཕ་རོལ་ཏེ།
རང་གིས་བརྩམས་པའི་ཡན་ལག་ཅན་དེ་ལས་རྫས་གཞན་ཡིན་ཏེ། རང་གི་ཡན་ལག་ཅན་
དེའི་ཡན་ལག་ཡིན་པའི་ཕྱིར་ཞེས། བྱེ་བྲག་པས་སངས་རྒྱས་པ་ལ་འགོད་པ་ཡིན་ལ།
དེའི་ཚེ། མངོན་སུམ་གྱིས་མཐོང་མི་རུང་གི་ཡན་ལག་གཉིས་པའི་ཡན་ལག་རྡུལ་ཕྲན་
རྣམས་རང་གིས་བརྩམས་པའི་ཡན་ལག་ཅན་གཉིས་པ་ལས་རྫ་ས་གཞན་དུ་དམ་བཅས་པ་
ལྟ་བུ་ནི། ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ལ། དེ་ལ་གནོད་བྱེད་སྟོན་པ་ན།
ཡན་ལག་ཅན་གཉིས་པའི་ཡན་ལག་ཏུ་གྱུར་པའི་རྡུལ་ཕྲན་རྣམས་ཆོས་ཅན། ཁྱོད་ཡན་
ལག་ཅན་ཕ་རོལ་ཏེ། རང་གི་ཡན་ལག་ཅན་གཉིས་པ་ལས་རྫ་ས་ཐ་དད་པར་མངོན་སུམ་
ལ་སྣང་བ་མ་ཡིན་ཏེ། ཁྱོད་མངོན་སུམ་གྱིས་མཐོང་རུང་མ་ཡིན་པའི་ཕྱིར། དཔེར་ན། ཡན་
ལག་ཅན་དང་པོའི་ཡན་ལག་ཏུ་གྱུར་པའི་རྡུལ་ཕྲ་རབ་རྣམས་བཞིན་ནོ། །ཞེས། སྤྱིར་མངོན་
སུམ་ལ་སྣང་རུང་བཀག་པས། ཁྱབ་བྱ། ཡན་ལག་ཅན་དང་རྫས་ཐ་དད་པར་མངོན་སུམ་
ལ་སྣང་བ་འགོག་པའི་ཁྱབ་བྱ་དེ་མ་དམིགས་པའི་རྟགས་འགོད་པ་ཡིན་ཏེ། རྒྱལ་དབང་
བློའི་འགྲེལ་པ་སྔར་དྲངས་པ་ལྟར། དེའང་གཞན་ཉིད་དུ་ཡོད་ན་དེ་ལས་ཐ་དད་པར་མི་
སྣང་བའི་ཕྱིར། ཞེས་པ་ནས། ཡན་ལག་ཅན་དང་པོའི་ཡན་ལག་རྣམས་བཞིན་ནོ། །
ཡན་ལག་རྣམས་ཀྱང་གཞན་ཉིད་དུ་ཡོད་པ་ན། ཡན་ལག་ཅན་ཕ་རོལ་པོ་དེ་ལས་ཐ་
382



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
དད་པ་སྣང་བ་མ་ཡིན་ནོ། །ཁྱབ་བྱེད་མ་དམིགས་པའོ། །ཞེས་པའི་བར་གྱི་གཞུང་ཚིག་ལ་
བློ་གྲོས་གསལ་བའི་མིག་གིས་བལྟས་ན་ཤེས་པའི་ཕྱིར་རོ། །རྒྱན་ལྟར་ན་ཡང་། དམ་
བཅའི་ངོས་འཛིན་རྒྱལ་དབང་ལྟར་ལས། གནོད་བྱེད་སྟོན་པའི་ཚེ། ཡན་ལག་གཉིས་པའི་
ཡན་ལག་ཏུ་གྱུར་པའི་རྡུལ་ཕྲན་རྣམས་ཆོས་ཅན། ཁྱོད་ཡན་ལག་ཅན་གཉིས་པ་དེ་ལས་
རྫས་གཞན་དུ་ཡོད་པ་མ་ཡིན་ཏེ། ཁྱོད་དེར་མངོན་སུམ་གྱིས་མ་དམིགས་པའི་ཕྱིར། ཞེས་
པའི་རང་བཞིན་མ་དམིགས་པའི་རྟགས་འགོད་དེ། དེ་ནི། གང་ཞིག་གང་གི་རང་བཞིན་
ལས། །དེ་ཡི་ངོ་བོ་དམིགས་མེད་ན། །ཐ་དད་པར་ནི་འགྲུབ་མི་འགྱུར། །ཞེས་པ་དང་། དེ་
ལྟ་མ་ཡིན་ཏེ། ཡན་ལག་ཅན་མངོན་སུམ་ཡིན་ཡང་། ཡན་ལག་མངོན་སུམ་མིན་ན་ནི། །
གཞན་ཡིན་པ་ཉིད་མི་འགྱུར་རོ། །
གལ་ཏེ་ཁོ་ན་རེ། མ་ཁྱབ་སྟེ། ཡན་ལག་ཅན་གཉིས་པ་དེ་མངོན་སུམ་ལ་སྣང་ཡང་།
དེའི་ཡན་ལག་རྡུལ་ཕྲན་རྣམས་མངོན་སུམ་ལ་མི་སྣང་བའི་ཕྱིར་ཟེར་ན། འོ་ན་ཡན་ལག་
ཅན་གཉིས་པ་དེ་ཡང་མངོན་སུམ་ལ་མི་སྣང་བར་ཐལ། དེའི་ཡན་ལག་རྣམས་མངོན་སུམ་
ལ་མི་སྣང་བ་གང་ཞིག །ཡན་ལག་དང་ཡན་ལག་ཅན་རྣམས་མངོན་སུམ་ལ་སྣང་མི་སྣང་
མཚུངས་དགོས་པའི་ཕྱིར། དཔེར་ན། ཁྱེད་རང་གིས་ཡན་ལག་ཅན་དང་པོའི་ཡན་ལག་ཏུ་
གྱུར་པའི་རྡུལ་ཕྲ་རབ་རྣམས་མངོན་སུམ་ལ་མི་སྣང་བས། ཡན་ལག་ཅན་དང་པོ་དེ་ཡང་
མངོན་སུམ་ལ་མི་སྣང་ངོ་ཞེས་ཁས་བླངས་པ་བཞིན་ནོ། །དོན་དེ་ནི། ཡན་ལག་མངོན་སུམ་
མིན་པར་ནི། ཡན་ལག་ཅན་མངོན་སུམ་ཡིན་པར་རིགས་པ་མ་ཡིན་ཏེ། ཡན་ལག་ཅན་དང་
པོ་བཞིན། ཞེས་པའི་གཞུང་འདི་དགོངས་པའོ། །དེས་ན་བྱེ་བྲག་པ་ཡན་ལག་ལ་མངོན་
སུམ་ལ་སྣང་མི་སྣང་ཆ་གཉིས་ཁས་ལེན་པར་སྣང་སྟེ། རྡུལ་ཕྲན་དུ་མ་ཕྲད་པའི་ཡན་ལག་
ཅན་རྣམས་ཀྱི་ཡན་ལག་རྣམས་མངོན་སུམ་ལ་མི་སྣང་། རགས་པ་དུ་མ་ཕྲད་པའི་ཡན་ལག་
ཅན་རྣམས་ཀྱི་ཡན་ལག་རྣམས་མངོན་སུམ་ལ་སྣང་བའི་ཕྱིར། ཞེས་པ་དེ་ནི། རྒྱལ་དབང་
383



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བློའི་འགྲེལ་པར། དེ་རྣམས་ཉིད་ལས་འགའ་ཞིག་གི་མངོན་སུམ་ཉིད་དུ་ཕ་རོལ་པོ་འདོད་དེ།
ཞེས་པའི་གཞུང་གི་དགོངས་པའོ། །རྒྱལ་དབང་བློ་དང་། རྒྱན་མཁན་པོའི་དགོངས་པའི་
གཏེར་མཛོད་འདི་ཁོ་བོས་ཕྱེ་སྟེ། སྐལ་བཟང་རྣམས་ལ་དགའ་སྟོན་དུ་བྱིན་པ་ཡིན་ནོ། །
ལྷའི་ལུགས་ལྟར་ན། མངོན་སུམ་གྱིས་མཐོང་རུང་གི་ཁྱད་པར་དུ་བྱས་པའི་ཡན་ལག་ཅན་
ཆོས་ཅན། ཁྱོད་རང་རྩོམ་བྱེད་ཀྱི་ཡན་ལག་རྡུལ་ཕྲན་དེ་ལས་རྫས་གཞན་དུ་མེད་དེ། ཁྱོད་
དེར་མངོན་སུམ་ཀྱིས་མ་དམིགས་པའི་ཕྱིར་ཞེས་པའི་རྟགས་འགོད་ལ། གལ་ཏེ་མ་གྲུབ་བོ་
སྙམ་ན། ཡན་ལག་ཅན་གཉིས་པའི་ཡན་ལག་རྡུལ་ཕྲན་རྣམས་ཀྱང་མངོན་སུམ་ལ་སྣང་
བར་ཐལ་ལོ། །འདོད་ན། ཁས་བླངས་དངོས་འགལ་ཡིན་ནོ། །དེས་ན་ལྷ་ལུགས་ལ།
མངོན་སུམ་ཀྱིས་མཐོང་རུང་གི་ཁྱད་པར་དུ་བྱས་པའི་ཡན་ལག་ཅན། རང་གི་ཡན་ལག་
ལས་རྫས་གཞན་དུ་དམ་བཅས་པ་དེ། ཆོས་ཅན་གྱི་ཁྱད་པར་སེལ་བའི་དམ་བཅར་ཁས་
ལེན་པའི་གནད་ཀྱང་། མངོན་སུམ་ཀྱིས་མཐོང་རུང་གི་ཡན་ལག་ཅན་གཉིས་པ་དེ། ཁྱོད་
རང་གི་ཡན་ལག་ཏུ་གྱུར་པའི་རྡུལ་ཕྲན་མངོན་སུམ་ཀྱིས་མཐོང་མི་རུང་དེ་ལས་རྫས་གཞན་
དུ་དམ་བཅས་པ་དེ། ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ཞེས་པའི་དོན་ཡིན་ལ།
གནད་འདི་ཤེས་ན་ལྷ་རྒྱན་གཉིས་པོ་དེ། ཡན་ལག་ཅན་ཆོས་ཅན་དུ་འཛིན་པ་དང་། ཡན་
ལག་ཆོས་ཅན་དུ་འཛིན་པའི་ཁྱད་པར་འདྲ་བ་ཙམ་མ་གཏོགས། དོན་ལ་ཡན་ལག་ཅན་
གཉིས་པ་མངོན་སུམ་ལ་སྣང་རུང་དེ་དང་། དེའི་ཡན་ལག་ཏུ་གྱུར་པའི་རྡུལ་ཕྲན་མངོན་
སུམ་ལ་སྣང་མི་རུང་གཉིས་རྫས་གཞན་དུ་ཁས་བླངས་པ་ལ་གནོད་བྱེད་སྟོན་པར་གནད་
གཅིག་ཏུ་སོང་བས། ལྷ་རྒྱན་དགོངས་པ་འགལ་མེད་ཀྱི་གནད་དང་། ཡན་ལག་དང་ཡན་
ལག་ཅན་ཆོས་ཅན་དུ་འཛིན་ཚུལ་འགལ་མེད་ཀྱི་གནད་འདི་ཁོ་བོ་འགའ་ཞིག་གི་སྤྱོད་ཡུལ་
ཡིན་ནོ། །ལྷ་རྒྱན་གཉིས་ཀྱི་རྣམ་དཔྱོད་ཀྱི་སྤོབས་པ་དེ། བདག་སོགས་ཀུན་གྱི་རྒྱུད་ལ་
ཐོགས་མེད་དུ་འཇུག་པར་གྱུར་ཅིག་གོ །
384



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
གསུམ་པ་ཆོས་ཅན་གྱི་ངོ་བོ་སེལ་བྱེད་ཀྱི་རིགས་པ་ཡང་། བཤད་པའི་སྐབས་སུ་དྲན་
ཟིན་པས་དེས་འཐུས་སོ། །གསུམ་པ་རིགས་པ་དེ་ལ་དོགས་པའི་གནད་བསྟན་པ་ལའང་
གཉིས། ཆོས་ཀྱི་ཁྱད་པར་སེལ་བའི་སྐབས་སུ་དོགས་པ་དཔྱད་པ་དང་། ཆོས་ཅན་གྱི་ཁྱད་
པར་སེལ་བའི་སྐབས་སུ་དོགས་པ་དཔྱད་པའོ། །དང་པོ་ནི། རང་ལུགས་ཀྱི་ཡི་གེར། ཆོས་
ཀྱི་ཁྱད་པར་འགོག་པ་ལ། རྒྱུ་མ་དམིགས་པའི་རྟགས་སོགས་གསུམ་བཀོད་པའི་དང་པོ་ནི།
ཡན་ལག་ཅན་ཆོས་ཅན། ལྕིད་སོགས་ཆོས་གསུམ་ལྡན་གྱི་ལྕིད་ལྷག་གི་འབྲས་བུ་སྲང་མགོ་
ཐུར་དུ་འགྲོ་བའི་བྱ་བ་མེད་དེ། ཆོས་གསུམ་ལྡན་གྱི་ལྕིད་མེད་པའི་ཕྱིར། གཉིས་པ་འབྲས་
བུ་མ་དམིགས་པ་ནི། ཡན་ལག་ཅན་ཆོས་ཅན། ཆོས་གསུམ་ལྡན་གྱི་ལྕིད་ལྷག་མེད་དེ།
དེའི་འབྲས་བུ་སྲང་མགོ་ཐུར་དུ་འགྲོ་བའི་བྱ་བ་མ་དམིགས་པའི་ཕྱིར། གསུམ་པ་རང་
བཞིན་མ་དམིགས་པ་ནི། ཡན་ལག་ཅན་ཆོས་ཅན། ཆོས་གསུམ་ལྡན་གྱི་ལྕིད་ལྷག་མེད་དེ།
དེ་ཚད་མས་དམིགས་པའི་ཕྱིར། ཞེས་བཀོད་ནས། དེ་དག་རྒོལ་བ་པོའི་ངོར་རྟགས་སུ་
འགྱུར་སྙམ་ན། དེ་འདྲའི་ཚུལ་གསུམ་ཚད་མས་ཤེས། བསྒྲུབ་བྱ་ལ་ཤེས་འདོད་ཐེ་ཚོམ་དང་
ལྡན་པའི་བྱེ་བྲག་པའི་ངོར་རྟགས་སུ་འགྱུར་ཞེས་པ་ལ་དང་པོས་དཔྱད་ན། འོ་ན་བྱས་
རྟགས་ཀྱི་སྒྲ་མི་རྟག་པར་སྒྲུབ་པའི་ཚུལ་གསུམ་ཚད་མས་ངེས། སྒྲ་རྟག་མི་རྟག་ཐེ་ཚོམ་ཟ་
བའི་གྲངས་ཅན་གྱི་ངོར་བྱས་པ་སྒྲ་མི་རྟག་པར་སྒྲུབ་པའི་རྟགས་ཡིན་པར་ཐལ། ཆོས་
གསུམ་ལྡན་གྱི་ལྕིད་ལྷག་ཚད་མས་མ་དམིགས་པའི་རྟགས་ཀྱི་ཡན་ལག་ཅན་ལ། ཆོས་
གསུམ་ལྡན་གྱི་ལྕིད་ལྷག་མེད་པར་སྒྲུབ་པའི་ཚུལ་གསུམ་ཚད་མས་ངེས། ཡན་ལག་ཅན་ལ།
དེ་འདྲའི་ལྕིད་ལྷག་ཡོད་མེད་ཐེ་ཚོམ་ཟ་བའི་བྱེ་བྲག་པའི་ངོར། དེ་དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར། འདོད་ན། དེ་འདྲའི་གྲངས་ཅན་དེ། གྲངས་ཅན་ཡིན་པར་ཐལ་ལོ། །
གལ་ཏེ་དེ་འདྲའི་གྲངས་ཅན་མེད་ཟེར་ན། དེ་འདྲའི་བྱེ་བྲག་པ་ཡང་མེད་པར་ཐལ་ལོ། །
དེས་ན་དེ་འདྲའི་རིགས་རྒྱུན་དུ་གྱུར་པའི་རྒོལ་བ་ཞིག་གི་ངོར་རྟགས་ཡང་དག་ཏུ་འགྱུར་རོ་
385



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་ཁས་བླང་བར་བྱའོ། །ཡང་ཡན་ལག་ཅན་ལ་ཆོས་གསུམ་ལྡན་གྱི་ལྗིད་ལྷག་མེད་པར་
ངེས་ནས། ཡན་ལག་ཅན་ལ་ཆོས་གསུམ་ལྡན་གྱི་ལྗིད་ལྷག་གི་འབྲས་བུ་ཐུར་དུ་འགྲོ་བའི་
བྱ་བ་ཡོད་མེད་ཐེམ་ཚོམ་ཟ་བའི་གང་ཟག་ཡོད་པར་ཐལ། དེ་དེ་སྐོར་གྱི་རྒྱུ་མ་དམིགས་པའི་
རྟགས་ཡང་དག་ཡིན་པའི་ཕྱིར། འདོད་ན། དེ་འདྲའི་གང་ཟག་ཆོས་ཅན། ཁྱོད་ཡན་ལག་
ཅན་ལ་ཆོས་གསུམ་ལྡན་གྱི་ལྗིད་ལྷག་གི་འབྲས་བུ་ཡོད་མེད་ཐེ་ཚོམ་ཟ་བའི་གང་ཟག་ཡིན་
པར་ཐལ། ཁྱོད་དེ་ལ་དེའི་འབྲས་བུ་སྲང་མགོ་ཐུར་དུ་འགྲོ་བའི་བྱ་བ་ཡོད་མེད་ཐེ་ཚོམ་ཟ་
བའི་གང་ཟག་ཡིན་པའི་ཕྱིར། འདོད་ན། དེ་མིན་པར་ཐལ། ཁྱོད་དེ་ལ་དེ་འདྲའི་ལྕིད་ལྷག་
མེད་པར་ངེས་པའི་གང་ཟག་ཡིན་པའི་ཕྱིར། ཡང་ཆོས་གསུམ་ལྡན་གྱི་ལྗིད་ལྷག་དེ་ཆོས་
གསུམ་ལྡན་གྱི་ལྕིད་ལྷག་གི་འབྲས་བུ་སྲང་མགོ་ཐུར་དུ་འགྲོ་བའི་བྱ་བའི་རྒྱུ་ཡིན་པ་ཞིག་
སྲིད་པར་ཐལ། ཆོས་གསུམ་ལྡན་གྱི་ལྗིད་ལྷག་མེད་པ་དེ། ཡན་ལག་ཅན་ལ་དེ་འདྲའི་བྱ་བ་
མེད་པར་སྒྲུབ་པའི་རྒྱུ་མ་དམིགས་པའི་རྟགས་ཡང་དག་ཡིན་པའི་ཕྱིར། འདོད་ན། ཆོས་
གསུམ་ལྡན་གྱི་ལྕིད་ལྷག་ཡོད་པར་ཐལ་ལོ། །འདོད་ན། ལྕིད་ལྷག་དང་། ལྕིད་ལྷག་གི་
འབྲས་བུ་སྲང་མགོ་ཐུར་དུ་འགྲོ་བའི་བྱ་བ་གཉིས་འཕྲོད་པ་འདུ་བའི་རྒྱུ་ཡོད་པར་ཐལ་ལོ། །
འདོད་ན། འཕྲོ་འདུ་འབྲེལ་བ་ཡོད་པར་ཐལ་ལོ་ཟེར་ན། དེ་གཉིས་རྒྱུ་འབྲས་རང་ལུགས་
ལ་ཁས་མི་ལེན་ཀྱང་། རྒོལ་བ་བྱེ་བྲག་པས་དེ་གཉིས་རྒྱུ་འབྲས་སུ་ཁས་བླངས་པའི་གནད་
ཀྱིས་ཡིན་ཞེས་ཁས་བླངས་སོ། །
ཡང་གསོན་ཅིག །གལ་ཏེ་འདི་ལྕི་འོག་འགྲོར་འགྱུར། །སྲང་ནི་དམའ་བ་དག་ཏུ་
འགྱུར། །ཞེས་པའི་གཞུང་འདིས། རྒོལ་བ་བྱེ་བྲག་པ་ལ། འདི་ལྕི་ཞེས་པ་ཁས་བླངས་
རྟགས་སུ་བཀོད་ནས། འོག་འགྲོར་འགྱུར། ཞེས་པ་ལ་མི་འདོད་པ་ཐལ་བར་འཕེན་པའི་
ཐལ་འགྱུར་དག་སྟོན་བྱེད་ཀྱི་གཞུང་ཡིན་པར་ཐལ། དེ་ཡིན་པ་དང་འདི་ལྕི་ཞེས་པ་ཁས་
བླངས་རྟགས་སུ་བཀོད་ནས། སྲང་ནི་དམའ་བ་དག་ཏུ་འགྱུར་ཞེས་པ་མི་འདོད་ཐལ་བར་
386



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
འཕེན་པའི་ཐལ་འགྱུར་དག་སྟོན་བྱེད་ཀྱི་གཞུང་གང་རུང་ཡིན། ཕྱི་མ་མིན་པའི་ཕྱིར།
འདོད་ན། སངས་རྒྱས་པས་བྱེ་བྲག་པ་ལ། ཡན་ལག་ཅན་ཆོས་ཅན། ཁྱོད་ལ་སྐྱིད་ལྷག་གི་
འབྲས་བུ་འོག་ཏུ་འགྲོ་བའི་བྱ་བ་ཡོད་པར་ཐལ། ཁྱོད་ལ་སྐྱིད་ལྷག་ཡོད་པའི་ཕྱིར་ཞེས་མི་
འདོད་པ་ཐལ་བར་འཕངས་པར་ཐལ། འདོད་པའི་ཕྱིར། འདོད་ན། བྱེ་བྲག་པ་དེས། ཡན་
ལག་ཅན་ལ་ལྕིད་ལྷག་གི་འབྲས་བུ་འོག་ཏུ་འགྲོ་བའི་བྱ་བ་དེ་ཡོད་པར་ཁས་མ་བླངས་པར་
ཐལ་ལོ། །འདོད་མི་ནུས་ཏེ། བྱེ་བྲག་པ་དེས། ཡན་ལག་ཅན་སྐྱིད་སོགས་ཆོས་གསུམ་ལྡན་
དུ་ཁས་བླངས་པའི་ཕྱིར་རོ། །གལ་ཏེ་ཕྱི་མ་མ་གྲུབ་ན། བྱེ་བྲག་པ་དེ། ཡན་ལག་ཅན་ཆོས་
ཅན། ཁྱོད་ལ་སྐྱིད་ལྷག་གི་འབྲས་བུ་སྲང་མགོ་ཐུར་དུ་འགྲོ་བའི་བྱ་བ་ཡོད་པར་ཐལ། ཁྱོད་
ལ་ལྕིད་ལྷག་ཡོད་པའི་ཕྱིར་ཞེས་པའི་ཐལ་འགྱུར་དག་འཕང་ཡུལ་གྱི་རྒོལ་བ་ཡིན་པར་
ཐལ། གཞུང་དེ་བྱེ་བྲག་པ་ལ་དེ་ལྟར་འཕངས་པའི་ཐལ་འགྱུར་དག་སྟོན་བྱེད་ཀྱི་གཞུང་
ཡིན་པའི་ཕྱིར། འདོད་ན། བྱེ་བྲག་པའི་ངོ་བོར་དེ་སྒྲུབ་ཀྱི་རྟགས་ཡང་དག་ཏུ་ཐལ་ལོ། །
ཞེས་པ་ནི་མཚོན་པ་སྟེ། ཤེས་ལྡན་དག་གིས་སྤྲོས་ཏེ་ཤེས་པར་བྱའོ། །
ཡང་ཡན་ལག་ཅན་ལ་ལྕིད་སོགས་ཆོས་གསུམ་མ་ཚང་བར་ཐལ། ཡན་ལག་ཅན་གྱི་
སྟེང་དུ་ལྕིད་སོགས་ཆོས་གསུམ་ཚང་བ་དེ་ཆོས་ཀྱི་ཁྱད་པར་འགོག་པའི་རྟགས་ཀྱི་དགག་བྱ་
ཡིན་པའི་ཕྱིར། འདོད་ན། ཚང་བར་ཐལ། ཡན་ལག་ཅན་བུམ་པ་ལ་སྐྱིད་སོགས་ཆོས་
གསུམ་ཚང་བའི་ཕྱིར། ཡན་ལག་ཅན་བུམ་པ་ལ་ལྕིད་ལྷག་ཀྱང་ཚང་། དེའི་འབྲས་བུ་འོག་
ཏུ་འགྲོ་བའི་བྱ་བ་ཡང་ཚང་བའི་ཕྱིར་ཟེར་ན། བུམ་པ་དེ་ལ་འཕྲོ་འདུའི་འབྲེལ་བ་མ་
གཏོགས་དང་པོ་གཉིས་ཚང་བ་ཙམ་ཞིག་ཁས་ལེན་དགོས་སམ་སྙམ་པས་མ་ཁྱབ་ཅེས་བྱའོ། །
གཉིས་པ་ཆོས་ཅན་གྱི་ཁྱད་པར་སེལ་བའི་སྐབས་སུ་དོགས་པ་དཔྱད་པ་ལ། ཡན་
ལག་ཅན་མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་སྒོ་ནས། ཡན་ལག་ལས་རྫས་
གཞན་དུ་དམ་བཅས་པ། ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་པར་ལྷའི་
387



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དགོངས་པར་འཆད་པ་དག་གསོན་ཅིག །འོ་ན་ཡན་ལག་ཅན་མངོན་སུམ་གྱི་མཐོང་རུང་གི་
ཁྱད་པར་དུ་བྱས་པའི་སྒོ་ནས། ཡན་ལག་ལས་རྫ་ས་གཞན་མ་ཡིན་པར་ཐལ། དེའི་ཕྱིར།
འདོད་ན། དེ་ཡིན་པར་ཐལ། ཡན་ལག་ཅན་མངོན་སུམ་གྱི་མཐོང་རུང་གང་ཞིག །ཡན་
ལག་ཅན་དེ་ཡན་ལག་དང་རྫ་ས་གཞན་ཡིན་པའི་ཕྱིར། རྟགས་གཉིས་ཀ་གྲུབ་སྟེ། ཡན་
ལག་དང་ཡན་ལག་ཅན་རྫ་ས་གཞན་ཙམ་ཞིག །ནང་པ་སངས་རྒྱས་པ་ཡང་ཁས་ལེན་པའི་
ཕྱིར་ཏེ། ཁྱད་པར་ཅན་མིན་གཞན་ཡོད་ནི། །སྒྲུབ་ན་གྲུབ་པ་སྒྲུབ་པ་ཉིད། །ཅེས་བཤད་
པའི་ཕྱིར། །ཡང་རྩ་བའི་གསལ་བ་དེར་ཐལ། ཡན་ལག་ཅན་བུམ་པ་དེ། མངོན་སུམ་གྱི་
མཐོང་རུང་གི་སྒོ་ནས། བུམ་པའི་ཡན་ལག་ལས་རྫས་གཞན་ཡིན་པའི་ཕྱིར་ཏེ། བུམ་པ་
མངོན་སུམ་གྱི་མཐོང་རུང་གང་ཞིག །དེ་བུམ་པའི་ཡན་ལག་དང་རྫས་གཞན་ཡིན་པའི་ཕྱིར།
ཡང་ཡན་ལག་རྣམས་མངོན་སུམ་གྱི་མཐོང་མི་རུང་གི་ཁྱད་པར་དུ་བྱས་པའི་སྒོ་ནས། ཡན་
ལག་ཅན་ལས་རྫས་གཞན་དུ་དམ་བཅས་པ་དེ། ཆོས་ཅན་གྱི་ཁྱད་པར་སེལ་བའི་དམ་
བཅའ་ཡིན་པ། རྒྱན་གྱི་དགོངས་པར་འཆད་པ་དག་གསོན་ཅིག །འོ་ན་ཡན་ལག་རྣམས་
མངོན་སུམ་གྱི་མཐོང་དུ་མི་རུང་བས་ཁྱད་པར་དུ་བྱས་པར་ཐལ། དམ་བཅའ་དེ་འཐད་པའི་
ཕྱིར། འདོད་ན། ཡན་ལག་ཡིན་ན་མངོན་སུམ་ཀྱིས་མཐོང་དུ་མི་རུང་བས་ཁྱབ་པར་
ཐལ་ལོ། །འདོད་ན། བུམ་པའི་ཡན་ལག་བུམ་པའི་མཆུ་དང་། ལྟོ་ལྡིར་བ་ལ་སོགས་པས་
མ་ངེས། གལ་ཏེ་དེ་བུམ་པའི་ཆ་ཤས་ཙམ་ཡིན་གྱི། འདིར་རྩོམ་བྱེད་ཀྱི་ཡན་ལག་ཅིག་
དགོས་སོ་སྙམ་ན་ཡང་། བུམ་པ་རྩོམ་བྱེད་ཀྱི་འཇིམ་པ་སོགས་ཀྱིས་མ་ངེས་སོ། །ཡང་
མཁས་པ་གོ་རམ་པ་རྡུལ་ཕྲན་གསུམ་འདུས་ཀྱི་གོང་བུ་ཡན་ལག་གསུམ་པའི་མིང་ཅན་དེ།
རྡུལ་ཕྲན་གཉིས་འདུས་ཀྱི་གོང་བུ་ཡན་ལག་ཅན་དང་དང་པོ་རྫས་གཞན་དུ་དམ་བཅའི་
དམ་བཅའ་དེ། ཆོས་ཅན་གྱི་ཁྱད་པར་སེལ་བའི་དམ་བཅའ་ཡིན་ཞེས་གསུངས་པ་དེ་ཡང་
གསོན་ཅིག ། །
388



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
འོ་ན། དེ་ལྟ་བུའི་ཡན་ལག་གསུམ་པ་དེ་དེ་ལྟ་བུའི་ཡན་ལག་ཅན་དང་པོ་དང་རྫས་
གཞན་མ་ཡིན་པར་ཐལ། འདོད་པ་གང་ཞིག་དམ་བཅའ་གཉིས་པའི་སྐབས་སུ་ཡན་ལག་
ཅན་རྫས་གཞན་ལ་གནོད་པ་སྟོན་ཞེས་ཁྱེད་རང་གིས་བཤད་པའི་ཕྱིར། འདོད་ན། ཡིན་
པར་ཐལ། དེ་དེ་དང་རྫས་གཞན་དང་རྫས་གཅིག་གང་རུང་གང་ཞིག །དེ་དང་རྫ་ས་གཅིག་
མ་ཡིན་པའི་ཕྱིར། དང་པོ་གྲུབ་སྟེ། དེ་གཉིས་ཀ་རྫས་སུ་གྲུབ་པའི་ཕྱིར། ཕྱི་མ་མ་གྲུབ་ན།
ཡན་ལག་དང་ཡན་ལག་རྫས་གཅིག་པ་རང་ལུགས་ལ་ཡང་ཁས་ལེན་རིགས་པར་ཐལ་ལོ། །
གལ་ཏེ་དེ་གཉིས་རྫས་སུ་མ་གྲུབ་བོ་ཟེར་ན། འོ་ན། ཡན་ལག་དང་ཡན་ལག་ཅན་གཉིས་
ཀྱང་སྐབས་སུ་མ་གྲུབ་པར་ཐལ་ལོ། །འདོད་ན། ཁྱད་པར་ཅན་མིན་གཞན་ཡོད་ནི། །སྒྲུབ་
ན་གྲུབ་པ་སྒྲུབ་པ་ཉིད། །ཅེས་པའི་གཞུང་དེས། ལྕིད་སོགས་ཆོས་གསུམ་ཀྱི་ཁྱད་པར་དུ་མ་
བྱས་པའི་ཡན་ལག་ཅན། ཡན་ལག་ལས་རྫ་ས་གཞན་པ་ཙམ་སྒྲུབ་ན་ནི། སངས་རྒྱས་པའི་
ངོར་བསྒྲུབས་ཟིན་བསྒྲུབ་པར་འགྱུར་ཞེས་བསྟན་པ་ལ་སེལ་གནང་རིགས་པར་ཐལ་ལོ། །
གལ་ཏེ་སྨྲ་བས་ཕོངས་ཏེ། དེ་ནི་ཡན་ལག་དང་ཡན་ལག་ཅན་གཞན་ཡིན་པ་ཙམ་ལ་
དགོངས་ཀྱི་རྫས་གཞན་ཡིན་མི་ཟེར་རོ་ཟེར་ན། འོ་ན་ཁྱོད་ཀྱི་ཡན་ལག་དང་ཡན་ལག་
ཅན་དེ། བུམ་པ་དང་བུམ་པའི་ཡན་ལག་བྱས་ཀྱི་འཕྲང་ནས་འཇོག་གམ། འདུས་མ་བྱས་
ནམ་མཁའ་དང་འགོག་པ་སོགས་ལ་འཇོག །ཕྱི་མ་ནི་མི་སྲིད། སྔ་མ་ལྟར་ན། འདུས་བྱས་
ཡིན་པས། རྫས་གྲུབ་ཏུ་སོང་བ་དེ་ཀ་ཡིན་མོད། ཞལ་འཛུམ་མེ་བཞུགས་ན་མཛེས་པ་
ལེགས་སོ། །
ཡང་པཎ་ཤཀ་པ། མངོན་སུམ་གྱི་མཐོང་རུང་གི་ཁྱད་པར་དུ་བྱས་པའི་ཡན་ལག་
ཅན་ཆོས་ཅན། རང་གི་ཡན་ལག་ལས་རྫས་གཞན་དུ་མེད་དེ། དེར་ཡོད་ན་མངོན་སུམ་ལ་
སྣང་དུ་རུང་བ་ལས་དེས་མ་དམིགས་པའི་ཕྱིར། ཞེས་འཆད་པའང་། སྔ་མ་དང་འདྲ་སྟེ།
མངོན་སུམ་གྱིས་མཐོང་རུང་གི་ཡན་ལག་ཅན་ཆོས་ཅན། ཁྱོད་རང་གི་ཡན་ལག་ལས་རྫས་
389



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཞན་ཡིན་པར་ཐལ། ཁྱོད་དེ་རྫས་གཅིག་དང་རྫས་ཐ་དད་གང་རུང་ཡིན། ཕྱི་མ་མིན་པའི་
ཕྱིར། དོན་དང་མཐུན་པའི་ལན་མེད་དོ། །དེས་ན་གོ་ཤཀ་ལ་སོགས་པའི་མཁས་པ་ཆེན་པོ་
དག །རགས་པ་རྫས་སུ་མ་གྲུབ་ཅེས་པ་མདོ་སྡེ་པའི་གྲུབ་པའི་སྙིང་པོར་འཆད་པའང་མི་
འཐད་དེ། འདིར། ཁྱད་པར་ཅན་མིན་གཞན་ཡོད་ནི། །སོགས་ཀྱིས། ཡན་ལག་ཅན་དང་
ཡན་ལག་རྫས་གཞན་རང་ལུགས་ལ་ཞལ་གྱིས་བཞེས་འདུག་པའི་ཕྱིར་རོ། །འོ་ན་ཁྱོད་
རང་ལ་ཡང་། མངོན་སུམ་གྱིས་མཐོང་རུང་གི་ཡན་ལག་ཅན་གཉིས་པ་ཆོས་ཅན། ཁྱོད་རང་
གི་ཡན་ལག་ཏུ་གྱུར་པའི་རྡུལ་ཕྲན་སྣང་མི་རུང་དེ་དང་རྫས་གཞན་ཡིན་པར་ཐལ། ཁྱོད་དེ་
དང་རྫས་གཞན་དང་རྫས་གཅིག་གང་རུང་ཡིན། ཁྱོད་དེ་དང་རྫས་གཅིག་མིན་པའི་ཕྱིར།
བསྐལ་བའི་བར་དུ་མཚུངས་སོ་ཟེར་ན། གནད་ཀྱི་སྙིང་པོར་བཤད་པར་བྱའི་རྣ་བ་བླགས་
ཏེ་ཉོན་ཅིག །སྤྱིར་ཚུར་མཐོང་མངོན་སུམ་ལ་སྣང་མི་རུང་གི་རྡུལ་ཕྲན་ཙམ་ཞིག །རང་
ལུགས་ལའང་ཁས་ལེན་ཏེ། དབང་ཡུལ་དེ་ཕྱིར་རྡུལ་ཕྲན་མིན། །ཞེས་དང་། ཤེས་དེ་
གཅིག་ལ་ངེས་མིན་ཕྱིར། །ཞེས་རྫས་རྡུལ་ཕྲ་རབ་རྣམས་ཚུར་མཐོང་མངོན་སུམ་གྱིས་མི་
མཐོང་བར་བཤད་པའི་ཕྱིར། འོན་ཀྱང་ཡན་ལག་ཅན་དང་། དེའི་ཡན་ལག་རྣམས་ནི།
རགས་པ་ཁོ་ན་ལ་འཇོག་པས། ཚུལ་མཐོང་མངོན་སུམ་ལ་སྣང་བ་ཞིག་དགོས་ཏེ། ཡན་
ལག་མངོན་སུམ་མ་ཡིན་པར་ནི་ཡན་ལག་ཅན་མངོན་སུམ་ཡིན་པར་རིགས་པ་མ་ཡིན་ཏེ།
ཡན་ལག་ཅན་དང་པོ་བཞིན་ནོ། །ཞེས་རྒྱན་མཁན་པོས་བཤད་པའི་ཕྱིར་རོ། །
དེས་ན་བྱེ་བྲག་པས། སྣང་རུང་གི་ཡན་ལག་ཅན་གཉིས་པ་དང་། དེའི་ཡན་ལག་
རྡུལ་ཕྲན་སྣང་མི་རུང་གཉིས་རྫས་གཞན་ཡིན་པར་ཁས་བླངས་པ་ལ་སྐྱོན་བསྟན་པ་ཡིན་
པས། ཡན་ལག་ཅན་གཉིས་པ་དེ། སྤྱིར་ཚུར་མཐོང་མངོན་སུམ་ལ་སྣང་མི་རུང་གི་རྡུལ་ཕྲན་
དང་རྫས་གཞན་ཡིན་ཡང་། ཁོ་རང་གི་ཡན་ལག་ཏུ་གྱུར་པའི་རྡུལ་ཕྲན་དང་རྫས་གཞན་མ་
ཡིན་ཏེ། ཁོ་རང་གི་ཡན་ལག་ཏུ་གྱུར་པའི་རྡུལ་ཕྲན་མེད་པའི་ཕྱིར། ཡན་ལག་ཡིན་ན།
390



ལེགས་བཤད་ཉི་མའི་འོད་ཟེར་ལས་ཡན་ལག་རྫས་འགོག་གི་རྣམ་པར་བཤད་པ་གངྒཱའི་ཆུ་རྒྱུན།
རིགས་པ་ཡོད་པའི་ཕྱིར། དེ་བཞིན་དུ་ཚུར་མཐོང་མངོན་སུམ་ལ་སྣང་མི་རུང་གི་རྡུལ་ཕྲན་
རྣམས། ཡན་ལག་ཅན་གཞན་དང་རྫས་གཞན་ཡིན་ཡང་། ཁོ་རང་གི་ཡན་ལག་ཅན་རགས་
པ་ཞིག་དང་རྫས་གཞན་མ་ཡིན་ཏེ། ཁོའི་ཡན་ལག་ཏུ་གྱུར་པའི་རགས་པ་མེད་པའི་ཕྱིར།
ཁོ་རྡུལ་ཕྲན་ཡིན་པའི་ཕྱིར་རོ། །དེས་ན་བྱེ་བྲག་པས། ཡན་ལག་རྡུལ་ཕྲན་སྣང་དུ་མི་རུང་
ཡང་། ཡན་ལག་ཅན་སྣང་རུང་ཆོས་གསུམ་ལྡན་ཁོ་ནར་སྒྲུབ་པ་དང་། ནང་པ་ཡན་ལག་
དང་ཡན་ལག་ཅན་གཉིས་ཆར་ཚུར་མཐོང་ལ་སྣང་རུང་ཐོགས་བཅས་ཁོ་ནར་ཁས་ལེན་
པའི་གནད་རྟོགས་དགོས་སོ། །གནད་འདི་རྟོགས་ན་དཀའ་བའི་འཕྲང་ཀུན་ལས་རང་གྲོལ་
དུ་སོང་བ་ཡིན་ནོ། །འདི་ཡང་ཁོ་བོས་རྟོགས་སོ། །
དེ་ལྟར་ཡན་ལག་རྫས་འགོག་གི་རྣམ་བཤད་གངྒཱའི་ཆུ་རྒྱུན་ཞེས་བྱ་བ་འདི་ནི།
དཔལ་འབུམ་ཕྲག་གསུམ་པའི་སྤྱི་ཊིཀ་གི་སྙིང་པོ་བསྡུས། རང་གི་རྣམ་པར་དཔྱོད་པས་ཁ་
བསྐངས་ཏེ། འཇམ་མགོན་བློ་གྲོས་རྣམ་པར་རྒྱལ་པའི་ཞབས་རྡུལ་གཙུག་གིས་བསྟན་
པས། རིགས་པའི་གཞུང་ལུགས་ལ་བློ་གྲོས་ཀྱི་སྣང་བ་ཅུང་ཟད་གསལ་བ་རིགས་པ་སྨྲ་བ་
ཀླུ་སྒྲུབ་ཅེས་བྱ་བས། དཔལ་མཉན་ཡོད་བྱ་རྒོད་གཤོངས་ཀྱི་སྐྱེད་ཚལ་ཡངས་པར། དབྱུག་
ཅེས་པ་མེ་མོ་གླང་གི་ལོ་ཟླ་བ་བཅུ་པའི་ཚེས་བརྒྱད་ལ་སྦྱར་བའོ། །འདིས་ཀྱང་རྒྱལ་བ་
འབུམ་ཕྲག་གསུམ་པའི་བསྟན་པ་དར་རྒྱས་ཡུན་རིང་དུ་འཕེལ་ཞིང་རྒྱས་པ། གངྒཱའི་རྒྱུན་
གྱིས་རྒྱ་མཚོ་ཆེན་པོ་བཞིན་དུ་གྱུར་ཅིག། ། དགེའོ། ། བཀྲ་ཤིས། ། །
391



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །ལེགས་བཤད་ཉི་མའི་འོད་ཟེར་ལས། མ་བསལ་བའི་རྣམ་བཤད།
གྲགས་བསལ་གངྒཱའི་ཆུ་རྒྱུན་ཞེས་བྱ་བ་བཞུགས་སོ། །
སྤྱི
ལྷག་བསམ་རབ་དཀར་བྱམས་པའི་གཞལ་མེད་ཁང་། །རབ་འབྱམས་གཞུང་
འགྲེལ་བློ་གྲོས་དཀྱིལ་འཁོར་རྒྱས། །རྨོངས་པའི་མུན་སེལ་རྣམ་དཀར་འོད་སྟོང་སྤྲོ། །ཁོ་
བོའི་ཡོངས་འཛིན་རྒྱལ་བའི་བསྟན་འཛིན་རྒྱལ། །འདིར་ནི་ཆོས་གྲགས་མཁས་པའི་
གཞུང་། །མཉན་ཡོད་མཁས་པའི་ལེགས་བཤད་ཀྱིས། །བློ་གསལ་མཁས་པའི་དཀྱིལ་
འཁོར་དུ། །མཁས་རྣམས་དགའ་བྱེད་ཁོ་བོས་འཆད། །ཡང་དག་ངེས་ལྡན་བརྗོད་
འདོད་པ། །ཞེས་སོགས་སྐབས་གསུམ་ལས། དང་པོ་ལ་རང་གི་གཞུང་སྔ་མ་ལས་འཕྲོས་
པའི་འབྲེལ། དཀྱུས་ཀྱི་ས་བཅད་པའི་འབྲེལ། ཚིག་གི་འབྲུ་གཉེར་བའི་འབྲེལ། བཤད་བྱ་
ཚད་མ་མདོ་དང་སྦྱར་བའི་འབྲེལ། འཆད་བྱེད་ཚད་མ་རིགས་གཏེར་དང་སྦྱར་བའི་འབྲེལ་
དང་ལྔ།
དང་པོ་ནི། ཡང་དག་ཅེས་སོགས་ཀྱི་གཞུང་འདི་གང་ལས་འཕྲོས་སྙམ་ན། འདི་དེ་
ལ་ཁས་བླངས་འབྲས་རྟགས་ཏེ། །ཞེས་པའི་གཞུང་འདི་ལས་འཕྲོས། དེ་དེ་ལས་འཕྲོས་
པའི་རྒྱུ་མཚན་ཡོད་དེ། དེ་ལ་ཁས་བླངས་འབྲས་རྟགས་ཏེ། །ཞེས་པའི་སྐབས་སུ། ཡིད་
ཆེས་ཚིག་ལ་བརྟེན་པའི་རྟགས་ཡང་དག་དེ་འབྲས་རྟགས་ཡང་དག་ཏུ་བསྡུས་ནས། འོ་ན་
ཡིད་ཆེས་ཀྱི་ཚིག་དེ་ཇི་ལྟ་བུ་སྙམ་ན། ཡིད་ཆེས་ཀྱི་ཚིག་གི་ངོ་བོ། ཡིད་ཆེས་རང་ལུང་གི་
དབྱེ་བ། དེ་གཉིས་ཀུན་བཏུས་སུ་ཕྱོགས་གཅིག་ཏུ་འཆད་པའི་རྒྱུ་མཚན་སོགས་ཞིབ་ཏུ་
392



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
འཆད་པ་ལ། ཡང་དག་ངེས་ལྡན་ཞེས་སོགས་ཀྱི་གཞུང་འདི་བྱུང་བ་ཡིན་པའི་ཕྱིར་རོ། །དེ་
ལ་ཁས་བླངས་འབྲས་རྟགས་ཏེ། །ཞེས་པའི་གཞུང་འདི། རྗེས་སུ་དཔག་པའི་དབྱེ་བ་ཡིས། །
གནོད་པ་དེ་ནི་རྣམ་བཞིར་བཤད། །ཅེས་པ་ལས་འཕྲོས། དེའི་རྒྱུ་མཚན་ཡོད་དེ། གཞུང་སྔ་
མ་དེའི་སྐབས་སུ། སེལ་བྱེད་ཚད་མ་ལ་བཞིར་བཤད་པ་ན། འོ་ན་སེལ་བྱེད་ཡིད་ཆེས་རྗེས་
དཔག་གི་རྟེན་གཞིར་གྱུར་པའི་རྟགས་ཤིག་ཡོད་དམ་མེད། དེ་ཡོད་ན་རྟགས་ཡང་དག་ལ་
གསུམ་དུ་གྲངས་མ་ངེས་པར་ཐལ་ལོ་སྙམ་ན། སྐྱོན་དེ་མེད་དེ། ཡིད་ཆེས་རྗེས་དཔག་གི་
རྟེན་གཞིར་གྱུར་པའི་རྟགས་ཡང་དག་དེ། འབྲས་རྟགས་ཡང་དག་ཏུ་འདུས་པའི་ཕྱིར་ཞེས་
འཆད་པ་ལ། དེ་ལ་ཁས་བླངས་འབྲས་རྟགས་ཏེ། །ཞེས་པའི་གཞུང་འདི་བྱུང་བ་ཡིན་པའི་
ཕྱིར་རོ། །རྗེས་སུ་དཔག་པའི་དབྱེ་བ་ཡིས། །ཞེས་པའི་གཞུང་འདི། ཁས་བླངས་དེ་ཡང་
ཚད་མ་ནི། །དག་གིས་བཀག་མེད་ཡིན་པར་འདོད། །ཅེས་པའི་གཞུང་ལས་འཕྲོས།
འཕྲོས་པའི་རྒྱུ་མཚན་ཡོད་དེ། གཞུང་སྔ་མ་དེའི་སྐབས་སུ། གཞན་དོན་བསྒྲུབ་བྱ་ཡང་དག་
དེར་གྱུར་པ་ལ། སྐབས་ཀྱི་རྒོལ་བའི་ཚད་མ་དག་གིས་བཀག་པ་མེད་པ་ཞིག་དགོས་སོ་
ཞེས་བཤད་ནས། འོ་ན་གཞན་དོན་བསྒྲུབ་བྱ་ཡང་དག་དེའི་ལོག་ཕྱོགས་ལ་གནོད་བྱེད་ཀྱི་
ཚད་མ་ལ་དུ་ཡོད་སྙམ་ན། སེལ་བྱེད་རྗེས་དཔག་དེ་ལ་ནང་གསེས་གསུམ་དུ་ཕྱེ་བ་ཡི་སྒོ་
ནས། སེལ་བྱེད་ཚད་མ་ལ་བཞིར་ཚད་མ་མདོ་ལས་བཤད་དོ་ཞེས་འཆད་པ་ལ། རྗེས་སུ་
དཔག་པའི་དབྱེ་བ་ཡིས། །ཞེས་སོགས་བྱུང་བ་ཡིན་པའི་ཕྱིར་རོ། ། །
ཁས་བླངས་དེ་ཡང་ཞེས་སོགས་ཏེ། རྒོལ་བས་ཁས་བླངས་པ་བཟུང་ངོ་། །ཞེས་པ་
ལས་འཕྲོས། འཕྲོས་པའི་རྒྱུ་མཚན་ཡོད་དེ། ངོ་བོ་ཚིག་ཕྲད་ཅེས་སོགས་ཀྱི་སྐབས་ནས་
བསྟན་པའི། མཚན་ཉིད་ཀྱི་ཟུར་བཞི་པོ་དེ་ཙམ་གྱིས། གཞན་དོན་ཕྱོགས་ཡང་དག་གི་
མཚན་ཉིད་ཡོངས་སུ་རྫོགས་སམ་སྙམ་ན། དེ་ཙམ་གྱིས་མཚན་ཉིད་ཡོངས་སུ་རྫོགས་པ་མ་
ཡིན་ཏེ། མཚན་ཉིད་ཀྱི་ཟུར་བཞི་པ་རྒོལ་བ་རང་ཉིད་ཀྱི་ཁས་བླངས་པ་དེ་ལ་ཡང་། ཚད་མ་
393



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མངོན་རྗེས་གཉིས་ཀྱི་བཀག་པ་མེད་པའི། ཟུར་ལྔ་པ་དེ་ཚང་དགོས་པའི་ཕྱིར། ཞེས་འཆད་
པ་ལ། ཁས་བླངས་དེ་ཡང་ཞེས་སོགས་བྱུང་བ་ཡིན་པའི་ཕྱིར་རོ། །ངོ་བོ་ཚིག་ཕྲད་ནས་
རྒོལ་བས་ཁས་བླངས་པ་གཟུང་ངོ༌། །ཞེས་པའི་བར་གྱི་ཚིགས་སུ་བཅད་པ་དེ་ཡང་། སྒྲུབ་
བརྗོད་རྟོགས་པའི་དོན་ཅན་ཉིད། །ཡིན་ཡང་རྨོངས་མེད་ཕྱིར་མཚན་ཉིད། །ཅེས་པ་དེ་ལས་
འཕྲོས་སོ། །འཕྲོས་པའི་རྒྱུ་མཚན་ཡོད་དེ། གཞུང་སྔ་མ་དེའི་སྐབས་སུ། གཞན་དོན་ཕྱོགས་
ཡང་དག་གི་ཐ་སྙད་ལ་རྨོངས་པ་བཟློག་པའི་ཕྱིར་དུ། སྒྲུབ་ངག་ཡང་དག་གི་མཚན་ཉིད་
བཤད་པའི་མཇུག་ཐོགས་སུ། གཞན་དོན་ཕྱོགས་ཡང་དག་གི་རྣམ་གཞག་འཆད་པར་བྱེད་
དོ་ཞེས་བཤད་ནས་འོ་ན་འཆད་ཚུལ་ཇི་ལྟར་བྱེད་སྙམ་ན། གཞན་དོན་ཕྱོགས་ཡང་དག་གི་
མཚན་ཉིད་ཟུར་ལྔ་ལྡན་དུ་བཤད་པའི་སྒོ་ནས་འཆད་པར་བྱེད་དོ་ཞེས་འཆད་པ་ལ། ངོ་བོ་
ཚིག་ཕྲད། ཅེས་སོགས་བྱུང་བ་ཡིན་པའི་ཕྱིར་རོ། །སྒྲུབ་བརྗོད་ཅེས་སོགས་ཀྱི་གཞུང་དེ།
ཁྱབ་སྔོན་ཅན་ལ་དེ་མེད་ཀྱང་། །ཞེས་སོགས་ལས་འཕྲོས། དེ་ལས་འཕྲོས་པའི་རྒྱུ་མཚན་
ཡོད་དེ། གཞུང་སྔ་མ་དེའི་སྐབས་སུ། བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་
ཡང་དག་གི་ཡན་ལག་ཏུ། སྒྲ་མི་རྟག་པ་དངོས་སུ་མ་བརྗོད་ཀྱང་། སྒྲུབ་ངག་དེ་བཀོད་པ་ལ་
བརྟེན་ནས། སྐབས་ཐོབ་ཀྱི་དབང་གིས་འགོད་ཡུལ་ཕྱི་རྒོལ་དེའི་རྒྱུད་ལ། བསྒྲུབ་བྱ་སྒྲ་མི་
རྟག་པ་རྟོགས་པའི་རྗེས་དཔག་སྐྱེ་བ་ཡིན་ནོ་ཞེས་ཁས་བླངས་པ་ལ། འོ་ན་གཞན་དོན་རྗེས་
དཔག་བཤད་པའི་མཇུག་ཐོགས་སུ། གཞན་དོན་བསྒྲུབ་བྱ་ཡང་དག་འཆད་མི་དགོས་པར་
ཐལ། གཞན་དོན་བསྒྲུབ་ངག་ཡང་དག་བཀོད་པ་ལ་བརྟེན་ནས། གཞན་དོན་བསྒྲུབ་བྱ་
ཡང་དག་རྟོགས་ནུས་པའི་ཕྱིར་སྙམ་ན། སྐྱོན་མེད་དེ། སྒྲུབ་ངག་ཡང་དག་བཀོད་པ་ལ་
བརྟེན་ནས་རྟོགས་ནུས་པའི་བསྒྲུབ་བྱ་ནི། སྒྲ་མི་རྟག་པ་ལྟ་བུ། བསྒྲུབ་བྱ་ཡང་དག་གི་གཞི་
ལྡོག་རྣམས་ཡིན་ལ། འདིར་ནི་བསྒྲུབ་བྱ་ཡང་དག་ཅེས་པའི་རང་ལྡོག་དེའི་ཐ་སྙད་ལ་
རྨོངས་པ་སེལ་བའི་ཕྱིར་དུ། བསྒྲུབ་བྱ་ཡང་དག་གི་རྣམ་གཞག་བཤད་དགོས་པའི་ཕྱིར་
394



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
ཞེས་འཆད་པ་ལ། སྒྲུབ་བརྗོད་རྟོགས་པའི་དོན་ཅན་ཉིད། །ཅེས་སོགས་ཀྱི་གཞུང་དེ་བྱུང་
བ་ཡིན་པའི་ཕྱིར་རོ། །ཁྱབ་སྔོན་ཞེས་སོགས་ཀྱི་གཞུང་དེ། གལ་ཏེ་ཡུལ་བསྟན་མེད་
པར་ནི། །ཞེས་སོགས་ལས་འཕྲོས། དེའི་རྒྱུ་མཚན་ཡོད་དེ། གཞུང་སྔ་མ་དེའི་སྐབས་སུ།
ཕྱོགས་ཚིག་སྒྲུབ་ངག་གི་ཡན་ལག་ཏུ་དངོས་སུ་སྟོན་དགོས་ཏེ། དེ་མ་བསྟན་ན། ཕྱིར་རྒོལ་
དེས་བསྒྲུབ་བྱ་གང་སྒྲུབ་ངོ་མི་ཤེས་པའི་སྐྱོན་ཡོད་པའི་ཕྱིར་ཞེས་རྩོད་པ་ན། སྐྱོན་དེ་མེད་དེ།
ཕྱོགས་ཚིག་སྒྲུབ་ངག་གི་ཡན་ལག་ཏུ་མ་སྦྱར་ཡང་། ཁྱབ་པ་སྔོན་འགྲོ་ཅན་སོགས་ཀྱི་སྒྲུབ་
ངག་ཡང་དག་བཀོད་པས། སྐབས་ཐོབ་ཀྱི་བསྒྲུབ་བྱ་སྒྲ་མི་རྟག་པ་སོགས་རྟོགས་ནུས་པའི་
ཕྱིར་ཞེས་འཆད་པ་ལ། ཁྱབ་སྔོན་ཅན་ལ་ཞེས་སོགས་བྱུང་བ་ཡིན་པའི་ཕྱིར་རོ། །གལ་ཏེ་
ཡུལ་བསྟན་ཅེས་སོགས་དེ། །ནང་གི་ཡན་ལག་ནུས་པ་ནི། །ཞེས་སོགས་ལས་འཕྲོས། དེའི་
རྒྱུ་མཚན་ཡོད་དེ། གཞུང་སྔ་མ་དེའི་སྐབས་སུ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
ཚུལ་གསུམ་ཚང་བའི་རྟགས་ཡང་དག་བཀོད་པ་ལས། སྒྲ་མི་རྟག་པ་དངོས་སུ་སྒྲུབ་ནུས་
ཤིང་། དེ་སྐོར་གྱི་ཚུལ་གསུམ་པོ་དེ་ལ་དྲན་པ་སྐྱེད་པ་དེ་སྐོར་གྱི་སྒྲུབ་ངག་ཡང་དག་ལ་རག་
ལས་པའི་རྒྱུ་མཚན་གྱིས། དེ་སྐོར་གྱི་སྒྲུབ་ངག་ཡང་དག་དེ་ལ། དེ་སྐོར་གྱི་བསྒྲུབ་བྱ་སྒྲ་མི་
རྟག་པ་བརྒྱུད་ནས་སྒྲུབ་པའི་ནུས་པ་ཡོད་ཅེས་ཁས་བླངས་པ་ལ། ཁོ་ན་རེ། དེ་ལ་དེའི་ནུས་
པ་མེད་པར་ཐལ། དེ་སྐོར་གྱི་སྒྲུབ་ངག་ཡང་དག་གིས། སྒྲ་མི་རྟག་པ་བརྒྱུད་ནས་སྒྲུབ་ནུས་
པ་དེ་ཡང་། དེ་སྐོར་གྱི་སྒྲུབ་ངག་ཡང་དག་གི་ཡན་ལག་ཏུ། བསྒྲུབ་བྱ་སྒྲ་མི་རྟག་པ་ཚིག་
ཟིན་ལ་བརྗོད་ན་ཡོད་པ་ཡིན་གྱི། དེ་མ་བརྗོད་ན། དེ་ལྟ་བུའི་ནུས་པ་མེད་པའི་ཕྱིར་ཞེས་
རྩོད་པའི་རྩོད་པ་དེ་བྱུང་བ་ཡིན་པའི་ཕྱིར་རོ། །ནང་གི་ཡན་ལག་ཅེས་སོགས་ནི། །གཏན་
ཚིགས་བརྗོད་པ་རང་ཉིད་ལ། །ནུས་པ་མེད་ཀྱང་། ཞེས་སོགས་ལས་འཕྲོས། འཕྲོས་པའི་
རྒྱུ་མཚན་ཡོད་དེ། སྔ་མ་དེའི་སྐབས་སུ། དེ་སྐོར་གྱི་སྒྲུབ་ངག་ཡང་དག་དེ་ལ། བསྒྲུབ་བྱ་སྒྲ་
མི་རྟག་པ་ལྟ་བུ་དངོས་སུ་སྒྲུབ་པའི་ནུས་པ་མེད་ཀྱང་། དེ་བརྒྱུད་ནས་སྒྲུབ་པའི་ནུས་པ་ཡོད་
395



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པར་བསྟན་ནས། དེའི་སྒྲུབ་བྱེད་གསལ་བར་སྟོན་པ་ལ། ནང་གི་ཡན་ལག་ཅེས་སོགས་
བྱུང་བ་ཡིན་པའི་ཕྱིར་རོ། །
གཏན་ཚིགས་བརྗོད་པ་ཞེས་སོགས་ཀྱིས། །བསྒྲུབ་པར་བྱ་བ་བརྗོད་པ་ཡིས། །
བརྒྱུད་པ་ཡིས་ཀྱང་། ཞེས་སོགས་ལས་འཕྲོས། དེའི་རྒྱུ་མཚན་ཡོད་དེ། སྔ་མ་དེའི་སྐབས་སུ།
ཕྱོགས་ཚིག་སྒྲ་མི་རྟག་ཅེས་པའི་ཚིག་ལྟ་བུ་དེས་སྒྲ་མི་རྟག་པའི་བསྒྲུབ་བྱ་ཙམ་ལས། སྒྲུབ་
བྱེད་མ་བརྗོད་པས། སྒྲ་མི་རྟག་པ་དངོས་བརྒྱུད་གང་གིས་ཀྱང་སྒྲུབ་པའི་ནུས་པ་མེད་པར་
བསྟན་པ་ལ། འོ་ན། རྟགས་ཚིགས་བྱས་ན་མི་རྟག་པས་ཁྱབ་ཅེས་སོགས་ལྟ་བུ་ལའང་། སྒྲ་
མི་རྟག་པ་སྒྲུབ་པའི་ནུས་པ་མེད་པར་ཐལ། ཕྱོགས་ཚིག་ལ་དེའི་ཕྱིར། ཟེར་ན་དེ་གཉིས་མི་
མཚུངས་ཏེ། གཏན་ཚིགས་དེ་ལ། སྒྲ་མི་རྟག་པ་དངོས་སྒྲུབ་ཀྱི་ནུས་པ་མེད་ཀྱང་། དེ་
དངོས་སུ་སྒྲུབ་ནུས་ཀྱི་ཚུལ་གསུམ་དུ་སྟོན་པའི་ཕྱིར་ཞེས་འཆད་པ་ལ། གཏན་ཚིགས་
བརྗོད་པ་ཞེས་སོགས་བྱུང་བའི་ཕྱིར་རོ། །བསྒྲུབ་པར་བྱ་བ་ཞེས་སོགས་ནི། དོན་གྱིས་དོན་
རྟོགས་ཞེས་སོགས་ལས་འཕྲོས། འཕྲོས་པའི་རྒྱུ་མཚན་ཡོད་དེ། སྔ་མ་དེའི་སྐབས་སུ།
རྟགས་ཚིག་དང་། ཕྱོགས་ཚིག་གཉིས་ཀ་ལ། བསྒྲུབ་བྱ་སྒྲ་མི་རྟག་པ་སོགས་དངོས་སུ་སྒྲུབ་
པའི་ནུས་པ་མེད་ཅེས་བསྟན་ནས། དེའི་རྒྱུ་མཚན། སྔ་མ་ཕྱོགས་ཚིག་ལ་བསྒྲུབ་བྱ་དངོས་
སྒྲུབ་ཀྱི་ནུས་པ་མེད་པར་མ་ཟད། བརྒྱུད་ནས་སྒྲུབ་པའི་ནུས་པ་ཡང་མེད་ཅེས་རྒྱུ་མཚན་
གསལ་བར་སྟོན་པ་ལ། བསྒྲུབ་པར་བྱ་བ་བརྗོད་པ་ཡིས། །ཞེས་སོགས་བྱུང་བའི་ཕྱིར་རོ། །
དོན་གྱིས་དོན་རྟོགས་ཞེས་སོགས་ནི། དོན་སྨོས་དེ་ནི་ཞེས་སོགས་ལས་འཕྲོས། དེ་ལས་
འཕྲོས་པའི་རྒྱུ་མཚན་ཡོད་དེ། སྔ་མ་དེའི་སྐབས་སུ། གཞན་དོན་རྗེས་དཔག་གི་མཚན་ཉིད་
ཀྱི་ཟུར་གསུམ་ལས་གཉིས་པ་དོན་སྨོས་པའི་དགོས་པ་བསྟན་ནས། གསུམ་པ་རབ་གསལ་
བྱེད་སྨོས་པ་ལ་དགོས་པ་ཅི་ཡོད་སྙམ་ན། དེ་ལ་དགོས་པ་ཡོད་དེ། གཞན་དོན་སྒྲུབ་ངག་
ཡང་དག་ཡིན་ན། རྗོད་བྱེད་ཀྱི་ངག་ལྷག་ཆད་ནོར་གསུམ་གྱི་སྐྱོན་དང་བྲལ་བ་ཞིག་དགོས་
396



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
པས། ཕྱོགས་ཚིག་སྒྲུབ་ངག་ཡང་དག་གི་ཡན་ལག་ཏུ་དངོས་སུ་བརྗོད་དགོས་པ་སྤངས་པ་
དེ་དེའི་དགོས་པ་ཡིན་པའི་ཕྱིར། ཞེས་སྟོན་པ་ལ། དོན་གྱིས་དོན་རྟོགས་ཞེས་སོགས་བྱུང་
བ་ཡིན་པའི་ཕྱིར་རོ། ། །
གཉིས་པ་བཤད་བྱ་ཚད་མ་མདོ་དང་སྦྱར་བའི་འབྲེལ་འཆད་པ་ལ། མདོ་རྩ་བར། ངོ་
བོ་ཁོ་ན་བསྟན་བྱ་བ། །རང་དང་འདོད་གྱུར་མ་བསལ་བའོ། །མངོན་སུམ་དོན་དང་རྗེས་
དཔག་དང༌། །ཡིད་ཆེས་གྲགས་པས་རང་རྟེན་ལའོ། །རང་འགྲེལ་ལས། གང་སྒྲུབ་པར་
འདོད་པའི་ཆོས་ཀྱི་ཁྱད་པར་དུ་བྱས་པའི་ཆོས་ཅན་དེ་ལ་བསྒྲུབ་པར་བྱ་བའི་ཆོས་དང་
འགལ་བ་མངོན་སུམ་དང་རྗེས་སུ་དཔག་པ་དང་ལུང་དང་གྲགས་པ་རྣམས་ཏེ་ཆོས་གཞན་
གྱིས་མ་བསལ་བའོ། །དེ་ལྟར་ན་བསྒྲུབ་པར་བྱ་བ་ཁ་ན་མ་ཐོ་བར་བསྟན་པ་ཡིན་ནོ། །ཞེས་
པ་རྩ་འགྲེལ་རྣམས་ཀྱིས་མ་བསལ་བའི་ཚིག །སེལ་བྱེད་ཀྱི་སྒོ་ནས་མདོར་བསྟན་པ་དེ།
རྣམ་འགྲེལ་འདིར་འཆད་པར་བྱེད་པ་ལ། ཁས་བླངས་དེ་ཡང་ཞེས་སོགས་གློ་ཀ་གཉིས་
བྱུང་། ཡང་རང་འགྲེལ་ལས། དེ་དག་གིས་ནི་ཆོས་ཀྱི་རང་གི་ངོ་བོ་གསལ་བའི་སྒོ་ཙམ་ཞིག་
བསྟན་པ་ཡིན་ནོ། །ཕྱོགས་འདིས་ནི་ཆོས་དང་ཆོས་ཅན་གྱི་བྱེ་བྲག་དང་། ཆོས་ཅན་རང་གི་
ངོ་བོ་བསལ་བ་ཡང་མཚོན་པར་རིག་པར་བྱས་སོ། །ཞེས་པ་འདིས། ཆོས་ཀྱི་ངོ་བོ་ལ་
གནོད་པའི་དམ་བཅའ་ལྟར་སྣང་གི་ཞེན་དོན་ལ་གནོད་ཚུལ་གསལ་བར་བཤད་པ་དང་།
དམ་བཅའ་ཕྱི་མ་གསུམ་གྱི་ཞེན་དོན་ལ་གནོད་ཚུལ་མཚོན་པར་བསྟན་པ་སྟེ། རིམ་པ་
གཉིས་བསྟན་པའི་ཕྱི་མ་དེ་བཅད་པ་ལ། འདིས་གྲུབ་ཡན་ལག་གྱུར་པ་ཡིས། །ཞེས་པ་
ནས། དཔེར་བརྗོད་གཞན་ཡང་རྟོགས་པར་བྱ། །ཞེས་པའི་བར་བློ་ཀ་བཅུ་གསུམ་བྱུང་།
དང་པོ་དེ་ལ། ཡིད་ཆེས་ཀྱི་བསལ་བ་རྒྱས་བཤད། གྲགས་པའི་བསལ་བ་རྒྱས་བཤད།
མངོན་སུམ་གྱི་བསལ་བ་རྒྱས་བཤད། རང་རྟེན་ལ་སྨོས་པའི་དགོས་པ་རྒྱས་བཤད་དང་
བཞི་ཡོད་པའི། བཞི་པ་འཆད་པ་ལ། རྣམ་འགྲེལ་འདིར། ཀུན་ཏུ་རྒོལ་བ་བདག་ཉིད་ཀྱི། །
397



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞེས་པ་ནས། ཆོས་ཅན་གཞན་ལ་ཡང་ཞེས་བརྗོད། །ཅེས་པའི་ཚིགས་བཅད་གསུམ་གྱིས།
རང་རྟེན་ལ་སྨོས་པའི་དགོས་པ་དངོས་རྒྱས་པར་བཤད་ནས། སྒྲུབ་བྱེད་སྐྱོན་ནི་ཐམས་ཅད་
ཀྱིས། ཞེས་སོགས་ཚིགས་བཅད་གཉིས་ཀྱིས། ཁྱད་པར་མ་གྲུབ་པ་སོགས་ཕྱོགས་སྐྱོན་དུ་
མི་སྟོན་པའི་རྒྱུ་མཚན་བཤད་དོ། །
གསུམ་པ་མངོན་སུམ་གྱི་བསལ་བ་འཆད་པ་ལ། མངོན་སུམ་གྱིས་གནོད་འདི་ལ་
ཡང་། ཞེས་སོགས་ཤློ་ཀ་ལྔ་བྱུང་། གཉིས་པ་གྲགས་པའི་བསལ་བ་འཆད་པ་ལ། སྐྱེས་བུའི་
འདོད་དང་རྗེས་འབྲེལ་བ་ཞེས་སོགས་ཤློ་ཀ་ཉི་ཤུ་རྩ་གསུམ་བྱུང་། དང་པོ་ཡིད་ཆེས་ཀྱི་
བསལ་བ་འཆད་པ་ལ། ཡང་དག་ངེས་བསྟན་བརྗོད་འདོད་པ་ཞེས་སོགས་ཤློ་ཀ་བཅུ་དྲུག་
བྱུང་བ་ཡིན་ནོ། །དེས་ན་འདིར་ཁ་ཅིག་གིས་མ་བསལ་བ་རྒྱས་བཤད་ལ། ཡིད་ཆེས་
གྲགས་པ་མངོན་སུམ་དངོས་སྟོབས་ཀྱི་བསལ་བ་རྒྱས་བཤད་བཞིར་བྱས་ནས། ཀུན་ཏུ་
རྒོལ་བ་བདག་ཉིད་ཀྱི། །ཞེས་སོགས། དངོས་སྟོབས་ཀྱི་བསལ་བ་རྒྱས་བཤད་ལ་སྦྱར་
བ་ནི། མི་འཐད་དེ། རྣམ་འགྲེལ་འདིར། དངོས་སྟོབས་ཀྱིས་བསལ་བྱ་སེལ་ཚུལ་ནི། ལེའུ་
སྔ་མ་རྣམས་སུ་བཤད་ཟིན་པ་ལ་དགོངས་ནས། འདིར་ཅུང་ཟད་ཙམ་ཡང་མ་བཤད་པའི་
ཕྱིར་དང་། འོ་ན། མངོན་སུམ་གྱི་བསལ་བྱ་སེལ་ཚུལ་ཡང་། ལེའུ་སྔ་མ་མངོན་སུམ་ལེའུར་
བཤད་པ་ལས་རྟོགས་ནུས་པས་འདིར་འཆད་མི་རིགས་སམ་སྙམ་ན། དེ་ཡང་ལེའུ་ལྔ་མ་
ལས་བཤད་ཟིན་པ་ལ་དགོངས་ནས་རྩ་བར། ཡིད་ཆེས་དོན་དང་། གྲགས་པ་དོན་དང་ཞེས་
མི་འཆད་པར། མངོན་སུམ་དོན་དང་། ཞེས་དོན་སྨོས་པའི་དགོས་པ་ཙམ་ཞིག་དང་།
འགྲེལ་པར། དཔེར་ན་སྒྲ་ནི་མེད་དོ་ཞེས་མི་འཆད་པར། སྒྲ་ནི་མཉན་དུ་མི་རུང་ངོ་། །ཞེས་
མཉན་བྱ་སྨོས་པའི་དགོས་པ་གཉིས་གནད་ཆེ་བ་ལ་དགོངས་ནས། དེ་གཉིས་ཙམ་ཞིག་
བཤད་ཀྱི། གཞན་རྒྱས་པར་མ་བཤད་པའི་ཕྱིར་དང༌། ཀུན་ཏུ་རྒོལ་བ་བདག་ཉིད་ཀྱི། །
ཞེས་སོགས་ནི། རང་རྟེན་ལ་སྨོས་པའི་དགོས་པ་འཆད་བྱེད་ཡིན་གྱི། དངོས་སྟོབས་ཀྱི་
398



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
བསལ་བ་འཆད་བྱེད་ལ་སྦྱར་བ་ལ་རྣམ་དཔྱད་ཅི་ཡང་མེད་པའི་ཕྱིར་རོ། །དེས་ན། རང་
རེའི་ཊིཀ་རྩ་ཡི་གེ་འགའ་ཞིག་ལས་ཀྱང་དེ་ལྟ་བུའི་ས་བཅད་བཀོད་ལུགས་བཤད་འདུག་
པ་ནི། ཡི་གེ་མ་དག་པའི་སྐྱོན་དུ་ཤེས་པར་གྱིས་ཤིག །
གསུམ་པ་དཀྱུས་ཀྱི་ས་བཅད་པའི་འགྲེལ་དང་། ཚིག་གི་འབྲུ་གཉེར་བའི་འགྲེལ་
གཉིས་བསྡོམས་ནས་འཆད་པ་ལ། གཞན་དོན་རྗེས་དཔག་གི་ལེའུ་འདི་འཆད་པ་ལ།
གཞན་དོན་རྗེས་དཔག་གི་མཚན་ཉིད། ནུས་ཡུལ་བསྒྲུབ་བྱའི་མཚན་ཉིད། བསྟན་བྱ་
རྟགས་ཀྱི་རབ་དབྱེ་གསུམ་དུ་ཡོད་པའི། གཉིས་པ་ནས་ཡུལ་བསྒྲུབ་བྱའི་རྣམ་གཞག་འཆད་
པ་ལ་གསུམ། རང་ལུགས་བསྒྲུབ་བྱའི་མཚན་ཉིད་བཤད། གཞན་ལུགས་བསྒྲུབ་བྱའི་
མཚན་ཉིད་དགག །ལྟར་སྣང་ཕྱོགས་ཀྱི་དཔེར་བརྗོད་དགག་པའོ། །གསུམ་པ་དེ་འཆད་
པ་ལ། འགལ་བ་འདོད་དང་འབྲེལ་མེད་དེ། །ཕན་མེད་ལྷན་ཅིག་མི་གནས་པ། །དེ་ལྟ་ན་
ནི་རྟགས་ཀྱི་སྐྱོན། །མཚན་ཉིད་དམ་བཅའི་སྐྱོན་དུ་འགྱུར། །ཞེས་པ་ནས། གཏན་ཚིགས་
རབ་ཏུ་དབྱེ་བའི་བར་གློ་ཀ་བཅུ་དྲུག་བྱུང་། གཉིས་པ་འཆད་པ་ལ་གསུམ། གཞན་ལུགས་
སྒྲུབ་བྱའི་མཚན་ཉིད་དགག །གཞན་ལུགས་བསྒྲུབ་བྱའི་མཚན་གཞི་དགག །འགོག་བྱེད་
དེ་ཡི་ཉེས་སྤོང་དགག་པའོ། །གསུམ་པ་ལ། སྔར་ངེས་བཟུང་ན་དེ་ཡིས་ནི། །ཞེས་སོགས་
བློ་ཀ་གཅིག །གཉིས་པ་ལ། ཚོགས་པ་བསྒྲུབ་བྱ་ཉིད་ཡིན་ནའང་། །ཞེས་སོགས་གློ་ཀ་
གསུམ། དང་པོ་ལ། བྱ་བ་དུས་གསུམ་ཡུལ་ཅན་ཕྱིར་ཞེས་སོགས་བློ་ཀ་ལྔ་བྱུང་བ་ཡིན་ནོ། །
རྩ་བའི་རང་ལུགས་བསྒྲུབ་བྱའི་མཚན་ཉིད་བཤད་པ་ལ་གསུམ། ཟུར་བཞི་མདོར་བསྟན་པ།
ཟུར་གཉིས་རྒྱས་པར་བཤད་པ། མ་བསལ་བ་བྱེ་བྲག་ཏུ་བཤད་པའོ། །གསུམ་པ་འདི་
འཆད་པ་ལ། སེལ་བྱེད་ཀྱི་སྒོ་ནས་མདོར་བསྟན་པ། སེལ་ཚུལ་ཀྱི་སྒོ་ནས་རྒྱས་པར་
བཤད་པ། ལོག་རྟོག་གཞན་ཁེགས་པར་བསྟན་པའི་སྒོ་ནས་མཇུག་བསྡུ་བ་གསུམ་མོ། །
གསུམ་པ་ནི། འདིས་གྲུབ་ཡན་ལག་ཅེས་སོགས་ཚིགས་བཅད་བཅུ་གསུམ་མོ། །
399



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དང་པོ་མདོར་བསྟན་ཏེ་འཆད་པ་ལ། འོ་ན། ངོ་བོ་ཚིག་ཕྲད་ཅེས་སོགས་ཟུར་བཞི་པོ་དེ་
ཙམ་གྱིས། གཞན་དོན་ཡང་དག་གི་མཚན་ཉིད་ཡོངས་སུ་རྫོགས་པ་ཡིན་ནམ་སྙམ་ན། ཀུན་
བཏུས་བཤད་པའི་གཞན་དོན་ཕྱོགས་ཡང་དག་གི་མཚན་ཉིད་ཡོངས་སུ་རྫོགས་པ་ལ་ཟུར་
བཞི་པ་དེས་ཆོག་པ་མ་ཡིན་ཏེ། སྔར་རྒོལ་བས་ཁས་བླངས་པ་བཟུང་ངོ་། །ཞེས་པར་
སྐབས་དེའི་སྔ་རྒོལ་རང་ཉིད་ཀྱིས་བསྒྲུབ་བྱར་ཁས་བླངས་པ་གཅིག་དགོས་པར་བསྟན་པ་
དེ་ཡང་། སྐབས་དེའི་ཕྱིར་རྒོལ་གྱི་མཚན་ཉིད་མངོན་རྗེས་གཉིས་པོ་དག་གིས་བཀག་པ་
མེད་པ་གཅིག་ཡིན་པར་འདོད་པའི་ཕྱིར་རོ། །དེའི་ཡང་རྒྱུ་མཚན་ཡོད་དེ། སྐབས་དེའི་ཕྱི་
རྒོལ་གྱི་ཚད་མས་དག་བསལ་ཞུགས་པ་ནི། སྐབས་དེའི་གཏན་ཚིགས་ཡང་དག་གི་བྱེད་པ་
འཇུག་པའི་རྟེན་མ་ཡིན་པའི་ཕྱིར་རོ། །དེ་ལ་ཁྱབ་པ་ཡོད་དེ། སྐབས་དེའི་གཏན་ཚིགས་
ཡང་དག་ནི། སྐབས་དེའི་ཕྱིར་རྒོལ་ཤེས་འདོད་ཐེ་ཚོམ་དང་ལྡན་པའི་སྒྲུབ་བྱ་ཞིག་ལ་
བསྒྲུབ་བྱེད་ཡང་དག་ཏུ་བརྗོད་པ་ཡིན་པའི་ཕྱིར་རོ། །ཞེས་འཆད་པ་ལ། ཁས་བླངས་དེ་
ཡང་ཚད་མ་ནི། །དག་གིས་བཀག་མེད་ཡིན་པར་འདོད། །གཏན་ཚིགས་ཐེ་ཚོམ་ལ་བརྗོད་
ཕྱིར། །བསལ་བ་གཏན་ཚིགས་རྟེན་མ་ཡིན། །ཞེས་པ་འདི་བྱུང་ངོ༌། ། །
འོ་ན། ཚད་མ་ལ་མངོན་རྗེས་གཉིས་སུ་གྲངས་ངེས་པར་བཤད་པ་དང༌། ཀུན་བཏུས་
ལས། མངོན་སུམ་དོན་དང་རྗེས་དཔག་དང་། ཞེས་སོགས་སེལ་བྱེད་ཚད་མ་ལ་བཞིར་
བཤད་པ་མི་འགལ་ལམ་སྙམ་ན། མི་འགལ་ཏེ། ཀུན་བཏུས་ལས། སེལ་བྱེད་མངོན་སུམ་
དང༌། རྗེས་སུ་དཔག་པའི་ནང་ཚན་གསུམ་དུ་དབྱེ་བ་ཡིས་གནོད་པ་བྱེད་པའི་ཚད་མ་དེ་ནི་
རྣམ་པ་བཞིར་བཤད་པ་ཡིན་པའི་ཕྱིར། འོ་ན། སེལ་བྱེད་མངོན་སུམ་ལ་ནང་གསེས་ཀྱི་
དབྱེ་བ་མི་འཆད་པར། རྗེས་དཔག་ལ་འཆད་པའི་རྒྱུ་མཚན་ཅི་སྙམ་ན། དེའི་རྒྱུ་མཚན་
ཡོད་དེ། སེལ་བྱེད་རྗེས་དཔག་གསུམ་པོ་དེ་ལ། རང་རང་གི་བསལ་བྱ་མི་འདྲ་བ་གསུམ་
ཡོད་པའི་རྒྱུ་མཚན་གྱིས་དེ་ལྟར་ཕྱེ་བ་ཡིན་པའི་ཕྱིར་ཞེས་འཆད་པ་ལ། རྗེས་སུ་དཔག་པའི་
400



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
དབྱེ་བ་ཡིས། །གནོད་པ་དེ་ནི་རྣམ་བཞིར་བཤད་ཅེས་དང་། རིགས་གཏེར་དུ། ཡུལ་གྱི་སྒོ་
ནས་རྗེས་དཔག་ལས། །ཕྱེ་སྟེ་བསལ་པ་བཞིན་དུ་གསུངས། །ཞེས་པ་འདི་བྱུང་། འོ་ན།
སེལ་བྱེད་ཡིད་ཆེས་རྗེས་དཔག་དང་། གྲགས་པའི་རྗེས་དཔག་གཉིས་ལ། རྟེན་གཞི་
རྟགས་ཡང་དག་དེ་ཡོད་དམ་མེད། མེད་ན། དེ་གཉིས་རྗེས་དཔག་ཚད་མར་འགལ་ལ།
ཡོད་ན། རྟགས་ཡང་དག་ལ་གསུམ་དུ་གྲངས་མ་ངེས་པར་ཐལ་ལོ་སྙམ་ན། དེ་ཡོད་ཀྱང་
དེར་གྲངས་མ་ངེས་པའི་སྐྱོན་མེད་དེ། རྗེས་དཔག་གསུམ་ཡོད་པ་དེ་ལ། ཁས་བླངས་ཏེ་
ཡིད་ཆེས་རྗེས་དཔག་གི་རྟེན་ནི་འབྲས་བུའི་རྟགས་ཡང་དག་ཏུ་བསྡུ་བ་སྟེ། འགྲོ་བ་ལ་
གྲགས་པའི་རྗེས་དཔག་གི་རྟེན་ནི། རང་བཞིན་གྱི་རྟགས་ཡང་དག་ཀྱི་ཁོངས་སུ་བསྡུ་བ་
ཡིན་པའི་ཕྱིར་ཞེས་འཆད་པ་ལ། དེ་ལ་ཁས་བླངས་འབྲས་རྟགས་ཏེ། །འགྲོ་ལ་གྲགས་པ་
རང་བཞིན་རྟགས། །ཞེས་དང༌། རིགས་གཏེར་ཏུ། ཁས་བླངས་གྲགས་པ་གཉིས། །སྒྲོ་
བཏགས་ཡིན་ཕྱིར་ཁོངས་སུ་བསྡུ། །ཞེས་པ་འདི་བྱུང༌། །
གཉིས་པ་སེལ་ཚུལ་གྱི་སྒོ་ནས་རྒྱས་པར་བཤད་པ་ལ། ཡིད་ཆེས་ཚད་མས་བསལ་
བྱ་སེལ་ཚུལ་བཤད། གྲགས་པའི་ཚད་མས་བསལ་བྱ་སེལ་ཚུལ་བཤད། མངོན་སུམ་ཚད་
མས་བསལ་བྱ་སེལ་ཚུལ་བཤད། རང་རྟེན་སྨོས་པའི་དགོས་པ་རྒྱས་པར་བཤད་པ་དང་
བཞི། དང་པོ་ལ། མདོ་ལས། རང་ལུང་གཅིག་ཏུ་བཤད་པའི་ཚུལ། རིགས་སྒོར་རང་ལུང་
ཐ་དད་དུ་བཤད་པའི་ཚུལ། དེ་གཉིས་དོན་ལ་རྩོད་པ་སྤོང་ཚུལ་བཤད། རྩོད་པ་སྤངས་པའི་
གྲུབ་དོན་བསྡུ་ཚུལ་བཤད་པ་དང་བཞི། དང་པོ་ལ། ཚིག་གཉིས་གཅིག་ཏུ་བསྡུས་པའི་
ཚུལ། རྗེས་དཔག་ལོགས་སུ་བཤད་པའི་ཚུལ་དང་གཉིས། དང་པོ་ལ། གཅིག་ཏུ་བསྡུས་
པའི་རྒྱུ་མཚན་བཤད་པ། རྒྱུ་མཚན་ཅན་གྱི་དགོས་པ་བཤད། དཔེ་གཅིག་སྟེང་དུ་གཏན་ལ་
དབབ། གནོད་གེགས་རྣམ་དབྱེ་སོ་སོར་བཤད་པ་དང་བཞིའོ། །དང་པོ་ལ་གསུམ། ཡིད་
ཆེས་ཚིག་གི་ངོ་བོ་བཤད། ཡིད་ཆེས་ཚིག་གི་དབྱེ་བ་བཤད། གཅིག་ཏུ་བསྡུས་པའི་རྒྱུ་
401



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
མཚན་དངོས་སོ། །དང་པོ་ནི། རང་གི་བརྗོད་བྱའི་གཙོ་བོ་རང་སྨྲ་བ་པོའི་ཚད་མས་ཡང་ ་
དག་པར་ངེས་པ་དང་ལྡན་པའི་སྒོ་ནས་བརྗོད་པར་འདོད་པ་སྟེ། རྗོད་པར་བྱེད་པའི་ཚིག་
རྣམ་དག་ཆོས་ཅན། ཁྱོད་ཡིད་ཆེས་ཚིག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར་ཞེས་འཆད་པ་ལ། ཡང་དག་ངེས་ལྡན་བརྗོད་འདོད་པ། །ཞེས་སོ། །གཉིས་པ་ནི།
ཡིད་ཆེས་ཚིག་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། རྒོལ་བ་བདག་ཉིད་ཀྱིས་སྨྲས་
པའི་ཡིད་ཆེས་རང་ཚིག་དང་། གཞན་བསྟན་བཅོས་མཁན་པོས་སྨྲས་པའི་ཡིད་ཆེས་ལུང་
ཚིག་གཉིས་ཡོད་པའི་ཕྱིར། ཞེས་འཆད་པ་ལ། བདག་གཞན། ཞེས་སོ། །གསུམ་པ་ནི།
ཡིད་ཆེས་རང་གི་ཚིག་དང་ནི། །བསྟན་བཅོས་ཏེ་ལུང་ཚིག་གཉིས་ཆོས་ཅན། ཁྱོད་ཀུན་
བཏུས་ལས་ཡིད་ཆེས་ཞེས་གཅིག་ཏུ་བསྡུས་ནས་བཤད་པ་ཡིན་ཏེ། རྒྱུ་མཚན་ཅིའི་ཕྱིར་ན།
ཁྱོད་གཉིས་རང་གི་བརྗོད་བྱའི་དོན་ལ་ཡིད་ཆེས་པ་སྟེ་མི་བསླུ་བར་མཚུངས་པ་ཡི་ཕྱིར་
ནའོ། །ཞེས་འཆད་པ་ལ། ཡིད་ཆེས་མཚུངས་པ་ཡི། །ཕྱིར་ན་རང་གི་ཚིག་དང་ནི། །བསྟན་
བཅོས་གཅིག་ཏུ་བཤད་པ་ཡིན། །ཞེས་སོ། །
གཉིས་པ་དགོས་པ་ལ་གཉིས། རྣམ་དཔྱོད་དང་། ཡོངས་དཔྱོད་ཀྱི་དགོས་པའོ། །
དང་པོ་ནི། ཡིད་ཆེས་རང་ལུང་གཉིས་ཆོས་ཅན། ཁྱོད་ཡིད་ཆེས་ཞེས་གཅིག་ཏུ་བསྡུས་པ་
ལ་རྣམ་དཔྱོད་ཀྱི་དགོས་པ་ཡོད་དེ། ཇི་ལྟ་སྟེ་དཔེར་ན། རང་ཚིག་མཁན་པོའི་རྒོལ་བ་
བདག་ནི། ཚད་མ་མིན་པ་སྟེ་རང་གི་ཚིག་ལ་ཡིད་ཆེས་པ་མིན་ན། རང་གི་བསམ་དོན་
གཞན་ལ་བསྟན་པའི་ཕྱིར་དུ། རང་ཚིག་ནི་འཇུག་པ་སྟེ་སྨྲ་བར་མི་འགྱུར་བ་དེ་བཞིན་དུ། །
བསྟན་བཅོས་ཀྱང་རང་གི་བརྗོད་དོན་ལ། ཚད་མར་མི་བརྟེན་པ་སྟེ་ཚད་མ་མ་ཡིན་ན།
བསྟན་བཅོས་དེར་གྲགས་པའི་དོན་ཤིན་ལྐོག་ལ་དཔྱོད་པ་ཡང་མི་འཇུག་པ་སྟེ། ཤིན་ལྐོག་
དེ་རྟོགས་པར་མི་འགྱུར་རོ་ཞེས་མཚུངས་པར་བསྟན་པའི་ཚད་མ་ཡིན་པའི་ཕྱིར་ཞེས་འཆད་
པ་ལ། ཇི་ལྟར་བདག་ནི་ཚད་མིན་ན། །ཚིག་གི་འཇུག་པར་མི་འགྱུར་བ། །དེ་བཞིན་བསྟན་
402



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
བཅོས་མི་བསྟེན་ན། །དེར་གྲགས་དོན་ལ་དཔྱོད་པ་ཡང་། །མཚུངས་པར་བསྟན་ཁྱེད་
ཅེས་སོ། །གཉིས་པ་ལ། ཡིད་ཆེས་ལུང་ཚིག་འདི་ཆོས་ཅན། ཁྱོད་རང་ཚིག་དང་ལྷན་ཅིག་
བཤད་པ་ལ་ཡོངས་གཅོད་ཀྱི་དགོས་པ་ཡོད་དེ། རང་ཚིག་དེ། རང་གི་ཁས་བླངས་པའི་རྟེན་
ཆོས་ཅན་གྱི་སྟེང་དུ་རང་འགལ་གྱི་དམ་བཅའ་ཞེན་དོན་ལ་གནོད་བྱེད་ཡིན་པ་དེ་བཞིན་དུ།
ཁྱོད་ཀྱང་བསྟན་བཅོས་དེའི་བརྗོད་བྱ་སྐབས་སུ་བབ་པའི་རྟེན། རང་གི་ཆོས་ཅན་གྱི་སྟེང་དུ།
རང་འགལ་གྱི་ལོག་ཕྱོགས་ཀྱི་དམ་བཅའི་ཞེན་དོན་ཉིད་ལ་གནོད་པ་བྱེད་དོ་ཞེས་པའི་དོན་
འདི་བསྟན་པའི་ཆེད་དུ་ཡིན་པའི་ཕྱིར། ཞེས་འཆད་པ་ལ། བསྟན་བཅོས་དེའི། སྐབས་རྟེན་
ཉིད་ལ་གནོད་བྱེད་ཅེས། །དོན་འདི་བསྟན་པའི་ཆེད་དུ་འདི། །རང་གི་ཚིག་དང་ལྷན་ཅིག་
བཤད། །ཅེས་པ་འདི་བྱུང་། འདིར་སྐབས་རྟེན་ཞེས་པའི་འབྲུ་སྣོན་དུ། ལུང་གིས་གྲུབ་པའི་
དོན་ལ། ལུང་གིས་གནོད་ཅེས་དང་། ཤིན་ལྐོག་ཙམ་ལ་ལུང་གིས་གནོད་ཅེས་འཆད་པ་
གཉིས་ཀ་ནོར་ཏེ། དེ་གཉིས་ལུང་གིས་མ་གྲུབ་པར་ཁས་བླངས་པ་དང་འགལ་བའི་ཕྱིར་རོ། །
གཉིས་པ་དཔེ་གཅིག་གིས་བསྟན་པ་ལ་གཉིས། དཔེར་བརྗོད་གཅིག་པོ་ངོ་ཡིས་
བཟུང་། གཅིག་གིས་གཉིས་ཀ་མཚོན་ཚུལ་བཤད་པའོ། །དང་པོ་ནི། ཡིད་ཆེས་རང་ལུང་
གཉིས་པོ་འདི་ཆོས་ཅན། ཁྱོད་ལྷན་ཅིག་ཏུ་བཤད་པ་ལ་རྒྱུ་མཚན་དང་དགོས་པ་གཉིས་
ཡོད་པ་དེས་ན། ཁྱོད་ཀུན་བཏུས་ལས་དཔེ་གཅིག་གི་སྟེང་དུ་གཏན་ལ་ཕབ་པ་ཡིན་ཏེ།
མདོ་རང་འགྲེལ་ལས། དེ་ལྟ་མ་ཡིན་ནི་དེ་ལྟར་སྣང་བ་སྟེ། དཔེར་ན་སྒྲ་ནི་མཉན་དུ་མི་
རུང་ངོ༌། །བུམ་པ་རྟག་གོ །ཚད་མས་གཞལ་བར་བྱ་བའི་དོན་སྒྲུབ་པར་མི་བྱེད་དོ་ཞེས་པ་
ལྟ་བུ་དམ་བཅའ་བ་ཙམ་དང་འགལ་བ་དང་། ཞེས། དེ་གཉིས་ལ་དཔེར་བརྗོད་གཉིས་པོ་
དག་ཀྱང་། གཞལ་བྱ་འཇལ་བའི་ཚད་མ་མེད་ཅེས་པའི་ཚིག་གཅིག་གིས། མཚུངས་པ་ཉིད་
དུ་བསྟན་པ་ཡིན་པའི་ཕྱིར། དེ་གཉིས་ཀའི་དཔེར་རུང་བ་ཡང་ཡིན་ཏེ། དེས་ཚད་མ་མེད་
པར་བསྟན་པ་གང་ཞིག །སྤྱིར་ཚད་མ་རྣམས་ནི་ཡོད་མ་ཡིན་ན། བསྟན་བཅོས་རྣམ་དག་
403



སྒྲ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དང༌། རང་ཚིག་རྣམ་དག་ཀྱང་ཚིག་ཚད་མར་མི་རུང་བས་ཁྱབ་པའི་ཕྱིར་རོ། །ཞེས་འཆད་
པ་ལ། དེས་ན་འདི་ལ་དཔེ་དག་ཀྱང་། །མཚུངས་པ་ཉིད་དུ་བཤད་པ་ཡིན། །ཚད་མ་རྣམས་
ནི་ཡོད་མིན་ན། །བསྟན་བཅོས་ཚིག་མི་རུང་ཕྱིར་རོ། །ཞེས་པ་འདི་བྱུང་། །
གཉིས་པ་ནི། གཞལ་བྱ་འཇལ་བའི་ཚད་མ་མེད་ཅེས་པའི་ཚིག་ཆོས་ཅན། ཁྱོད་
ཀྱིས། རང་ལུང་དང་འགལ་བ་གཉིས་ཀ་མཚོན་ནུས་ཏེ། ཁྱོད་རང་གི་ཚིག་དང་འགལ་བ་
ལ་རྣམ་པ་གསལ་བའི་དཔེ་སྟེ། དཔེར་བརྗོད་མཚན་ཉིད་པ་ཡིན་པའི་ཕྱིར་དང༌། ལུང་ཚིག་
དང་འགལ་བ་ལ་ཕྱོགས་ཙམ་བསྟན་པ་སྟེ། ཕྱོགས་མཐུན་གྱི་དཔེ་ཡིན་པའི་ཕྱིར་རོ། །དང་
པོ་གྲུབ་སྟེ་ཁྱོད་དངོས་སུ་ཚད་མ་མེད་པར་ཁས་བླངས་ནས། ཤུགས་ལ་ཚིག་རང་ཉིད་ཚད་
མར་ཁས་བླངས་པས། བརྗོད་བྱ་དངོས་ཤུགས་འགལ་བའི་རང་ཚིག་ཡིན་པའི་ཕྱིར། ཕྱི་མ་
གྲུབ་སྟེ། ཁྱོད་སྔར་ལུང་ཚད་མར་ཁས་བླངས་ནས། ཕྱིས་ཚད་མ་མེད་པར་ཁས་བླངས་
པས། ཁས་བླངས་སྔ་ཕྱི་འགལ་བའི་ཆ་ནས། ལུང་འགལ་གྱི་དཔེར་གཞག་གི་རང་འགལ་
གྱི་དམ་བཅའི་ཞེན་དོན་ལ་ལུང་གིས་དངོས་སུ་གནོད་པའི་ཆ་ནས། ལུང་ཚིག་དང་འགལ་
བའི་དཔེར་གཞག་པ་དེ་མ་ཡིན་པའི་ཕྱིར། ཞེས་འཆད་པ་ལ། རང་ཚིག་འགལ་ལ་གསལ་
བའི་དཔེ། །ལུང་ལ་ཕྱོགས་ཙམ་བསྟན་པ་ཡིན། །ཞེས་དང་། རིགས་གཏེར་དུ། ཀུན་ལས་
བཏུས་སུ་གཉིས་ཀ་ཡང་། །དཔེ་གཅིག་གིས་བསྟན་ཞེས་སོ། །འདི་ལ་དཔྱོད་ལྡན་གྱིས་
དཔྱད་ན། གཞལ་བྱ་འཇལ་བའི་ཚད་མ་མེད་ཅེས་པའི་ཚིག་འདི། ཡིད་ཆེས་ལུང་ཚིག་དང་
འགལ་བའི་རྣམ་གསལ་གྱི་དཔེ་ཡང་ཡིན་ཏེ། དེ་ཁས་བླངས་སྔ་ཕྱི་འགལ་བའི་ཚིག་གང་
ཞིག །ཁས་བླངས་སྔ་ཕྱི་འགལ་བ་ལ་ལུང་དང་འགལ་བ་དང༌། བརྗོད་བྱ་དངོས་ཤུགས་
འགལ་བ་ལ། རང་ཚིག་དང་འགལ་བར་འཇོག་གི ལུང་དང་འགལ་བ་ལ་ལུང་གིས་གནོད་
པ་ཞིག་མི་དགོས་པར་ས་སྐྱ་པཎྜི་ཏས། གཞན་དག་ལུང་དང་རང་ཚིག་རྙེད། །སློབ་དཔོན་
ངག་གི་དབྱེ་བར་བཞེད། །ཅེས་པ་རྩ་འགྲེལ་ལས་བཤད་པའི་ཕྱིར་སྙམ་ན། ཤིན་ཏུ་དཀའ་
404



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
མོད། ཁོ་བོ་ནི་འདི་ལྟར་སེམས་ཏེ། ཡིད་ཆེས་དང་འགལ་བ་ལ། ཡིད་ཆེས་ཁས་བླངས་དང་
འགལ་བ་དང༌། ཡིད་ཆེས་རང་ཚིག་དང་འགལ་བ་གཉིས་ཡོད་པའི། ལུང་དང་འགལ་བ་
ལ་དང་པོ་དང་། རང་ཚིག་དང་འགལ་བ་ལ་གཉིས་པར་འཇོག་ཅེས་ཟེར་བའི་སྔ་རབས་ཀྱི་
ལུགས་དེ་ནི་མི་འཐད་དེ། དེ་གཉིས་ཀ་ལ། ལུང་དང་འགལ་བ་དང་རང་ཚིག་དང་འགལ་
བ་རེ་རེ་ཡོད་པའི་ཕྱིར་ཞེས་འཆད་པ་ནི། གཞན་དག་ལུང་དང་རང་ཚིག་ཟེར། །ཞེས་པའི་
དོན་ཡིན་ལ། རང་ལུགས་ནི། ཁས་བླངས་སྔ་ཕྱི་འགལ་བ། ཁས་བླངས་འགལ་བ་དང་།
བརྗོད་བྱ་དངོས་ཤུགས་འགལ་བ་ལ། རང་ཚིག་དང་འགལ་བར་འཇོག་པ་སློབ་དཔོན་གྱི་
དགོངས་པ་ཡིན་ཏེ། རྣམ་ངེས་ལས། འོ་ན་འདི་དག་ལ་དབྱེ་བ་ཅི་ཡོད་ཅི་ཡང་མེད་དོ། ། །
འོ་ན་ཇི་ལྟར་བརྗོད་ཅེ་ན། ངག་གི་དབྱེ་བས་དེ་ལྟར་འགྱུར་རོ། །སྔ་མས་བཞག་པ་
ཕྱི་མས་མཉམ་གཞག་པར་བྱེད་པའི་ཕྱིར་ཁས་བླངས་པར་འགལ་བ་ཡིན་ནོ། །ཞེས་སོགས་
བཤད་པའི་ཕྱིར་ཞེས་འཆད་པ་ནི། སློབ་དཔོན་ངག་གི་དབྱེ་བར་བཞེད། །ཅེས་པའི་དོན་
ཡིན་ལ། གནད་ཀྱི་སྙིང་པོ་ཁས་བླངས་དང་འགལ་བ་དང་། ལུང་དང་འགལ་བ་གཉིས་
གནད་གཅིག་ཏུ་བཟུང་ན། འདིའི་འགལ་བ་སྤོང་བར་སུས་ཀྱང་མི་ནུས་པས། ལུང་དང་
འགལ་བ་དེ་ལ་ཡང་། ཁས་བླངས་སྔ་ཕྱི་འགལ་བའི་ཁས་བླངས་དང་འགལ་བ་དང་།
བརྗོད་བྱ་དངོས་ཤུགས་འགལ་བའི་རང་ཚིག་དང་འགལ་བ་གཉིས། རང་ཚིག་དང་འགལ་
བ་དེ་ལའང་དེ་འདྲ་གཉིས་ཡོད་དོ་ཞེས་འབྱེད་ཤེས་ན། དཀའ་བའི་གནས་རང་གྲོལ་ཡིན་ཏེ།
གཞལ་བྱ་འཇལ་བའི་ཚད་མ་མེད་ཅེས་པ་ནི། ཁས་བླངས་དང་འགལ་བའི་རྣམ་བསལ་གྱི་
དཔེ་ཡིན་ཀྱང་། ལུང་དང་འགལ་བའི་རྣམ་བསལ་གྱི་དཔེ་མ་ཡིན་པའི་ཕྱིར་ཞེས་ཁས་
བླངས་པས་ཆོག་པའི་ཕྱིར་རོ། །དེས་ན་མཁས་གྲུབ་རྗེའི་ཊིཀྐར། འདི་ཡིད་ཆེས་རང་ལུང་
གཉིས་གཅིག་ཏུ་བསྡུས་ནས་ཐུན་མོང་དུ་མཚོན་པའི་དཔེ་ཡིན་གྱི། དེ་གཉིས་དཔེ་ཁ་ཅིག་
གི་སྟེང་དུ་བསྟན་པ་མ་ཡིན་ཞེས་པ་མི་འཐད་དེ། དེ་གཉིས་དཔེ་གཅིག་གིས་མཚོན་ནུས་པ་
405



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དེ་ལ། དེ་གཉིས་དཔེ་གཅིག་གི་སྟེང་དུ་གཏན་ཕབ་ཅེས་བཤད་པ་ཡིན་པའི་ཕྱིར་ཏེ། འདིར།
དེས་ན་འདི་ལ་དཔེ་དག་ཀྱང༌། །མཚུངས་པ་ཉིད་དུ་བསྟན་པ་ཡིན། །ཞེས་བཤད་པའི་
ཕྱིར་རོ། །འོ་ན། ལུང་དང་འགལ་བ་ལ་རྣམ་གསལ་གྱི་དཔེ་ཇི་ལྟ་བུ་སྙམ་ན། ལུང་དང་
འགལ་མེད་ལ་གསལ་བའི་དཔེར་བརྗོད་ངོས་འཛིན་ཡོད་དེ། རྒྱུ་སྦྱིན་སོགས་སྤྱད་པ་ལས།
མ་འོངས་པ་ན་འབྲས་བུའི་ཆོས་བདེ་བ་མི་འགྲུབ་ཅེས་བྱ་བ་དེ་དེའི་དཔེ་ཡིན་པའི་ཕྱིར་ཏེ།
དམ་བཅའ་དེའི་ཞེན་དོན་ལ་དཔྱད་པ་གསུམ་གྱིས་དག་པའི་ལུང་གིས་གནོད་པའི་ཕྱིར་རོ། །
ཞེས་འཆད་པ་ལ། དེ་ལ་མ་འོངས་པ་ན་ཆོས། །བདེ་བ་མི་འགྲུབ་ཅེས་བྱ་བ་ཡིན་ཞེས་སོ། །
བཞི་པ་གནོད་གེགས་སོ་སོར་བཤད་པ་ལ། གེགས་བྱེད་ཉིད་དུ་འགྱུར་བའི་ཚུལ།
དེའི་སྒྲུབ་བྱེད་གསལ་བར་བཤད་པའོ། །དང་པོ་ནི། རང་ཉིད་མི་རྟག་པ་ཡིན་པའི་སྒྲུབ་
བྱེད་ལུང་དེ་ལ་ངེས་པར་བརྟེན་དགོས་པ་མ་ཡིན་པའི་དངོས་པོ་སྒྲ་ལྟ་བུ་ཆོས་ཅན། མུ་
སྟེགས་སྤྱོད་པ་ལྟ་བུས། ཁྱོད་ལ་སྔར་རྟག་སྟོན་གྱི་བསྟན་བཅོས་ཚད་མར་ཁས་བླངས་ནས་
ཕྱིས་བསྟན་བཅོས་དེ་དང་འགལ་བ་ཁྱོད་མི་རྟག་པར་བརྗོད་པ་སྟེ་དམ་བཅས་ན་ཡང་།
དཔྱོད་པ་པས་སྔར་ཁས་བླངས་པའི་སྒྲ་རྟག་སྟོན་གྱི་བསྟན་བཅོས་དེ་དང་། ཕྱིས་སྒྲ་མི་རྟག་
པར་མ་ངེས་བཞིན་དུ་སྒྲ་མི་རྟག་པར་དམ་བཅས་པའི་དམ་བཅའ་གཉིས་པོ་དེ་ཕན་ཚུན་
གནོད་པ་བྱེད་པ་མ་ཡིན་ཏེ། གཉིས་པོ་དག་ཕན་ཚུན་གེགས་བྱེད་ཙམ་དུ་འགྱུར་བའི་ཕྱིར་ཏེ།
དེ་གཉིས་རྒྱབ་རྟེན་ཚད་མ་མེད་པར་དམ་བཅའ་འགལ་ནུས་པ་མཚུངས་པ་ཙམ་ཡིན་པའི་
ཕྱིར་རོ། །དེ་གཉིས་ཕན་ཚུན་གེགས་བྱེད་ཡིན་པའི་དཔེ་ཡང་ཡོད་དེ། དཔེར་ན་རང་གི་མ་
མོ་གཤམ་ཡིན་ནོ་ཞེས་པའི་རང་ཚིག་སྔ་ཕྱི་གཉིས་པོ་ཕན་ཚུན་གེགས་བྱེད་ཡིན་པ་བཞིན་ཏེ་
དེ་དང་ཆོས་མཚུངས་པ་ཡིན་པའི་ཕྱིར་ཏེ། དཔྱོད་པ་པས་སྔར་རྟག་སྟོན་གྱི་བསྟན་བཅོས་
ཚད་མར་ཁས་བླངས་ནས། ཕྱིས་སྒྲ་མི་རྟག་པར་དམ་བཅས་པ་དེ་ཡང་། རྒྱབ་བརྟེན་ཚད་
མ་དང་འབྲེལ་བ་དེའི་ཚེའམ། ཡང་ན་དངོས་སྟོབས་ལ་དཔྱོད་པ་དེའི་ཚེ། རང་ཚིག་སྔ་ཕྱི་
406



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
འགལ་བའི་བདག་ཉིད་དུ་གྱུར་པས། ཕན་ཚུན་གེགས་བྱེད་ཙམ་ཡིན་པའི་ཕྱིར། ཞེས་
འཆད་པ་ལ། དེ་ལ་རྟེན་མིན་དངོས་པོ་ལ། །བསྟན་བཅོས་དང་འགལ་བརྗོད་ན་ཡང་། །
གནོད་པ་མ་ཡིན་གཉིས་པོ་དག །ནུས་པ་མཚུངས་ཕྱིར་གེགས་བྱེད་འགྱུར། །དཔེར་ན་རང་
གི་ཚིག་བཞིན་ཏེ། །དེ་ཡང་དེ་ཚེ་རང་ཚིག་བདག །ཅེས་སོ། །
གཉིས་པ་ནི། འོ་ན། ཕྱིས་སྒྲ་མི་རྟག་པར་ཚད་མས་ངེས་ནས་སྒྲ་མི་རྟག་པར་དམ་
བཅས་པའི་ཚེ། དམ་བཅའ་དེས་རང་འགལ་གྱི་དམ་བཅའི་ཞེན་དོན་ལ་གནོད་པ་བྱེད་དམ་
སྙམ་ན། འདི་ལ་ཡང་སྐབས་ཕྱེད་དགོས་ཏེ། གནས་གསུམ་ཤིན་ལྐོག་ལ་དཔྱོད་པ་དེའི་ཚེ།
དམ་བཅའ་དེ་དག་གང་ལ་རྒྱབ་བརྟེན་ཚད་མ་ཡོད་པའི་དམ་བཅའ་དེ་ནི། རང་འགལ་གྱི་
དམ་བཅའ་གཞན་དེའི་ཞེན་དོན་ལ་གནོད་བྱེད་དུ་འགྱུར་ཏེ། དེའི་ཚེ་ལུང་སྒྲུབ་བྱེད་ཚད་
མར་ཁས་ལེན་པའི་དུས་ཡིན་པའི་ཕྱིར། ཁྱབ་པ་ཡོད་དེ། ཤིན་ལྐོག་ལ་དཔྱོད་པ་དེ་ལྟ་བུ་མ་
ཡིན་ན། རང་གི་ཞེན་དོན་དངོས་སྟོབས་ཀྱི་རིགས་པ་དང་བྲལ་བ་སྟེ་དངོས་སྟོབས་ཀྱིས་
བསྒྲུབ་མི་ནུས་པའི་དམ་བཅའ་འམ། དངོས་སྟོབས་ཀྱིས་ཕྱིས་བསྒྲུབ་ནུས་ཀྱང་། ད་ལྟ་དམ་
བཅའ་འགལ་བ་ནུས་པ་མཚུངས་པའི་དམ་བཅའ་ཡིས། ཇི་བཞིན་པའི་དོན་ཅན་དངོས་
སྟོབས་རྗེས་དཔག་གི་ཡུལ་ལ་ཇི་ལྟར་གནོད་དེ་མི་གནོད་པའི་ཕྱིར། ཇི་བཞིན་པའི་དམ་
བཅའ་དེས་ཀྱང་། རིགས་གཉིས་ཀྱི་དམ་བཅའ་དང་། ནུས་མཚུངས་ཀྱི་དམ་བཅའི་ཞེན་
དོན་ལ་ཇི་ལྟར་གནོད་དེ་མི་གནོད་པའི་ཕྱིར་ཏེ། དངོས་སྟོབས་ཡུལ་ལ་ཚིག་ཚད་མ་མ་ཡིན་
པའི་ཕྱིར། ཞེས་འཆད་པ་ལ། དེ་དག་གང་ལ་ཚད་མར་ཡོད། །དེ་ནི་གཞན་ལ་གནོད་བྱེད་
འགྱུར། །དེ་ལྟ་མིན་ན་རིགས་བྲལ་གྱི། །དམ་བཅའ་ནུས་པ་མཚུངས་པ་ཡིས། །དམ་བཅའ་
ཇི་བཞིན་དོན་ཅན་གྱི། །རྗེས་དཔག་ལ་ནི་ཇི་ལྟར་གནོད། །ཅེས་སོ། །འདིར་འགྲེལ་མཛད་
ཕལ་ཆེ་བས། སྒྲ་མི་རྟག་པར་ཚད་མས་ངེས་ནས་སྒྲ་མི་རྟག་པར་དམ་བཅས་པའི་དམ་
བཅའ་དེས། སྒྲ་རྟག་པར་དམ་བཅས་པའི་ཞེན་དོན་ལ་གནོད་བྱེད་དུ་འགྱུར་ཞེས་པ། དེ་
407



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
དག་གང་ལ་ཚད་མ་ཡོད། ཅེས་སོགས་ཀྱི་ལུང་དོན་འཆད་པ་ནི། རྣམ་འགྲེལ་རང་དང་
འགལ་ཏེ། ཡོངས་རྟགས་ཡོངས་སུ་ལེན་པའི་ཕྱིར། །ཞེས་སོགས་དང་། རྗེས་དཔག་རང་
གི་སྤྱོད་ཡུལ་ལ། །ལུང་ལ་ལྟོས་པ་མེད་པར་བཤད། །ཅེས་སོགས་དང་། གནས་གསུམ་
པར་ནི་འཕོ་བ་ན། །བསྟན་བཅོས་ལེན་པ་རིགས་ལྡན་ཡིན། །ཞེས་སོགས་ཀྱིས་གཞལ་
བྱའི་གནས་དང་པོ་གཉིས་ལ་དཔྱོད་པའི་ཚེ། ལུང་གནོད་སྒྲུབ་ཀྱི་ཡན་ལག་ཏུ་མི་འགྱུར་
བར་བཤད་པ་དང་འགལ་བའི་ཕྱིར། ཡང་མཁས་པ་ཤཱཀ་མཆོག་པ་དང་། མཁས་གྲུབ་
རྗེས། སྒྲ་མི་རྟག་པར་ཚད་མས་ངེས་ནས་སྒྲ་མི་རྟག་པར་དམ་བཅའ་པའི་དམ་བཅའ་དེས།
རང་འགལ་གྱི་ཞེན་དོན་ལ་མི་གནོད་ཀྱང་། དེ་ལྟར་ངེས་པའི་ཚད་མས། སྒྲ་རྟག་པ་སོགས་
ལ་གནོད་པ་བྱེད་ཅེས་པ། དེ་དག་གང་ལ་ཚད་མ་ཡོད། །ཅེས་སོགས་དོན་དུ་བཤད་སྣང་བ་
ཡང་མི་རིགས་ཏེ། སྒྲ་མི་རྟག་པར་ངེས་པའི་ཚད་མས། སྒྲ་རྟག་པ་ལ་གནོད་པ་ལ། སྒྲུབ་
བྱེད་ཀྱི་ངག་དེ་ཙམ་དཔྱོད་ལྡན་ལ་མི་དགོས་པའི་ཕྱིར་རོ། །
གསུམ་པ་དེའི་སྒྲུབ་བྱེད་བཤད་པ་ལ། ཤེས་བྱ་ཆོས་ཅན། དངོས་སྟོབས་ལ་དཔྱོད་
པའི་ཚེ་རང་ལུང་གཉིས་རང་འགལ་གྱི་དམ་བཅའི་ཞེན་དོན་ལ་གེགས་བྱེད་ཙམ་ཡིན་ཏེ།
གཞལ་བྱའི་གནས་དང་པོ་གཉིས་ལ་དཔྱོད་པའི་ཚེ་ལུང་རྣམས་སྒྲུབ་བྱེད་ཚད་མ་ཡིན་པ་ནི།
སྔར་ལེའུ་སྔ་མ་རྣམས་ཉིད་དུ་བཟློགས་ཟིན་ཡིན་པའི་ཕྱིར་རོ་ཞེས་འཆད་པ་ལ། ལུང་
རྣམས་ཚད་མས་ཡིན་པ་ནི། །སྔར་ཉིད་རྣམ་པར་བཟློགས་པ་ཡིན། །ཞེས་སོགས། རྒྱུ་
མཚན་དེའི་ཕྱིར་ན། སྔར་ལུང་ཚད་མར་ཁས་བླངས་ནས། ལུང་དོན་ཤིན་ལྐོག་ལ་དཔྱོད་པ་
དག་ལ། རང་ལུང་དང་འགལ་ན་གནོད་པའི་སྐྱོན་འདི་འདོད་པ་ཡིན་ཏེ། གནས་གསུམ་
པར་དཔྱད་པ་འཕོ་བའི་ཚེ། ལུང་རྣམས་སྒྲུབ་བྱེད་ཚད་མ་ཡིན་པའི་ཕྱིར་ཏེ་ཞེས་འཆད་པ་ལ།
དེ་ཡི་ཕྱིར་ན་ཁས་བླངས་ནས། །དཔྱོད་པ་དག་ལ་སྐྱོན་འདི་འདོད། །ཅེས་སོགས། རྩ་བའི་
གཉིས་པ་ནི། རྗེས་དཔག་ལོགས་སུ་བཤད་པའི་ཚུལ་ནི། གཞལ་བྱའི་གནས་གསུམ་ལ་
408



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
ལུང་གནོད་སྒྲུབ་ཡིན་མིན་ཁྱད་པར་ཡོད་པ་དེས་ན། ཁས་བླངས་དེ་ཡིད་ཆེས་རང་ལུང་
གཉིས་ཆོས་ཅན། ཁྱོད་ལ་བརྟེན་ནས་གཞལ་བྱ་ཤིན་ལྐོག་རྟོགས་པའི་རྟོག་ཚད་དེ་རྗེས་
དཔག་ལས་ཕྱི་རོལ་ཏུ་གྱུར་པ་མ་ཡིན་ཏེ། ཁྱོད་གཞལ་བྱ་ཤིན་ལྐོག་གི་ལོག་ཕྱོགས་ལ་
གནོད་བྱེད་ཀྱི་ཡིད་ཆེས་ཀྱི་རྟགས་ཡིན་པའི་ཕྱིར་ཞེས་འཆད་པ་ལ། དེས་ན་གནོད་ཕྱིར་
རྗེས་དཔག་ལས། །ཁས་བླངས་ཕྱི་རོལ་གྱུར་པ་མིན། །ཞེས་སོ། །དེས་ན་ཁས་བླངས་རྗེས་
དཔག་དེ་རྗེས་དཔག་ལས་དོན་གཞན་མ་ཡིན་ཡང་སེལ་བྱེད་ཚད་མའི་དབྱེ་བ་འཆད་པའི་ཚེ།
མངོན་སུམ་གྲངས་གཅིག་ཏུ་བྱས་ནས། དངོས་སྟོབས་རྗེས་དཔག་དང་ཡིད་ཆེས་རྗེས་
དཔག་གཉིས་དབྱེ་བ་ཐ་དད་དུ་བྱས་པ་ཆོས་ཅན། དགོས་པ་ཡོད་དེ། དེ་གཉིས་ལ་གནོད་
སྒྲུབ་ཀྱི་ཡུལ་མི་འདྲ་བའི་ཁྱད་པར་ཡོད་པ་དེ་གསལ་བར་བསྟན་པའི་ཆེད་ཡིན་པའི་ཕྱིར་
ནའོ། །དེ་གཉིས་ལ་གནོད་སྒྲུབ་མི་འདྲ་བའི་ཁྱད་པར་ཡང་ཡོད་དེ། ལུང་གིས་གྲུབ་པའི་
གཞལ་བྱ་ཤིན་ལྐོག་རྣམས། དངོས་སྟོབས་རྗེས་དཔག་གི་གནོད་སྒྲུབ་ཀྱི་ཡུལ་ཡིན་ལ།
མངོན་སུམ་ཙམ་དང་དངོས་སྟོབས་ཀྱིས་གྲུབ་པའི་གཞལ་བྱའི་གནས་དང་པོ་གཉིས་པོ་དེ།
ཡིད་ཆེས་རྗེས་དཔག་གི་གནོད་གྲུབ་ཀྱི་ཡུལ་མ་ཡིན་པའི་ཕྱིར་ཞེས་འཆད་པ་ལ། ཡང་ཡུལ་
གྱི་ཁྱད་པར་བསྟན་པ་ཡི། །ཕྱིར་ན་ཐ་དད་བྱས་པ་ཡིན། །ཞེས་སོ། །གནོད་སྒྲུབ་ཀྱི་ཡན་
ལག་མི་འདྲ་བའི་དགོས་པའི་དབང་དེ་ལྟ་མ་ཡིན་ན། རྗེས་དཔག་གི་ནང་ཚན་མི་འདྲ་བའི་
དབྱེ་བ་བྱས་པར་འགྱུར་ལ། དེ་འདོད་ན། སེལ་བྱེད་རྗེས་དཔག་དེ་ལ་འབྲས་རང་མ་
དམིགས་པའི་རྟགས་ལ་བརྟེན་པའི་རྗེས་དཔག་གསུམ་དུའང་དབྱེ་དགོས་པས་ཧ་ཅང་ཐལ་
ཆེས་པའམ། གལ་ཏེ་དེ་ལྟར་མི་དགོས་ཏེ། དེ་ལྟ་བུའི་རྗེས་དཔག་གསུམ་པོ་དེ། རྗེས་
དཔག་ཏུ་རིགས་གཅིག་པའི་ཕྱིར་སྙམ་ན། འོ་ན་དངོས་སྟོབས་དང་ཡིད་ཆེས་རྗེས་དཔག་
གཉིས་པོ་དེ་ཡང་། སེལ་བྱེད་ཚད་མའི་དབྱེ་ལོགས་ཤིག་ཏུ་བྱས་པ་དོན་མེད་དུ་འགྱུར་བར་
ཐལ། དེ་གཉིས་ཀྱང་རྗེས་དཔག་ཏུ་རིགས་གཅིག་པའི་ཕྱིར་ཞེས་མཚུངས་སོ། །ཞེས་འཆད་
409



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ལ། དེ་ལྟ་མིན་ན་ཐལ་ཆེས་པའམ། །ལོགས་ཤིག་བྱས་པ་དོན་མེད་འགྱུར། །ཞེས་སོ། །
འོ་ན་འདིར་གྲགས་པའི་རྗེས་དཔག་ཀྱང་དབྱེ་བ་ལོགས་པར་བྱས་པའི་དོགས་པ་འཆད་
དགོས་སམ་སྙམ་ན། ཤིན་ཏུ་ཡང་དགོས་ཏེ། གྲགས་པ་རྗེས་དཔག་ལས། ཕྱི་རོལ་གྱུར་པ་
མ་ཡིན་ཡང་། །ཐ་དད་བྱས་ཡིན་སྔ་མ་བཞིན། །ཞེས་གྲགས་བསལ་གྱི་སྐབས་སུ་འཆད་
པའི་ཕྱིར་རོ། །
གཉིས་པ་རིགས་སྒོར་རང་ལུགས་ཐ་དད་དུ་བཤད་པའི་ཚུལ་ནི། རིགས་པའི་སྒོར།
རང་གི་ཚིག་ཀྱང་། ལུང་ཚིག་ལས་དཔེར་བརྗོད་ཐ་དད་དུ་བཤད་པ་ཆོས་ཅན། དགོས་པ་
ཡོད་དེ། ཤིན་ལྐོག་ལ་དཔྱོད་པའི་ཚེ་ཡང་། དངོས་ཤུགས་སོགས་འགལ་བའི་རང་ཚིག་ཙམ་
བརྗོད་པ་དེ། རང་འགལ་གྱི་དམ་བཅའི་ཞེན་དོན་ལ་གེགས་བྱེད་ཡིན་ནོ་ཞེས་ཤེས་པའི་
ཆེད་ཡིན་པའི་ཕྱིར། ཞེས་འཆད་པ་ལ། རང་གི་ཚིག་ཀྱང་ཐ་དད་པ། །ཚིག་ཙམ་བརྗོད་པ་
གེགས་བྱེད་ཡིན། །ཞེས་དང་། རིགས་གཏེར་དུ། རིགས་པའི་སྒོར། ལུང་ལ་དཔེར་བརྗོད་
གཞན་དུ་གསུངས། །ཞེས་སོ། །མཁས་མཆོག་གོ་རབ་འབྱམས་པས། གཞུང་འདི་ལ། ཀུན་
བཏུས་ལས། ལུང་ཚིག་དངོས་སྟོབས་རྗེས་དཔག་ལས་མ་ཟད་བྱས་པ་དགོས་པ་ཡོད་པར་
མ་ཟད། རང་ཚིག་ཀྱང་དངོས་སྟོབས་ལས་ཐ་དད་དུ་བྱས་པ་ཆོས་ཅན། དགོས་པ་ཡོད་དེ།
ཞེས་སོགས་འཆད་པ་ནི། ཀྱང་སྒྲའི་ནུས་པ་ལ་འབྱོར་བ་ཙམ་སྣང་ཡང་། དགོངས་པ་མ་
ཡིན་ཏེ། ཀུན་བཏུས་ལས། རང་ལུགས་གཉིས་ལས་དཔེར་བརྗོད་ཐ་དད་མེད་པས་དགོས་
པ་ཐ་དད་དུ་འཆད་མི་དགོས་པའི་ཕྱིར་ཏེ། རིགས་གཏེར་ལས། ཀུན་ལས་བཏུས་སུ་
གཉིས་ཀ་ཡང་། །དཔེ་གཅིག་གིས་བསྟན་རིགས་པའི་སྒོར། །ལུང་ལ་དཔེར་བརྗོད་གཞན་
དུ་གསུངས། །ཞེས་པ་དེ་དང་། གཞུང་འདི་སྦྱོར་ཚུལ་མ་དགོས་པའི་རྣམ་འགྱུར་ཡིན་པའི་
ཕྱིར་རོ། །
གསུམ་པ་རྩོད་སྤང་ལ། རྩོད་པ་དང་ལན་གཉིས། དང་པོ་ནི། གང་ལ་རྩོད་ན། དེ་ལ་
410



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
བརྟེན་མིན་ཞེས་སོགས་དང་། ལུང་རྣམས་ཚད་མ་ཡིན་པ་ནི། །ཞེས་སོགས་སྐབས་སུ།
དངོས་སྟོབས་ཡུལ་དཔྱོད་པའི་ཚེ། ལུང་གནོད་བྱེད་མ་ཡིན་པར་བསྟན་པ་དེ་ལ་རྩོད།
གཉིས་པ་ནི། ཕྱི་ནང་གི་པཎྜི་ཏ་འགའ་ཞིག་གིས་རྩོད་ཚུལ་ནི། ཁོ་ན་རེ། གནས་གསུམ་
ཆར་གྱི་དངོས་པོ་ཀུན་ལ་ལུང་གིས་གནོད་པ་བྱེད་པའི་རྒྱུ་མཚན་ཡོད་དེ། སྤྱོད་པ་པ་ལྟ་བུ་དེ་
ཡིས། སྔར་སྒྲ་རྟག་སྟོན་གྱི་བསྟན་བཅོས་ཚད་མར་ནི་ཁས་བླངས་པའི་ཕྱིར་ན་སྟེ་དེའི་རྒྱུ་
མཚན་གྱི་ཕྱིས་སྒྲ་མི་རྟག་པར་དམ་བཅས་པའི་དམ་བཅའི་ཞེན་དོན་ལ་གནོད་པའི་ཕྱིར་ཞེ་
ན་ཞེས་པའི་ཕྱོགས་སྔ་འཆད་པ་ལ། དེ་ཡིས་བསྟན་བཅོས་ཚད་མར་ནི། །ཁས་བླངས་ཕྱིར་
ན་དངོས་ཀུན་ལ། །གནོད་བྱེད་ཅེ་ན་ཞེས་སོ། །དེའི་ལན་ནི། རྒོལ་བ་དེ་ཆོས་ཅན། ཁྱོད་
ཀྱིས་སྔར་ཚད་མར་ཁས་བླངས་པའི་བསྟན་བཅོས་དེ། གལ་ཏེ་ཕྱིས་ཚད་མར་མི་འདོད་ན།
ལོག་ཕྱོགས་ལ་གནོད་པ་ཡིན་ནམ་ཅི་སྟེ་མ་ཡིན་པར་ཐལ། ཁྱོད་ཀྱིས་བསྟན་བཅོས་དེ་ཚད་
མར་ཁས་བླངས་པའི་ཆ་ནས། བསྟན་བཅོས་དེའི་ལོག་ཕྱོགས་ལ་གནོད་བྱེད་དུ་སོང་བ་
ཡིན་པའི་ཕྱིར། རྟགས་དངོས། དེ་ལ་ཁོ་ན་རེ། སྐྱོན་མེད་དེ། སྔར་བསྟན་བཅོས་ཚད་མར་
ཁས་བླངས་ནས། ཕྱིས་དེ་དོར་ན་རང་ཚིག་སྔ་ཕྱི་འགལ་བའི་ཆ་ནས། ལོག་ཕྱོགས་ལ་
གནོད་པ་ཡིན་པའི་ཕྱིར་ནའོ་ཞེས་ཟེར་ན། འོ་ན་རང་ཚིག་དང་འགལ་བ་དང་བསྟན་བཅོས་
དང་འགལ་བ་གཉིས་ལ་ཁྱད་པར་ཐ་དད་གཏན་ནས་མེད་པར་འགྱུར་བ་ལ། སྔར་བསྟན་
བཅོས་ཚད་མར་ཁས་བླངས་ནས་ཕྱིས་དེ་དང་འགལ་བ་དམ་བཅས་པའི་ཚེ། བསྟན་བཅོས་
དང་འགལ་བས་གནོད་པར་མ་ཟད། རང་ཚིག་དང་འགལ་བས་ཀྱང་གནོད་པར་བཞག་
འདུག་པའི་ཕྱིར་རོ། །ཞེས་འཆད་པ་ལ། དེ་ཡིས་བསྟན་བཅོས་ཚད་མར་ནི། །ཁས་བླངས་
ཕྱིར་ན་དངོས་ཀུན་ལ། །གལ་ཏེ་དེ། མི་འདོད་གནོད་བྱེད་ཡིན་ནམ་ཅི། །རང་ཚིག་འགལ་
ན་རང་ཚིག་དང་། །བསྟན་བཅོས་འགལ་ཐ་དད་མེད་འགྱུར། །ཞེས་སོ། །ཡང་བསྟན་
བཅོས་འདི་ཆོས་ཅན། ཁྱོད་གཞལ་བྱའི་གནས་ཀུན་ལ་སྒྲུབ་བྱེད་ཡོངས་སུ་རྗོད་པའི་སྒྲུབ་
41 1



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྱེད་ཚད་མ་ཉིད་ཡིན་པར་ཐལ། ཁྱོད་སྐྱེས་བུའི་འདོད་པ་ཙམ་གྱིས་སྒྲུབ་བྱེད་ཚད་མར་
བྱས་ན་སྟེ་སྐྱེས་པ་ཡིན་པའི་ཕྱིར། རྟགས་དངོས་ཞེས་འཆད་པ་ལ། སྐྱེས་བུའི་འདོད་པས་
བྱས་ན་འདི། །ཡོངས་སུ་རྫོགས་པའི་ཚད་མ་ཉིད། །ཅེས་སོ། །
བཞི་པ་གྲུབ་དོན་བསྡུ་བ་ནི། ཤེས་བྱ་ཆོས་ཅན། གཞལ་བྱའི་གནས་གསུམ་པོ་ལ་
ལུང་གནོད་སྒྲུབ་ཏུ་འཇོག་མི་འཇོག་གི་ཁྱད་པར་འབྱེད་ཚུལ་ཡོད་དེ། སྔར་བཤད་པའི་རྒྱུ་
མཚན་དེས་ན། རབ་ཏུ་གྲགས་པའི་དོན་མངོན་ལྐོག་དག་ལ། བསྟན་བཅོས་དོར་ནའང་དེ་
གཉིས་མི་རྟོགས་པའི་ཉེས་པ་མེད་ལ། ཤིན་ཏུ་ལྐོག་གྱུར་དག་ལ། བསྟན་བཅོས་རེ་ལུང་ནི་
སྒྲུབ་བྱེད་ཚད་མར་མི་འདོད་ན། ཤིན་ལྐོག་རྟོགས་པའི་རྣམ་པར་དཔྱོད་པ་ཉིད་མི་འཇུག་
པའི་ཕྱིར་ཞེས་འཆད་པ་ལ། དེས་ན་རབ་གྲགས་དོན་དག་ལ། །བསྟན་བཅོས་དོར་ནའང་
ཉེས་པ་མེད། །ལྐོག་གྱུར་དག་ལ་བསྟན་བཅོས་ནི། །མི་འདོད་དཔྱོད་པ་ཉིད་མི་འཇུག །
ཅེས་སོ། །འོ་ན་ཤིན་ལྐོག་ལ་ལུང་སྒྲུབ་བྱེད་ཚད་མར་ཁས་ལེན་ན། ལུང་དོན་ལ་བརྟག་
དཔྱད་མ་བྱས་པར་ཁས་བླངས་པས་ཆོག་གམ་སྙམ་ན། ལུང་འདི་ལ་བརྟག་ཅིང་དཔྱད་
པའི་ཚེ། ཕྱི་རོལ་པའི་ལུང་ཕལ་ཆེར་ནི་ཆོས་ཅན། ཁྱོད་ཁས་བླངས་སྔ་ཕྱི་འགལ་བར་
བརྗོད་པའི་ལུང་ལྟར་སྣང་ཡིན་པའི་སྒྲུབ་བྱེད་འདི་ལྟ་སྟེ། ཁྱོད་ཆགས་སོགས་ཆོས་མིན་
སྡིག་པའི་རྩ་བར་བཤད། ཆུའི་ཁྲུས་ཀྱིས་ཆོས་མིན་སྡིག་པ་འདག་པར་གྱུར་པའོ་ཞེས་སྟོན་
པའི་ལུང་གང་ཞིག །དེ་ལྟར་སྟོན་པའི་ལུང་དེ་ནི་ཁས་བླངས་སྔ་ཕྱི་འགལ་བ་ཡིན་པའི་ཕྱིར་ཏེ།
ཆུའི་ཁྲུས་ཀྱིས་ཆོས་མིན་སྡིག་པ་རྩ་བ་ནས་འདག་པ་མི་སྲིད་པའི་ཕྱིར་ཏེ། བདག་ཏུ་ལྟ་བ་
དེ་སྡིག་པའི་རྩ་བ་གང་ཞིག །ཆུའི་ཁྲུས་ཀྱིས། བདག་རྩ་བ་ནས་འཇོམས་པར་མི་ནུས་པའི་
ཕྱིར་རོ། །ཞེས་འཆད་པ་ལ། འདི་ལ་རྟག་པ་ཕལ་ཆེར་ནི། །འགལ་བ་བརྗོད་ཡིན་འདི་
ལྟ་སྟེ། །ཆགས་སོགས་ཆོས་མིན་རྩ་བ་དང༌། །ཁྲུས་ཀྱིས་ཆོས་མིན་དག་གྱུར་པའོ། །
ཞེས་སོ། །
412



ལེགས་བཤད་ཉི་མའི་འོད་ཟེར་ལས་མ་བསལ་བའི་རྣམ་བཤད་གྲགས་བསལ་གངྒཱའི་ཆུ་རྒྱུན།
གཞུང་དེའི་དོན་ནི། དེ་ལྟར་བཤད་ཀྱི། གཞན་དུ་ན། དག་བྱེད་ཁྲུས་ཀྱི་ཆོ་གས་གྲིབ་
ལ་སོགས་པའི་ཉེས་པ་མངོན་གྱུར་ཅུང་ཟད་འདག་པར་ནང་པ་སངས་རྒྱས་པ་རང་གིས་
ཀྱང་ཁས་ལེན་པ་དང་འགལ་ལོ། །དེས་ན་ནང་པ་སངས་རྒྱས་པའི་བསྟན་བཅོས་ཏེ་གསུང་
རབ་གང་ཡིན་པ་དེ་ཆོས་ཅན། ཁྱོད་ཤིན་ལྐོག་རྟོགས་པའི་ཐབས་སུ་རྣམ་པར་དཔྱོད་པ་
འཇུག་པར་འགྱུར་བ་ཡིན་ཏེ། ཁྱོད་ནས་བཤད་པའི་གཞལ་བྱ་མཐོང་བ་མངོན་ལྐོག་གཉིས་
ལ་མངོན་སུམ་དང་རིགས་པས་མི་གནོད་པ་དང་། མ་མཐོང་བ་ཤིན་ཏུ་ལྐོག་གྱུར་དག་ལ།
ཁས་བླངས་སྔ་ཕྱི་འགལ་བ་དང་། དངོས་ཤུགས་འགལ་བའི་རང་ཚིག་གིས། ། གནོད་པ་
མེད་པ་སྒྲུབ་བྱེད་དུ། །གཟུང་བར་བྱ་བ་ཡིན་ཕྱིར་རོ། །ཞེས་འཆད་པ་ལ། མཐོང་དང་མ་
མཐོང་བ་དག་ལ། །རིགས་པས་གྲུབ་དང་རང་ཚིག་གིས། །གནོད་བྱེད་བསྟན་བཅོས་གང་
ཡིན་དེ། །གཟུང་བར་བྱ་ཕྱིར་དཔྱོད་འཇུག་འགྱུར། །ཞེས་པ་འདི་བྱུང་། ཡིད་ཆེས་རང་ལུང་
དཔེ་གཅིག་གཉིས་ཀྱི་ཚུལ། །རང་ལུང་གནོད་གེགས་གཞལ་བྱའི་གནས་གསུམ་ལ། །རང་
ལུང་སྒྲུབ་བྱེད་ཚད་མར་འཇུག་མི་འཇུག །རྣམ་དབྱེ་སྟོན་འདི་ཡིད་ཆེས་གསལ་བའི་
གཞུང་། །ཞེས་ཀྱང་ནཱ་གརྫུ་ནས་སྨྲས་སོ། །མངྒ་ལཾ། །
413



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་
རང་ཉིད་རྒྱས་བཤད་ཀྱི་སྐབས་བཞུགས་སོ། །
ཨོཾ་སྭསྟི་སིདྡྷཾ། བྱམས་པའི་རྗེས་འབྲང་ཐོགས་མེད་མཆེད་ཀྱི་སྲོལ། །བློ་གྲོས་མཆོག་
ལྡན་ཕྱོགས་གླང་ཆོས་གྲགས་ཀྱིས། །རྣམ་པར་བཀྲལ་བའི་རྒྱལ་བའི་གསུང་རབ་དོན། །
སྩོལ་མཁས་མ་ཏི་བི་ཛཱ་ཡ་དེར་བསྟོད། །འབུམ་ཕྲག་གཞུང་གི་མགྲིན་པར་རྣམ་དཔྱོད་ཀྱི། །
རོ་འཛིན་སྐྱོང་བ་ལྕགས་ཐང་ཆོས་རྗེ་སོགས། །མཉན་ཡོད་སེང་གེའི་ཁྲི་ལ་ངལ་འཚོ་བའི། །
ཡོངས་འཛིན་རིགས་པ་སྨྲར་རྣམས་ཕྱག་གི་གནས། །འདིར་ནི་རྣམ་འགྲེལ་གཞུང་གི་
དཔྱིད། །མཁས་གཞན་བློ་གྲོས་ར་བ་ལས། །མ་འོངས་ལུང་དང་རིགས་པའི་གནད། །སྐལ་
བཟང་དཔྱོད་ལྡན་གཟུར་གནས་པའི། །དོན་དུ་འཆད་ཀྱི་དགའ་བས་ཉོན། །
ཞེས་མཆོད་པར་བརྗོད་པ་དང་། རྩོམ་པར་དམ་བཅའ་སྔོན་དུ་འགྲོ་བས། ཆོས་ཅན་
གཅིག་ལ་བསྟན་བཅོས་ལས་ཞེས་སོགས་ཀྱི་སྐབས་སུ་གཞུང་གི་འབྲེལ་ཚུལ་སོགས་
གསུམ་ལས་དང་པོ་ལ། གང་འཆད་པ་སྐབས་སུ་བབ་ན། ནུས་ཡུལ་བསྒྲུབ་བྱའི་མཚན་
ཉིད་ཟུར་ལྔ་ལྡན་འདི་འཆད་པ་སྐབས་སུ་བབ། འདི་འཆད་པ་ལ། ཟུར་བཞི་མདོར་
བསྟན་པ།
ཟུར་གཉིས་རྒྱས་པར་བཤད་པ། མ་གསལ་བ་བྱེ་བྲག་ཏུ་བཤད་པ་གསུམ་ཡོད་པའི།
གཉིས་པ་དེ་ལའང་། འདོད་པ་རྒྱས་པར་བཤད་པ་དང་། རང་ཉིད་རྒྱས་བཤད་གཉིས་ཡོད་
པའི་དང་པོ་ཡན་ཆད་གོང་དུ་བཤད་ཟིན།
414



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
གཉིས་པ་དེ་འཆད་པ་ལ། ཁྱད་གཞིའི་དགོས་པ་ངོས་བཟུང་། ཁྱད་ཆོས་དགོས་པ་
རྒྱས་པར་བཤད། དགོས་པ་དེའི་གྲུབ་དོན་བསྡུ་བའོ། །དང་པོ་ལ། ཆོས་ཅན་གཅིག་ལ་
ཞེས་སོགས་བྱུང་། དེ་འབྲུ་དང་སྦྱར་ན། སློབ་དཔོན་ཕྱོགས་གླང་གིས་ཚད་མ་མདོར་གཞན་
དོན་ཕྱོགས་ཡང་དག་གི་མཚན་ཉིད་འཆད་པའི་ཚིག་ཟུར་དུ། བདག་ཉིད་ཀྱི་ནི་སྒྲ་སྨོས་པ་
ཆོས་ཅན། ཁྱོད་ལ་དགོས་པ་རྣམ་གཉིས་ཡོད་དེ། རྣམ་གཅོད་ལ་སྐབས་དེའི་སྔ་རྒོལ་རྣམ་
དག་གིས་སྐབས་དེའི་བསྒྲུབ་བྱ་ཡང་དག་ཏུ་ཁས་བླངས་པ་རྣམས། སྐབས་དེའི་གཞན་དོན་
བསྒྲུབ་བྱ་ཡང་དག་ཡིན་པ་བཅད་ནས། ཡོངས་གཅོད་ལ་ཆོས་ཅན་སྒྲ་ལྟ་བུ་གཅིག་ཉིད་ལ།
ཕྱི་ནང་གི་བསྟན་བཅོས་ལས་རྟག་པ་ནམ་མཁའི་ཡོན་ཏན་དང་། བྱས་མི་རྟག་སོགས་ཁྱད་
ཆོས་དུ་མ་རྣམ་པར་བཞག་ཀྱང་སྐབས་དེའི་སྔ་རྒོལ་བདག་ཉིད་ཀྱིས་བསྒྲུབ་པར་འདོད་
པའི་སྒྲ་མི་རྟག་པ་ལྟ་བུ་སྐབས་དེའི་བསྒྲུབ་བྱ་ཡང་དག་ཡིན་གྱི། རྟག་པ་ནམ་ཡོན་སོགས་
ཚད་མར་ཁས་བླངས་པའི་བསྟན་བཅོས་ཀྱི་ལུང་དོན་གཞན་སྐབས་དེའི་བསྒྲུབ་བྱ་ཡང་དག་
མ་ཡིན་ནོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཞེས་འཆད་པ་ལ། ཆོས་ཅན་གཅིག་ལ་
བསྟན་བཅོས་ལས། །ཆོས་རྣམས་དུ་མ་རྣམ་བཞག་ཀྱང་། །བདག་ཉིད་འདོད་པ་བསྒྲུབ་བྱ་
ཞེས། །བདག་ཉིད་ཀྱི་ནི་སྒྲ་སྨོས་སོ། །ཞེས་པ་འདི་བྱུང་། འདི་ལ་དཔྱོད་ལྡན་ཡོད་ན་དོགས་
པ་འདི་ལྟར་གཅད་དགོས་སྟེ། སྐབས་དེའི་སྔ་རྒོལ་བདག་ཉིད་ཀྱི་འདོད་པ་ཁོ་ན་སྐབས་
དེའི་གཞན་དོན་བསྒྲུབ་བྱ་ཡང་དག་ཡིན་ནོ་ཞེས་ཤེས་པར་བྱ་བའི་ཕྱིར་དུ། དེའི་ཟུར་དུ་རང་
སྒྲ་སྨོས་སོ་ཞེས་འཆད་མི་དགོས་པར་ཐལ། དེ་ལྟ་བུ་ནི་དེའི་ཟུར་དུ་འདོད་པ་ཞེས་སྨོས་པ་
དེ་ཉིད་ཀྱིས་གྲུབ་ཟིན་པའི་ཕྱིར་ཞེ་ན། འདི་ལྟ་བུའི་ལན་ལ་དཔྱོད་པ་དང་ལྡན་མི་ལྡན་གྱི་
འཆད་ཡུལ་གྱི་འདུལ་བྱ་དང་བསྟུན་པའི་འཆད་ཚུལ་གཉིས་བཤད་དེ། རྟོག་དཔྱོད་ཆེར་མ་
ཞུགས་པའི་གདུལ་བྱའི་ཚོགས་ལ་སྦྱོར་བ་སྔ་མ་དེ་ཉིད་ཀྱིས་ཆོག་སྟེ། གཞུང་ཊིཀ་ཕལ་ཆེར་
ལ་གཞུང་ཚིག་ཟིན་གྱི་སྦྱོར་བ་དེ་ཉིད་ལས་ལྷག་པ་བཀོད་པ་མི་སྣང་བའི་ཕྱིར་རོ། །རྟོག་
4 15



ཀླུ་
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཅིང་དཔྱོད་པའི་སློབ་མ་མཆོག་གཅིག་ལ་སྦྱོར་བ་སྔ་མ་དེས་མི་ཆོག་སྟེ། འདོད་ཚིག་ལས་
ལོགས་པའི་བོགས་དབྱུང་རྒྱུ་མ་བྱུང་འདུག་པའི་ཕྱིར་རོ། །
འོ་ན་ཇི་ལྟར་བྱ་སྙམ་ན་བཤད་པར་བྱ་སྟེ། འདི་ལ་རང་འདོད་ཐུན་མོང་བའི་དགོས་
པ་གཅིག་དང་། རང་འདོད་ཐུན་མོང་མ་ཡིན་པའི་དགོས་པ་རེ་རེ་ཡོད་པས། དེ་རྣམས་སོ་
སོར་བཤད་པར་བྱ་དགོས་པ་ལས། སྐབས་དེའི་སྔ་རྒོལ་རྣམ་དག་གིས། སྐབས་དེའི་ཞེ་
འདོད་ཀྱི་བསྒྲུབ་བྱར་འདོད་པ་ལས་གཞན་པའི་ལུང་དོན་ཐམས་ཅད། སྐབས་དེའི་གཞན་
དོན་བསྒྲུབ་བྱ་ཡང་དག་ཡིན་པ་བཅད་པ་ནི། རང་འདོད་གཉིས་ཀྱི་དགོས་པ་ཐུན་མོང་བ་
ཡིན་ཏེ། དེ་ཉིད་སྐབས་འདིར་རང་ཉིད་ཀྱི་དགོས་པ་ཡིན་པར་བཤད་པའི་ཕྱིར་དང་།
གཞན་འདོད་ཐམས་ཅད་ཟློག་ན་ཡང་། ཞེས་པར། དེ་ཉིད་འདོད་ཚིག་གི་དགོས་པ་ཡིན་
པར་ཡང་བཤད་པའི་ཕྱིར་དང༌། སྤྱིར་ཡང་རང་ཉིད་ཞེས་པའི་ཚིག་དེ་ལ། འདོད་ཚིག་གིས་
མ་བསལ་བའི་རིགས་མི་མཐུན་ལྷག་པོ་བསལ་རྒྱུ་མེད་དོ་ཞེས་མཁས་པ་དཔྱོད་ལྡན་དག་
འཆད་པ་ཡང་དོན་ལ་གནས་པ་ཡིན་པའི་ཕྱིར་རོ། །
འོ་ན་རང་ཉིད་ཀྱི་དགོས་པ་ཐུན་མོང་མ་ཡིན་པ་དེ་གང་ཡིན་སྙམ་ན། སྙིང་པོ་སྨྲར་
འདོན་གྱི་སྦྱོར་བ་འདི་ལྟར་འགོད་དེ། དེའི་ཚིག་ཟུར་དུ་བདག་ཉིད་ཀྱི་སྒྲ་སྨོས་པ་ཆོས་ཅན།
འདོད་ཚིག་ལས་ལོགས་སུ་ཁྱོད་སྨོས་པ་ལ་དགོས་པ་ཡོད་དེ། སྐབས་དེའི་སྔ་རྒོལ་རྣམ་
དག་གིས། སྐབས་དེའི་བསྒྲུབ་བྱར་མི་འདོད་པའི་དོན་ཐམས་ཅད་སྐབས་དེའི་གཞན་དོན་
བསྒྲུབ་བྱ་ཡང་དག་ཡིན་པ། འདོད་པ་ཞེས་པའི་ཚིག་གིས་བཅད་ཟིན་ན་ཡང་། སྔར་རྒོལ་
རང་ཉིད་ཀྱིས་ཚད་མར་ཁས་བླངས་པའི་བསྟན་བཅོས་ཀྱི་ལུང་དོན་གཞན་ཡང་། སྐབས་
དེའི་བསྒྲུབ་བྱ་ཡང་དག་ཏུ་བྱེད་དགོས་སམ་སྙམ་པའི་ལོག་རྟོག་དེ་སེལ་བར་བྱེད་དགོས་
པའི་ཆེད་ཡོད་པའི་ཕྱིར་རོ། །གནད་དེ་ཉིད་ཀྱིས་ན། གཞན་འདོད་ཐམས་ཅད་ལྡོག་ན་
ཡང་། །འབྲེལ་པར་བདག་ཉིད་སྒྲ་བཤད་པ། །ཞེས་པའི་དོགས་གཅོད་འདི་འདོད་པ་རྒྱས་
416



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
བཤད་ཀྱི་སྐབས་སུ་རྣམ་འགྲེལ་ལས་བཤད་ཀྱང་། རྣམ་ངེས་ལས། འདི་རང་ཉིད་རྒྱས་
བཤད་ཀྱི་སྐབས་སུ་སྦྱར་བ་འདི་ཤིན་ཏུ་ལེགས་པ་ཡིན་ཏེ། རང་འདོད་གཉིས་ཀྱི་ཐུན་མོང་
མ་ཡིན་པའི་ཁྱད་པར་འབྱེད་བྱེད་ཡིན་པའི་ཕྱིར། དེ་སྐད་དུ་ཡང་རྣམ་ངེས་ལས། རང་ཉིད་
ཀྱི་སྒྲ་ནི་ཆོས་ཅན་གཅིག་ལ་བསྟན་བཅོས་ལས་ཆོས་དུ་མ་རྣམ་པར་གཞག་ཀྱང་། རང་ཉིད་
བདག་ཉིད་འདོད་པ་དེ་ཁོ་ན་བསྒྲུབ་པར་བྱ་བ་ཡིན་གྱི། བསྟན་བཅོས་ཁས་བླངས་སུ་ཟིན་
ཀྱང་གཞན་ནི་མ་ཡིན་ནོ་ཞེས་བསྟན་པའི་ཕྱིར་རོ། །དེར་གཞན་གྱི་འདོད་པ་ཐམས་ཅད་
ཟློག་དུ་ཟིན་ཀྱང་། མདོ་མཛད་པས་རང་གི་འགྲེལ་པར་རང་ཉིད་ཅེས་བྱ་བ་ནི། བསྟན་
བཅོས་ལ་མི་ལྟོས་པར་ཁས་བླངས་པར་བྱེད་པའོ་ཞེས་རང་ཉིད་ཀྱི་སྒྲས་དོགས་པའི་གནས་
བཟློག་པར་བཤད་དོ་ཞེས་གསལ་བར་བཤད་པ་ཡིན་ནོ། ། །
འོ་ན་རང་ཚིག་ལ་འདོད་ཚིག་ལས་ལོགས་པའི་ལོག་རྟོག་སེལ་བའི་དགོས་པ་དེ་ལྟ་
བུ་འདུག་མོད། འདོད་ཚིག་ལ་རང་ཚིག་ལོགས་པའི་དགོས་པ་ལྷག་པོ་ཇི་ལྟར་ཡོད་སྙམ་ན།
དེ་ལ་ཡང་རིགས་མི་མཐུན་དང་ལོག་རྟོག་སེལ་བའི་དགོས་པ་ལྷག་པོ་ཅིས་ཀྱང་ཡོད་དེ།
སྐབས་དེའི་སྒྲུབ་ངག་གི་ཡན་ལག་ཏུ་དངོས་སུ་མ་བརྗོད་ན་སྐབས་དེའི་བསྒྲུབ་བྱ་ཡང་དག་
མ་ཡིན་སྙམ་པའི་ལོག་རྟོག་དང་། སྐབས་དེའི་བསྒྲུབ་བྱ་ཡང་དག་ཡིན་ན་སྐབས་དེའི་སྒྲུབ་
ངག་གི་ཡན་ལག་ཏུ་དངོས་སུ་བརྗོད་པས་ཁྱབ་དེ་ནི། འདོད་ཚིག་གི་ཐུན་མོང་མིན་པའི་
གཅད་བྱ་ཡིན་པའི་ཕྱིར་དང་། གཞན་ཡང་དེ་གཉིས་ལ་མི་འདྲ་བའི་ཁྱད་པར་འབྱེད་བྱེད་
ཡོད་དེ། རང་ཚིག་དེ་གཞན་དོན་ཕྱོགས་ཡང་དག་ལ་ཁྱབ་ཆེས་པ་སེལ་བྱེད་དང་། འདོད་
ཚིག་དེ་ལ་མ་ཁྱབ་པ་སེལ་བྱེད་ཡིན་པ་ཙམ་གྱི་ཁྱད་པར་ཡོད་པའི་ཕྱིར་རོ། །དེ་ལྟར་ཡང་།
རང་ཉིད་ཚིག་ཕྲད་ངོ་བོའི་སྒྲ། །ཞེས་སོགས་གོང་དུ་བཤད་པ་ལྟར་ཡིན་ནོ། །དེ་བཞིན་དུ།
རང་འདོད་གཉིས་དང་ཁོ་ན་བ་ལ་དགོས་པ་ཐུན་མོང་བ་དང་། ཐུན་མོང་མ་ཡིན་པ་རེ་ཡོད་
པ་ངོས་ཟིན་དགོས་ཏེ། དེ་ངོས་མ་ཟིན་པར་གཞུང་འདི་འཆད་ཅིང་འདམས་པ་ནི། མཁས་
417



བ་གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པའི་བཞད་གད་ཡིན་པའི་ཕྱིར་རོ། །དེ་ཡང་ཇི་ལྟར་སྙམ་ན། སྐབས་དེའི་སྒྲུབ་བྱེད་དུ་
བཀོད་བཞིན་པའི་མ་འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ། སྐབས་
དེའི་གཞན་དོན་བསྒྲུབ་བྱ་ཡང་དག་ཡིན་པ་བཅད་པ་ནི། དེ་གསུམ་ཀའི་དགོས་པ་ཐུན་མོང་
བ་ཡིན་ཏེ། དེ་ཁོ་ན་བས་སེལ་བར་མ་ཟད་རང་འདོད་གཉིས་ཀྱིས་ཀྱང་སེལ་བའི་ཕྱིར་རོ། །
འོ་ན་རང་འདོད་གཉིས་ཀྱིས་ཇི་ལྟར་སྙམ་ན། འདི་སྒྲུབ་པ་ལ་ལུང་རིགས་གཉིས་
ལས། དང་པོ་ལུང་གིས་སྒྲུབ་སྟེ། རྣམ་འགྲེལ་འདིར། རང་ཉིད་འདོད་པ་བརྗོད་པ་ཡིས། །
ངེས་བཟུང་དོན་ནི་རྟོགས་ན་ཡང་། །ཞེས། ཀུན་བཏུས་ལས་བཤད་པའི་རང་འདོད་གཉིས་
པོ་དེས་དེ་ཁོ་ན་བའམ་ངེས་བཟུང་གི་དོན་གྲུབ་པས། སྐབས་དེའི་སྒྲུབ་བྱེད་དུ་བཀོད་
བཞིན་པ་རྣམས་སྐབས་དེའི་བསྒྲུབ་བྱ་ཡང་དག་ཡིན་ནོ་ཞེས་བསྟན་ནས། འོ་ན་ཁོ་ན་བ་
ལོགས་སུ་སྨོས་པ་ལ་དགོས་པ་མེད་དམ་སྙམ་ན། དགོས་པ་ཡོད་དེ། མ་འོངས་པ་ན་བསྒྲུབ་
བྱར་འགྱུར་རུང་གི་དཔེ་རྟགས་མ་གྲུབ་པ་རྣམས་བསྒྲུབ་བྱ་ཡང་དག་ཡིན་ནམ་སྙམ་པའི་
ལོག་རྟོག་བཟློག་པའི་དགོས་པ་ཡོད་པའི་ཕྱིར་ཞེས་སྟོན་པ་ལ། བྱེད་པའི་མཐའ་དང་
འབྲེལ་བའི་ཕྱིར། །དུས་གཞན་བཅད་ཕྱིར་བཤད་པ་ཡིན། །ཞེས་པས་བསྟན་པའི་ཕྱིར་རོ། །
གཉིས་པ་རིགས་པས་གྲུབ་སྟེ། རང་འདོད་གཉིས་པོ་དེས་མ་འོངས་པ་ན་བསྒྲུབ་
བྱར་འགྱུར་རུང་གི་དཔེ་རྟགས་མ་གྲུབ་པ་རྣམས་སྐབས་དེའི་གཞན་དོན་བསྒྲུབ་བྱ་ཡང་དག་
ཡིན་པ་གཅོད་ནུས་སྟེ། དེ་གཉིས་ཀྱིས་སྐབས་དེའི་སྔ་རྒོལ་རྣམ་དག་གིས་སྐབས་དེའི་
བསྒྲུབ་བྱ་ཡང་དག་ཏུ་མི་འདོད་པ་རྣམས་སྐབས་དེའི་བསྒྲུབ་བྱ་ཡང་དག་ཡིན་པ་གཅོད་
ནུས་པ་གང་ཞིག །སྐབས་དེའི་སྔ་རྒོལ་རྣམས་ཀྱིས་ནི་སྐབས་དེའི་དཔེ་རྟགས་མ་གྲུབ་པ་
རྣམས་སྐབས་དེའི་སྒྲུབ་བྱེད་དུ་བཀོད་ཀྱི། སྐབས་དེའི་བསྒྲུབ་བྱར་མི་འདོད་པའི་ཕྱིར་རོ། །
དེ་ལྟར་ཡང་རིགས་པ་དེ་ནི། གཞན་འདོད་ཐམས་ཅད་བཟློག་ན་ཡང་། །ཞེས་པས་བསྟན་
པ་ཡིན་ནོ། །དེས་ན་མཁས་པ་དཔྱོད་ལྡན་བསྙེངས་པ་དང་བྲལ་ཡང་། རྣམ་དཔྱོད་ཀྱི་ཟུར་
418



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
མིག་ཅུང་ཟད་འཕྲོག་པ་འགའ་རེ་སྣང་སྟེ། སེམས་དཔའ་ཆེན་པོའི་ཊིཀ་ཆེན་དང༌། ཊཱིཀ་
ཆེན་ཀུན་བཟང་དང་། མཁས་གྲུབ་རྗེའི་ཊིཀྐ་སོགས་ལས། རང་ཉིད་འདོད་པ་བརྗོད་པ་
ཡིས། །ཞེས་སོགས་འབྲུ་སྣོན་མཛད་པ་ན། ཀུན་བཏུས་ནས་བཤད་པའི་འདོད་ཚིག་དེ་
བསྟན་བྱ་བ་དང་མ་འབྲེལ་ན། ངེས་བཟུང་གི་དོན་རྟོགས་ཀྱང་། འབྲེལ་བའི་དབང་གིས་མ་
འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་པ་
གཅོད་མི་ནུས། རིགས་སྒོའི་འདོད་ཚིག་དེ་བསྟན་བྱ་བ་དང་མ་འབྲེལ་བས་དེ་གཅོད་ནུས་
ཞེས་བཤད་སྣང་བ་ནི། དཔྱོད་ལྡན་མ་ཡིན་ཏེ། གཞན་འདོད་ཐམས་ཅད་བཟློག་ན་ཡང་། །
ཞེས་སོགས་ཀྱི་རིགས་པའི་གནད་ཁོང་དུ་མ་ཆུད་པའི་ཕྱིར་དང་། ཟུར་ལྔ་པོ་དེ། རིགས་མི་
མཐུན་དང་ལོག་རྟོག་སེལ་བྱེད་དུ་སོ་སོར་རང་ཉིད་ཀྱིས་བཤད་ཟིན་པ་དང་ཁས་བླངས་
འགལ་བ་ཡང་མ་དྲན་པའི་ཕྱིར་རོ། ། །
མཁས་པ་ཤཱཀྱ་མཆོག་ལྡན་པས། རང་ཉིད་འདོད་པ་བརྗོད་པ་ཡིས། །ཞེས་པའི་
འདོད་ཚིག་གིས་རིགས་མི་མཐུན་སེལ་ཚུལ་ལེགས་པར་བཤད་པ་ཡིན་ཡང་། དེ་སྐབས་ཀྱི་
རང་ཉིད་ཅེས་པ་དེ། འདོད་པའི་ཁྱད་ཆོས་ཡིན་གྱི། ཟུར་ལྔའི་ནང་ཚན་གྱི་རང་ཉིད་ཀྱི་
དོགས་གཅོད་འདིར་འོང་དོན་མེད་དེ། གོང་དུ་གཏན་ལ་ཕབ་ཟིན་པའི་ཕྱིར་རོ་ཞེས་བཤད་
པ་དང་། གཞན་ཡང་ཊིཀྐ་ཕལ་ཆེར་ལས། དེ་སྐབས་ཀྱི་རང་ཉིད་དེ་འདོད་པའི་ཁྱད་ཆོས་
ལ་སྦྱར་བ་ཤ་སྟག་སྣང་ཡང་དེ་ནི་གནད་མ་ཟིན་པ་སྟེ། དེ་སྐབས་ཀྱི་རང་འདོད་གཉིས་ཆར་
ཀྱིས། མ་འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་ཡང་དག་
ཡིན་པ་གཅོད་ནུས་པའི་ཕྱིར་དང་། ཁྱད་པར་རྣམ་ངེས་ལས། འདིར། རང་ཉིད་དང་འདོད་
པའི་སྒྲ་དག་གིས། ངེས་པར་བཟུང་བའི་དོན་རྟོགས་ཀྱང་བྱེད་པ་དང་ལྡན་པའི་མཐའ་ཅན་
དང་འབྲེལ་བའི་ཕྱིར་ཞེས་ཟུར་ལྔའི་ནང་ཚན་གྱི་རང་འདོད་གཉིས་ཆར་ལ་སྦྱར་བ་ལ་
གཟིགས་པའི་སྐྱོན་ཡིན་པའི་ཕྱིར། ཕྱི་ནང་ཡོངས་འཛིན་བྱིན་རླབས་ཐིགས། །སྙིང་ལ་
Gm
སུ
419



ཀླུ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཞུགས་ནས་ཀླུ་སྒྲུབ་ཀྱིས། །ལེགས་པར་བཤད་འདི་གཞན་དག་གིས། །བརྐུས་ནས་ངོམ་
པར་མ་བྱེད་ཅིག ། །
གཉིས་པ་རྒྱས་པར་བཤད་པ་ལ། རང་འདོད་སྒྲུབ་ཕྱིར་གཞན་གྱི་ལོག་རྟོག་དགག །
གཞན་འདོད་བརྗོད་ནས་རིགས་པས་སོ་སོར་དགག་པའོ། །དང་པོ་ལ་གཉིས། གཞན་སྡེ་
ལུང་དོན་བསྒྲུབ་བྱར་འདོད་པ་དགག །རང་སྡེ་ལུང་དོན་བསྒྲུབ་བྱ་འདོད་པ་དགག་པའོ། །
དང་པོ་ལའང་གཉིས། དངོས་བསྟན་གཞུང་གི་ཚིག་དོན་བཤད། དཔྱོད་ལྡན་མཁས་པའི་
དཀའ་གནས་དཔྱད་པའོ། །དང་པོ་ལ་གཉིས། རྒོལ་བ་བླུན་པོའི་བརྗོད་པ་བརྗོད། ཕྱིར་
རྒོལ་མཁས་པའི་སུན་འབྱིན་བཤད་པའོ། །དང་པོ་ནི། གལ་ཏེ་བསྟན་བཅོས་ཁས་བླངས་
ཕྱིར། །ཞེས་སོགས་ཏེ། དེ་འབྲུ་དང་སྦྱར་ན། སྔར་རྒོལ་བྱེ་བྲག་པས། དྲང་སྲོང་གཟེགས་
ཟན་གྱི་སྒྲ་རྟག་སྟོན་གྱི་བསྟན་བཅོས་ཚད་མར་ཁས་བླངས་ནས་ཕྱིར་རྒོལ་གྲངས་ཅན་པ་ལ།
སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་བཀོད་པ་ན། གྲངས་ཅན་པ་ན་རེ། ཁྱོད་ཀྱི་དེ་
ལྟར་བཀོད་པའི་ཚེ། བྱས་པ་དེ་སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་དང་། སྒྲ་མི་རྟག་
པ་དེ་དེའི་སྐྱོན་ཅན་དུ་འགྱུར་ཏེ། གཏན་ཚིགས་བྱས་པ་དེས། སྒྲའི་སྟེང་དུ་རྟག་པ་ནམ་ཡོན་
དེ་གཅིག་ལ་རབ་ཏུ་གནོད་པའི་ཕྱིར། ཁྱབ་སྟེ། སྒྲ་རྟག་པ་ནམ་མཁའི་ཡོན་ཏན་ལ་སོགས་
པ་གཟེགས་ཟན་གྱི་བསྟན་བཅོས་ཀྱི་ལུང་དོན་ཐམས་ཅད་སྐབས་ཀྱི་བསྒྲུབ་བྱར་གཟུང་
དགོས་པའི་ཕྱིར་ཏེ། ཁྱོད་རང་གིས་སྒྲ་རྟག་སྟོན་གྱི་བསྟན་བཅོས་ཚད་མར་ཁས་བླངས་པའི་
ཕྱིར་ཞེས་ཟེར་ཞིང་། རྒོལ་བ་གཉིས་ཆར་སྐྱོན་དེ་སོང་བ་ཁས་ལེན་ནོ་ཞེས་འཆད་པ་ལ།
གལ་ཏེ་བསྟན་བཅོས་ཁས་བླངས་ཕྱིར། ཐམས་ཅད་གཟུང་བས་དེ་གཅིག་ལ། །རབ་ཏུ་
གནོད་ནའང་གཏན་ཚིགས་དང་། །དམ་བཅའ་བ་དག་སྐྱོན་འགྱུར་ན། །ཞེས་པ་འདི་བྱུང་།
འདི་ལ་ཀཱ་མ་ལ་ཤི་ལའི་རིགས་ཐིགས་ཀྱི་ཕྱོགས་སྔར། བྱེ་བྲག་པས་དེ་ལྟར་བཀོད་པ་ལ།
གྲངས་ཅན་གྱི་སྐྱོན་དེ་ལྟར་འཕེན་ཞེས་གྲངས་ཅན་ཕྱོགས་སྔར་བཤད་ལ། ཛྙཱ་ན་ཤཱིས། བྱེ་
420



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
བྲག་པས་དེ་ལྟར་བཀོད་པ་ལ། དཔྱོད་པ་བས་སྐྱོན་དེ་ལྟར་འཕེན་ནོ་ཞེས་དཔྱོད་པ་བ་
ཕྱོགས་སྔར་བཤད་དེ། གཉིས་ཆར་འགལ་བ་མེད་དོ། །
གཉིས་པ་དེ་དགག་པ་ལ། འགོག་བྱེད་རིགས་པ་རྒྱས་པར་བཤད། རིགས་པ་དེ་ཡི་
སྙིང་པོ་བསྡུ་བའོ། །དང་པོ་ལ་བཞི། ལུང་ལ་གནོད་ན་གཏན་ཚིགས་སྐྱོན་དུ་འགྱུར་བ་
དགག །ལུང་ལ་གནོད་ན་དམ་བཅའ་སྐྱོན་དུ་འགྱུར་བ་དགག །བསྒྲུབ་བྱ་སྒྲུབ་ལ་ལུང་ཚིག་
སྒྲུབ་བྱེད་དགོས་པ་དགག །ལུང་དོན་ཐམས་ཅད་ཀྱི་བསྒྲུབ་བྱར་ཧ་ཅང་ཐལ་བའོ། །དང་
པོ་ལ། ཧ་ཅང་ཐལ་བའི་རིགས་པ་དངོས། དེའི་ཉེས་སྤོང་རིམ་པར་དགག་པའོ། །དང་པོ་ནི།
འོ་ན། བྱེ་བྲག་པས། སྒྲ་ཆོས་ཅན་མི་རྟག་སྟེ། བྱས་པ་ཡིན་པའི་ཕྱིར་ཞེས་བཀོད་པའི་ཚེ།
གཏན་ཚིགས་བྱས་པ་དེ་དྲི་རྟག་པ་སའི་ཡོན་ཏན་ཟློག་པའི་ཕྱིར་གྱིའང་། བྱས་པའི་རྟགས་
ལས་སྒྲ་མི་རྟག་པར་སྒྲུབ་པའི་རྟགས་འགལ་བར་འགྱུར་བར་ཐལ། དེས་དྲི་རྟག་པ་ས་ཡོན་
ལ་གནོད་ན་ཡང་། ཁྱོད་རང་གིས་ཁས་བླངས་པའི་བསྟན་བཅོས་ཀྱི་ལུང་དོན་བཀག་པར་
འགྱུར་བའི་ཕྱིར་ཏེ། གཟེགས་ཟན་གྱི་བསྟན་བཅོས་ལས། སྒྲ་རྟག་པ་ནམ་ཡོན་དུ་བཤད་
པ་བཞིན་དུ་དྲི་རྟག་པ་སའི་ཡོན་ཏན་དང༌། རོ་རྟག་པ་ཆུའི་ཡོན་ཏན། རེག་བྱ་རྟག་པ་རླུང་
གི་ཡོན་ཏན། གཟུགས་རྟག་པ་མེའི་ཡོན་ཏན་དུ་བཤད་པའི་ཕྱིར་ཞེས་བཤད་པ་ལ། དྲི་
སའི་ཡོན་ཏན་བཟློག་པའི་ཕྱིར། །གཏན་ཚིགས་འགལ་འགྱུར་ཞེས་སོ། །གལ་ཏེ་གྲངས་
ཅན་ན་རེ། བྱེ་བྲག་པས་སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་བཀོད་པའི་ཚེ། སྒྲའི་
སྟེང་དུ་དྲི་རྟག་པ་བཀག་ན། ཁྱོད་བདེན་ཡང་དེ་བཀག་པ་མ་ཡིན་ནོ་སྙམ་ན། དེ་ཡང་
བཀག་སྟེ་སྒྲའི་སྟེང་དུ་ཁྱབ་བྱེད་རྟག་པ་བཀག་པས་ཁྱབ་བྱ་དྲི་རྟག་པ་སོགས་བཀག་པ་
མཁས་པའི་ལུགས་ཡིན་པའི་ཕྱིར་རོ། །འདི་དྲན་དགོས་སོ། །
གཉིས་པ་དེའི་ཉེས་སྤོང་རིམ་པར་དགག་པ་ལ་ཁོ་ན་རེ། གཏན་ཚིགས་བྱས་པ་དེས།
དྲི་རྟག་པ་སའི་ཡོན་ཏན་བཀག་པས། བྱས་པའི་རྟགས་ལས་སྒྲ་མི་རྟག་པར་སྒྲུབ་པའི་
421



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟགས་འགལ་བར་འགྱུར་བ་མ་ཡིན་པར་ཐལ། དྲི་རྟག་པ་སའི་ཡོན་ཏན་དེ། བྱས་རྟགས་
ལས་སྒྲ་རྟག་པར་སྒྲུབ་པའི་སྐབས་ཀྱི་བསྒྲུབ་བྱ་མ་ཡིན་པའི་ཕྱིར་ཞེ་ན། འོ་ན་གཏན་ཚིགས་
བྱས་པ་དེས། སྒྲ་རྟག་པ་ནམ་ཡོན་བཀག་པས་ཀྱང་དེ་སྐོར་གྱི་རྟགས་འགལ་བར་འགྱུར་བ་
མ་ཡིན་པར་ཐལ། གཞན་སྒྲ་རྟག་པ་ནམ་ཡོན་དེ་ནི། བྱས་རྟགས་ལས་སྒྲ་མི་རྟག་པར་སྒྲུབ་
པའི་སྐབས་ཀྱི་བསྒྲུབ་བྱ་མ་ཡིན་པར་མཚུངས་པའི་ཕྱིར་ཞེས་འཆད་པ་ལ། སྐབས་མིན་
ཕྱིར། མིན་ན་དེ་ནི་གཞན་ལའང་མཚུངས་ཞེས་སོ། །ཅི་སྟེ་ཁོ་ན་རེ། དེ་གཉིས་མི་མཚུངས་ཏེ།
རྟག་པ་ནམ་ཡོན་ནི་སྒྲའི་ཁྱད་ཆོས་ཡིན་པས། ཆོས་ཅན་སྒྲའི་སྟེང་འདིར་སྒྲུབ་པ་སྐབས་སུ་
བབ། དྲི་རྟག་པ་ས་ཡོན་སྒྲའི་སྟེང་དུ་སྒྲུབ་པ་སྐབས་སུ་མ་བབ་པའི་ཕྱིར་རོ་ཞེ་ན། དྲི་རྟག་པ་
ས་ཡོན་སྒྲའི་སྟེང་དུ་སྒྲུབ་པ་སྐབས་སུ་མ་བབ་ཏུ་ཆུག་མོད། བྱས་པས་དྲི་རྟག་པ་ས་ཡོན་
བཀག་ན་སྒྲ་མི་རྟག་པར་སྒྲུབ་པའི་རྟགས་ཀྱང་འགལ་བར་འགྱུར་ཏེ། དེ་ལ་གནོད་པས་
ཁྱོད་རང་གིས་ཁས་བླངས་པའི་བསྟན་བཅོས་ཀྱི་དོན་ལ་གནོད་པར་མཚུངས་པའི་ཕྱིར།
རྟགས་ཁྱབ་ཐམས་ཅད་ཁས་སོ་ཞེས་འཆད་པ་ལ། ཅི་སྟེ་ཆོས་ཅན་འདིར་སྐབས་ཡིན། །དེ་
ལ་བསྟན་བཅོས་དོན་གནོད་ཉིད། །ཅེས་སོ། །
ཡང་། ཅི་སྟེ་གྲང་ཅན་ཁོ་ན་རེ། རྒོལ་བ་བྱེ་བྲག་པས་སྒྲ་ཆོས་ཅན་མི་རྟག་སྟེ་བྱས་
པའི་ཕྱིར་ཞེས་བཀོད་པའི་ཚེ་ན། སྒྲ་རྟག་པ་ནམ་ཡོན་དེ་སྐོར་གྱི་བསྒྲུབ་བྱར་བྱེད་དགོས་ཏེ།
དེ་ལྟར་བཀོད་པའི་ཚེ། རྒོལ་བ་བྱེ་བྲག་པ་དེ་ལ་སྒྲའི་སྟེང་དུ་རྟག་པ་ནམ་ཡོན་དེ་དེ་ལ་སྒྲུབ་
འདོད་ཡོད་པའི་ཕྱིར་ཏེ། རྟག་པ་ནམ་ཡོན་དེ། ཆོས་ཅན་སྒྲའི་ཁྱད་ཆོས་ཡིན་པའི་ཕྱིར་དང་།
སོགས་སྒྲས་བསྡུས་པ། སྒྲ་རྟག་པ་ཞེས་པའི་བསྒྲུབ་བྱའམ་ཚོགས་སྤྱི་དེའི་ཕྱོགས་གཅིག་
ཡིན་པའི་ཕྱིར་རོ་ཞེ་ན། རྒོལ་བ་གྲངས་ཅན་པ་ཆོས་ཅན། ཁྱོད་གསལ་བར་དབང་གིས་
ཕྱུག་པ་སྟེ་དབང་ཆེ་བའི་སྤྱོད་པ་ངན་པ་དང་ལྡན་པའི་རྒྱལ་རིགས་དང་མཚུངས་པ་ཡིན་ཏེ།
སྔ་རྒོལ་བྱེ་བྲག་པ་ལ། སྒྲ་རྟག་པ་ནམ་ཡོན་དཔག་འདོད་མེད་བཞིན་དུ། རྒོལ་བ་བྱེ་བྲག་



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
པ་ཁྱོད། སྒྲ་རྟག་པ་ནམ་ཡོན་དཔག་འདོད་ཡོད་པར་གྱིས་རིགས་ཞེས་རིགས་མི་རིགས་མི་
སྤྱོད་པར་ནན་གྱིས་འབུལ་བའི་རྒོལ་བ་ཡིན་པའི་ཕྱིར་རོ། །
འོ་ན་སྔ་རྒོལ་བྱེ་བྲག་པ། སྒྲ་རྟག་པ་ནམ་ཡོན་དཔག་འདོད་མེད་པར་ཁྱོད་ཀྱིས་ཇི་
ལྟར་ཤེས་སྙམ་ན། རྒོལ་བ་བྱེ་བྲག་པས། སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་བཀོད་
པའི་ཚེ་ན། རྒོལ་བ་བྱེ་བྲག་པ་དེ་ལ་སྒྲའི་སྟེང་དུ་རྟག་པ་ནམ་ཡོན་དཔག་འདོད་མེད་པར་
རིགས་ཤེས་ཀྱིས་རྟོགས་ཏེ། སྒྲ་རྟག་པ་ཡིན་པའི་ཤེས་བྱེད་ཅི་ཡིན་ཞེས་སྒྲུབ་བྱེད་འདྲི་བའི་
གནས་སྐབས་འགའ་ཡིས་ཕྱིར་རྒོལ་ལ་སྒྲ་རྟག་པ་ལ་ཤེས་འདོད་ཡོད་པར་རྟོགས་པར་
འགྱུར་ཞིང་། སྔ་རྒོལ་སྒྲ་རྟག་པ་ལ་དཔག་འདོད་ཡོད་པར་ཡང་། སྒྲ་ཆོས་ཅན། རྟག་སྟེ།
གཞལ་བྱ་ཡིན་པའི་ཕྱིར་ཞེས་པའམ། བྱས་པ་ཡིན་པའི་ཕྱིར་ཞེས་སྒྲུབ་བྱེད་འགོད་པའི་
གནས་སྐབས་དེ་དག་གིས་རྟོགས་དགོས་པ་ལས། རྒོལ་བ་བྱེ་བྲག་པ་དེས་ནི་སྒྲ་མི་རྟག་པ་
ཡིན་པའི་སྒྲུབ་བྱེད་བཀོད་ཀྱི་སྒྲ་རྟག་པ་ཡིན་པའི་སྒྲུབ་བྱེད་མ་བཀོད་འདུག་པའི་ཕྱིར་རོ་
ཞེས་འཆད་པ། ཆོས་ཅན་ཆོས་སོགས་སྒྲུབ་བྱེད་ཀྱིས། །ཅི་སྟེ་རྒོལ་འདོད་ཡིན་བརྗོད་ན། །
གནས་སྐབས་འགའ་ཡིས་འདོད་འགྱུར་ཞིང་། །དེ་རྟོགས་པ་ཡང་དེ་དག་གིས། །ནན་གྱིས་
ཁྱོད་འདི་འདོད་ཅེས་པ། །གསལ་བར་དབང་ཕྱུག་སྤྱོད་པ་ཡིན། །ཞེས་སོ། །དེས་ན་ཆོས་
ཅན་སྒྲའི་ཆོས་ཡིན་པ་སོགས་ཆོས་ཅན། ཁྱོད་སྔར་རྒོལ་བྱེ་བྲག་པ་ལ་སྒྲའི་སྟེང་དུ་དཔག་
འདོད་ཡོད་པར་བསྒྲུབ་པའི་རྟགས་ཅན་རྗེས་དཔག་འབྲས་བུར་ཡོད་པ་ཅན་གྱི་རྟགས་ཡང་
དག་མ་ཡིན་པར་བརྗོད་དེ། ཁྱོད་ཀྱི་རྟགས་ལས་དེ་ལྟར་བསྒྲུབ་པའི་ཁྱབ་པ་འཁྲུལ་བ་ཡིས་
ནི་གནོད་པར་འགྱུར་བ་ཡིན་པའི་ཕྱིར་ཞེས་འཆད་པ་འབྲས་བུའི་རྟགས་ཅན་མ་ཡིན་
བརྗོད། འཁྲུལ་བ་ཡིས་ནི་གནོད་པར་འགྱུར། །ཞེས་སོ། །
གཉིས་པ་ལུང་ལ་གནོད་ན་དམ་བཅའ་སྐྱོན་ཅན་ཡིན་པའི་ཁྱབ་པ་དགག་པ་ནི།
རྒོལ་བ་བྱེ་བྲག་པས་སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་ན་བྱས་



རྒྱ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
པ་ཆོས་ཅན། ཁྱོད་ཀྱི་ལུང་དོན་སྒྲའི་སྟེང་དུ་རྟག་པ་ནམ་ཡོན་ལ་གནོད་པས་གཞན་སྒྲ་མི་
རྟག་པ་ལ་ཇི་ལྟར་གནོད་དེ་མི་གནོད་པར་ཐལ། སྒྲའི་སྟེང་དུ་རྟག་པ་ནམ་ཡོན་མེད་ན་མི་
རྟག་པ་མི་འབྱུང་བའི་འབྲེལ་པ་གྲུབ་པ་མ་ཡིན་པའི་ཕྱིར་ཞེས་འཆད་པ་ལ། མེད་ན་མི་
འབྱུང་མིན་དོན་ལ། །གནོད་ཀྱང་གཞན་ལ་ཅི་ཞིག་གནོད། །ཅེས་སོ། ། །
གསུམ་པ་བསྒྲུབ་བྱ་སྒྲུབ་ལ་ལུང་ཚིག་སྒྲུབ་བྱེད་ཡིན་པ་དགག་པ་ལ། དངོས་སྟོབས་
བསྒྲུབ་བྱ་ལུང་ལ་ལྟོས་པ་དགག །ལུང་ལ་ལྟོས་པའི་སྒྲུབ་བྱ་གཏན་ལ་ཕབ་པ་གཉིས་སོ། །
དང་པོ་ནི། དངོས་སྟོབས་རྗེས་དཔག་རང་གི་སྤྱོད་ཡུལ་སྒྲ་མི་རྟག་པ་ཆོས་ཅན། ཁྱོད་སྒྲུབ་
པ་ལ་སྒྲ་རྟག་སྟོན་གྱི་ལུང་དང་འགལ་བས་མི་གནོད་དེ། ཁྱོད་དངོས་པོ་སྟོབས་ཞུགས་ཀྱི་
རྟགས་ཀྱི་བསྒྲུབ་བྱ་ཡིན་པའི་ཕྱིར། ཁྱབ་སྟེ། དངོས་པོ་སྟོབས་ཞུགས་ཀྱིས་བསྒྲུབ་བྱ་སྒྲུབ་
པ་ལུང་གིས་ཕན་གནོད་ལ་ལྟོས་པ་མེད་དོ་ཞེས། ཡོངས་རྟགས་ཡོངས་སུ་ལེན་པའི་ཕྱིར།
ཞེས་སོགས་སྐབས་སུ་བཤད་ཟིན་པའི་ཕྱིར། ཞེས་པ། རྗེས་དཔག་རང་གི་སྤྱོད་ཡུལ་ལ། །
ལུང་ལ་ལྟོས་པ་མེད་པར་བཤད། །ཅེས་སོ། །
རྒྱུ་མཚན་བཤད་ཟིན་པ་དེས་ན་སྒྲ་མི་རྟག་དེ་ནི་ཆོས་ཅན། ཁྱོད་སྒྲུབ་པ་བསྟན་
བཅོས་ཀྱིས་ཕན་གནོད་ལ་ལྟོས་པ་མ་ཡིན་ཏེ། ཁྱོད་སྒྲ་མི་རྟག་པར་སྒྲུབ་པ་ལ་བྱས་པ་ལྟ་
བུའི་དངོས་སྟོབས་ཀྱི་རྟགས་ཀྱིས་སྒྲུབ་པའི་བསྒྲུབ་བྱ་གང་ཞིག །དངོས་སྟོབས་རྟགས་
ཀྱིས་གྲུབ་ཟིན་པ་དེ་ནི། ལེགས་པར་རྟགས་གཞན་གྱིས་གེགས་བྱར་མི་ནུས་པར་གྲུབ་ཟིན་
པ་དེའི་ཚེའི་ཕྱིར། ཞེས་པ། དེས་གྲུབ་དེ་ནི་ལེགས་པར་གྲུབ། །དེ་ཚེ་བསྟན་བཅོས་ལྟོས་མ་
ཡིན། །ཞེས་སོ། །གལ་ཏེ་ཁོ་ན་རེ་རྒོལ་བ་བྱེ་བྲག་པས། སྒྲ་རྟག་སྟོན་གྱི་བསྟན་བཅོས་ཚད་
མར་ཁས་བླངས་ནས། ཕྱིར་རྒོལ་ལ་སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་བཀོད་
པའི་ཚེ། རྒོལ་ཕྱི་རྒོལ་གཉིས་པོ་དེས་སྒྲའི་སྟེང་དུ་རྟག་མི་རྟག་རྩོད་པ་བྱེད་པའི་རྩོད་པ་དེ་
དོར་བར་འགྱུར་བར་ཐལ། རྒོལ་བ་དེས་རང་གི་ཁས་བླངས་པའི་ཁས་བླངས་ལས་ཉམས་
424



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
པའི་ཕྱིར་ཞེ་ན། ཤེས་བྱ་ཆོས་ཅན། རྒོལ་བ་དེ་གཉིས་རྩོད་པ་དེའི་ཚེ། སྔར་རྒོལ་བྱེ་བྲག་
པས་རྩོད་པ་དེ་དོར་བ་མིན་ཏེ། དེའི་ཚེ་སྒྲ་རྟག་སྟོན་གྱི་བསྟན་བཅོས་དེ་སྒྲ་རྟག་པའམ་མི་
རྟག་པའི་སྒྲུབ་བྱེད་དུ་ཁས་བླངས་པ་མེད་པའི་ཕྱིར། ཞེས་པ་ལ། དེ་ཚེ་རྩོད་དོར་འགྱུར་
ཞེ་ན། །དེ་ཚེ་ཁས་བླངས་མེད་ཕྱིར་མིན། །ཞེས་སོ། །གལ་ཏེ་ཁོ་ན་རེ། རྒོལ་བ་བྱེ་བྲག་པ་
དེས་སྒྲ་རྟག་སྟོན་གྱི་བསྟན་བཅོས་དེ་སྒྲུབ་བྱེད་ཚད་མར་ཁས་བླངས་ཏེ། དེས་དེ་ལུང་ཚད་
མར་ཁས་བླངས་པ་གང་ཞིག །དེ་གཉིས་སྒྲ་རྟག་སྟོན་གྱི་ལུང་དོན་ལ་དཔྱད་པ་བྱེད་པའི་
སྐབས་ཡིན་པའི་ཕྱིར་ཞེས་ཟེར་ན། རྒོལ་བ་བྱེ་བྲག་པ་དེས། རྩོད་པ་བྱེད་པའི་ཚེ། སྤྱིར་སྒྲ་
རྟག་སྟོན་གྱི་བསྟན་བཅོས་ལུང་ཚད་མར་ཁས་བླངས་པ་ཙམ་ཡོད་དུ་ཆུག་ནའང་། སྒྲ་རྟག་
སྟོན་གྱི་བསྟན་བཅོས་ཀྱི་ལུང་དོན་སྒྲའི་སྟེང་དུ་རྟག་མི་རྟག་རྩོད་པ་བྱེད་པ་འདི་ནི་ཆོས་ཅན།
ཁྱོད་སྒྲ་རྟག་སྟོན་གྱི་བསྟན་བཅོས་སྒྲ་རྟག་པའམ་མི་རྟག་པར་སྒྲུབ་པའི་སྒྲུབ་བྱེད་ཀྱི་ཡན་
ལག་སྟེ་སྒྲུབ་བྱེད་ཚད་མར་ཁས་ལེན་པའི་དུས་དངོས་མ་ཡིན་ཏེ། དེ་སྒྲུབ་བྱེད་ཚད་མར་
ཁས་ལེན་པ་རིགས་མི་རིགས་བརྟགས་པའི་ཐབས་སམ་ཡན་ལག་ཡིན་པའི་ཕྱིར་ཏེ། ལུང་
དོན་ལ་དཔྱད་ནས་ལུང་སྒྲུབ་བྱེད་ཚད་མར་ཁས་ལེན་པ་མཁས་པའི་ལུགས་དང་། ལུང་
ཁས་བླངས་ནས་ལུང་དོན་ལ་དཔྱོད་པ་བླུན་པོའི་ལུགས་ཡིན་པའི་ཕྱིར་ཞེས་པ་ལ། འདི་ནི་
ཁས་ལེན་ཐབས་ཡིན་ཏེ། དེ་ཚེ་ཡོད་ཀྱང་ཡན་ལག་མིན། །ཞེས་སོ། །འདིར་མཁས་པ་ཤཱཀྱ་
མཆོག་ལྡན་ན་རེ། ཕྱོགས་སྔ་མ་འདི་ནི་བོད་ཕྱི་མས་ཁས་བླངས་ཏེ། བསྟན་བཅོས་རྣམ་
འགྲེལ་ལུང་ཚད་མར་ཁས་ལེན་བཞིན་དུ་སྒྲ་རྟག་པར་དམ་བཅས་པ་ལ་རྣམ་འགྲེལ་དང་
འགལ་ཞེས་ཟེར་བས་སོ། །
འོ་ན་ཅི་ཞེ་ན་དེ་ལ་ནི་དངོས་པོ་སྟོབས་ཞུགས་དང་འགལ་བ་བརྗོད་དགོས་པའོ་ཞེས་
བཤད་པ་ནི་ལེགས་པར་སེམས་ཏེ། སྒྲ་མི་རྟག་དེ། གཞལ་བྱའི་གནས་གཉིས་པ་ཡིན་པས།
རང་ཕྱོགས་ལུང་གིས་སྒྲུབ་མི་ནུས་ཤིང་། ལོག་ཕྱོགས་ལ་ལུང་གིས་གནོད་མི་ནུས་པའི་
425



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཕྱིར་རོ། །འོ་ན་རང་རེའི་པཎ་ཆེན་ཐམས་ཅད་མཁྱེན་པས། ལུང་ལྟར་སྣང་ཐམས་ཅད་རང་
འགལ་གྱི་དམ་བཅའི་ཞེན་དོན་ལ་གེགས་བྱེད་དང་། ལུང་རྣམ་དག་ཐམས་ཅད་རང་འགལ་
གྱི་དམ་བཅའི་ཞེན་དོན་ལ་གནོད་བྱེད་ཡིན་ནོ་ཞེས་བཤད་པ་མིན་ནམ་སྙམ་ན། སྐྱོན་མེད་དེ།
པཎ་ཆེན་ཐམས་ཅད་མཁྱེན་པའི་གྲུབ་མཐའི་འཇོག་མཚམས་འདི་ལ། བློ་གསར་བུ་སྐྱོང་
བདེ་བའི་འཇོག་མཚམས་གཅིག་དང་། བློ་རབ་ཏུ་གྱུར་བས་གཞུང་གི་བབ་འགྲོས་སྐྱོང་
བའི་འཇོག་མཚམས་གཉིས་ཡོད་པ་གནད་དུ་གཅེས་པ་ཡིན་པའི་ཕྱིར་རོ། །
གཉིས་པ་ལུང་ལ་ལྟོས་པའི་བསྒྲུབ་བྱ་གཏན་ལ་ཕབ་པ་ལ། འོ་ན། རྗེས་དཔག་རང་
གི་སྤྱོད་ཡུལ་ལ། །ལུང་ལ་ལྟོས་པ་མེད་པར་བཤད། །ཅེས་སོགས་གོང་དུ་བཤད་པ་ལྟར་ན།
གཞལ་བྱའི་གནས་དང་པོ་གཉིས་ལ་ལུང་གནོད་གྲུབ་ཏུ་མི་འཇུག་པར་ཤེས་ཟིན་མོད།
སྤྱིར་ལུང་གནོད་གྲུབ་དུ་འཇུག་པའི་དུས་དང་ཡུལ་གཅིག་ཡོད་དམ་མེད། ཡོད་ན་ཇི་ལྟ་བུ་
སྙམ་ན། བཤད་པར་བྱ་ཡི་ཉོན་ཅིག །བསྟན་བཅོས་ཏེ་ལུང་རྣམ་དག་ཆོས་ཅན། ཁྱོད་སྒྲུབ་
བྱེད་ཚད་མར་ཁས་ལེན་པའི་དུས་ཡོད་དེ། ཁྱོད་ཁྱོད་རང་གི་སྒྲུབ་དགོས་པའི་བསྒྲུབ་བྱ་དེ།
གོང་དུ་བཤད་པ་དེ་ལྟར་ཡུལ་མངོན་ལྐོག་གཉིས་པོ་དེ་ལ་དཔྱོད་བྱེད་ཀྱི་ཚད་མས་ཡོངས་སུ་
བརྟགས་ནས་དཔྱད་པ་དང་པོ་གཉིས་ཀྱིས་དག་པའི་དུས་དེ་ནི། ཁྱོད་རང་གི་བསྒྲུབ་བྱ་ལ་
སྒྲུབ་བྱེད་ཚད་མར་ཡོངས་སུ་འཛིན་པར་འདོད་པ་སྟེ་སྐབས་སུ་བབ་པའི་དུས་ཡིན་པའི་
ཕྱིར། དེས་ན་བསྟན་བཅོས་ཏེ་ལུང་རྣམ་དག་ཆོས་ཅན། ཁྱོད་གནོད་སྒྲུབ་དུ་འཇུག་པའི་
ཡུལ་ཡང་ཡོད་དེ། དཔྱད་པ་དང་པོ་གཉིས་ཀྱིས་དག་ཟིན་པ་དེའི་ཚེ་བསྒྲུབ་བྱ་ཤིན་ལྐོག་དེ་
ཁྱོད་ཀྱིས་སྒྲུབ་ནུས་ཤིང་། དེའི་ལོག་ཕྱོགས་ལ་ཁྱོད་ཀྱིས་ནི་གནོད་པར་འགྱུར་བ་ཡིན་པའི་
ཕྱིར་ཞེས་འཆད་པ། དེ་ལྟར་ཡུལ་གཉིས་རྣམ་དག་ན། །དེ་ནི་བསྟན་བཅོས་ཡོངས་འཛིན་
པར། །འདོད་པའི་དུས་ཡིན་དེ་ཡི་ཚེ། །བསྟན་བཅོས་ཀྱིས་ནི་གནོད་པར་འགྱུར། །ཞེས་སོ། །
དེས་ན་ཤིན་ལྐོག་ལ་དཔྱོད་པའི་ཚེ་ལུང་རྣམ་དག་དེ་དང་འགལ་བར་སེམས་པ་ཁས་བླང་དུ་
༽



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
མི་རུང་སྟེ། ལུང་རྣམ་དག་དེས་གྲུབ་པའི་དོན་བསྒྲུབ་བྱ་དེ་ལ་ལུང་གི་གནོད་པ་བསྲུང་
དགོས་པའི་ཕྱིར་རོ་ཞེས་འཆད་པ་ལ། དེས་གྲུབ་དོན་ལ་དེ་དང་ནི། །འགལ་བར་སེམས་པ་
མི་རུང་ཕྱིར། །ཞེས་སོགས་སོ། དེའི་སྙིང་པོ་བསྡུས་ན། གཞལ་བྱའི་གནས་གསུམ་དང་།
དེ་འཇལ་བྱེད་ཀྱི་ཚད་མ་གསུམ་ཡོད་པ་ལས། གཞལ་བྱའི་གནས་དང་པོ་གཉིས་ལ་ལུང་
རྣམ་དག་སྒྲུབ་བྱེད་དུ་མི་འཇུག་སྟེ། གཞལ་བྱའི་གནས་དང་པོ་གཉིས་ལ་རང་རང་འཇལ་
བྱེད་ཀྱི་ཚད་མས་བརྟགས་ཏེ་བྱ་བ་བྱས་ཟིན་ན་ཚད་མ་དེ་གཉིས་ཀྱིས་ཆོག་པའི་ཕྱིར་དང་།
དཔྱད་པ་དེ་གཉིས་ཀྱིས་ཀྱང་བློ་ཁ་མ་ཚིམ་པར་གཞལ་བྱའི་གནས་གསུམ་པར་ནི་དཔྱད་པ་
འཕོ་བ་ན། བསྟན་བཅོས་ཏེ་ལུང་རྣམ་དག་སྒྲུབ་བྱེད་དུ་ཁས་ལེན་པ་ནི་རིགས་པ་དང་ལྡན་
པ་ཡིན་པའི་ཕྱིར་ཞེས་འཆད་པ་ལ། གནས་གསུམ་པར་ནི་འཕོ་བ་ན། བསྟན་བཅོས་ལེན་
པ་རིགས་ལྡན་ཡིན། །ཞེས་སོ། །
འོ་ན་ཤིན་ལྐོག་ལ་ལུང་སྒྲུབ་བྱེད་དུ་ཁས་ལེན་ཚུལ་ཇི་ལྟར་བྱེད་སྙམ་ན། གཞལ་བྱའི་
གནས་དེས་གསུམ་པ་ཤིན་ལྐོག་ལ་སྤྱོད་པ་དེར་ཡང་ལུང་རྣམ་དག་ཆོས་ཅན། ཁྱོད་ཀྱི་ཤེས་
འདོད་ཆོས་ཅན་དེའི་སྟེང་དུ་བསྒྲུབ་བྱའི་ཆོས་དངོས་སམ། སྒྲུབ་ཆོས་དེ་དང་མེད་ན་མི་
འབྱུང་བའི་འབྲེལ་ཡུལ་ལ་གནོད་པ་ཉིད་ཡིན་ན། ཁྱོད་དེ་སྒྲུབ་ཀྱི་རྟགས་ཡིན་པ་སྤང་བར་
བྱ་བ་ཡིན་གྱི། འབྲེལ་མེད་ཀྱི་ཆོས་གཞན་ལ་གནོད་ཀྱང་རྟགས་འགལ་བར་འགྱུར་བ་མ་
ཡིན་ཏེ། དེ་ལྟར་ཡིན་ན་འགལ་རྟགས་ཐུག་མེད་དུ་འགྱུར་བའི་ཕྱིར་ཞེས་འཆད་པ་ལ། དེར་
ཡང་བསྒྲུབ་བྱའི་ཆོས་དང་ནི། མེད་ན་མི་འབྱུང་མ་གནོད་ཉིད། །སྤང་བར་བྱ་ཡི་གཞན་
མིན་ཏེ། ཐུག་པ་མེད་པར་ཐལ་ཕྱིར་རོ། །ཞེས་སོ། །དེས་ན་གཞུང་འདི་དག་ལ་མཁས་པ་
སྔ་ཕྱི་དག་གིས་དཔྱིས་ཕྱིན་པའི་བཤད་པ་མི་སྣང་སྟེ། མཁས་གྲུབ་རྗེས། དེ་ལྟར་ཡུལ་
གཉིས་དཔྱད་པས་རྣམ་པར་དག་ན། དཔྱད་པ་གསུམ་གྱིས་དག་པ་དེ་ནི་བསྟན་བཅོས་ཚད་
མ་དང་ཡོངས་སུ་འཛིན་པའི་དུས་ཡིན་པས། དེའི་ཚེ་དེ་འདྲའི་བསྟན་བཅོས་ཀྱིས་ནི་རང་
427



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
སྐལ་གྱི་དམ་བཅའ་ལྟར་སྣང་གི་དོན་ལ་གནོད་པར་འགྱུར་ཞེས་བཤད་པ་ནི་མཁས་པའི་
རྣམ་འགྱུར་མ་ཡིན་ཏེ། གཞུང་རྩ་བར། དེ་ལྟར་ཡུལ་གཉིས་རྣམ་དག་ན་ཞེས་བྱུང་གི་དེ་
ལྟར་ཡུལ་གསུམ་རྣམ་དག་ན་ཞེས་མི་འབྱུང་བའི་ཕྱིར། །
ཡང་། གོ་རམ་མཁས་པ་ཆེན་པོས། དེ་ལྟར་མངོན་སུམ་དང༌། དངོས་སྟོབས་རྗེས་
དཔག་གི་ཡུལ་མངོན་འགྱུར་དང་གཉིས་དཔྱད་པས་རྣམ་པར་དག་པ་ན། གནས་གསུམ་པ་
དཔྱོད་པའི་དུས་དེ་ནི་ཆོས་ཅན། ཞེས་དང་། གཞལ་བྱའི་གནས་དང་པོ་གཉིས་ཚད་མ་
གཉིས་ཀྱིས་གྲུབ་ནས་གནས་གསུམ་པར་ནི་འཕོ་ན་ཆོས་ཅན་ཞེས་དང༌། མཁས་པ་ཤཱཀྱ་
མཆོག་ལྡན་པས། དེ་ལྟར་ཡུལ་མངོན་ལྐོག་གཉིས་ལ་བསྟན་བཅོས་དེ་ནས་བཤད་པའི་
དཔྱད་པ་རྣམ་པར་དག་ན། དེ་འདྲ་དེ་ནི། ཞེས་སོགས་འབྲུ་སྣོན་སྣང་བ་རྣམས་ཀྱང་ལེགས་
པར་མི་སེམས་ཏེ། གཞལ་བྱའི་གནས་གསུམ་པ་ལ་དཔྱོད་པའི་ཚེ། གཞལ་བྱའི་གནས་དང་
པོ་གཉིས་ལ་དཔྱོད་པའི་ཚད་མ་གཉིས་སྔོན་དུ་འགྲོ་མི་དགོས་པའི་ཕྱིར་དང་། ཤིན་ལྐོག་
སྒྲུབ་བྱེད་ཀྱི་ལུང་རྣམ་དག་ཡིན་ན། ཁོ་རང་གི་བསྟན་བྱ་གཞལ་བྱའི་གནས་གསུམ་ཆར་
ཚང་བ་ཞིག་ཀྱང་མི་དགོས་པའི་ཕྱིར་རོ། །འོ་ན་ཁྱོད་རང་། དེ་ལྟར་ཡུལ་གཉིས་རྣམ་དག་ན།
ཞེས་སོགས་ཇི་ལྟར་འཆད་སྙམ་ན། གོང་དུ་འབྲུ་བཤད་ཀྱིས་ཀྱང་རྟོགས་པར་ནུས་མོད་ཀྱི།
ད་དུང་ཅུང་ཟད་གསལ་བར་བཤད་ན། གཞལ་བྱའི་གནས་གསུམ་པ་ཤིན་ལྐོག་གི་སྒྲུབ་
བྱེད་དམ་ལུང་གི་སྒྲུབ་པ་ལ་བསྒྲུབ་བྱ་དེ་འཇལ་བྱེད་ཀྱི་དཔྱད་པ་གཉིས་སྔོན་དུ་འགྲོ་དགོས་
ཞེས་པའམ། དེ་སྟོན་བྱེད་ཀྱི་ལུང་དེའི་བསྟན་བྱ་ལ་གཞལ་བྱའི་གནས་དང་པོ་གཉིས་ཀྱང་
ཚང་བ་ཞིག་དགོས་ཞེས་པ་གང་ཡང་མ་ཡིན་གྱི། ཤིན་ལྐོག་གི་བསྒྲུབ་བྱ་དེ་སྒྲུབ་པ་ལ། ཚད་
མ་དང་པོ་གཉིས་པོ་དེའི་དཔྱད་པ་སྔོན་དུ་འགྲོ་དགོས་ཞེས་པའི་དོན་ཡིན་ཏེ། ཤིན་ལྐོག་གི་
བསྒྲུབ་བྱ་དེ་དཔྱད་པ་དང་པོ་གཉིས་ཀྱིས་དག་པ་ཞིག་དགོས་པའི་ཕྱིར་རོ། །དེ་ཡང་སྦྱིན་པ་
སྤྱད་པ་ལས་ལོངས་སྤྱོད་འབྱུང་བ་ལྟ་བུ་སྟེ། དཔྱད་པ་དང་པོ་དེས་དག་པ་ཡིན་ཏེ། དེ་ཚུར་
428



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
མཐོང་མངོན་སུམ་གྱིས་གྲུབ་མ་གྲུབ་དཔྱད་པ་ན། དེས་སྒྲུབ་ཀྱང་མ་ནུས་ལ་གནོད་པར་
ཡང་མ་ནུས་པའི་ཕྱིར་རོ། །དེ་དཔྱད་པ་གཉིས་པ་དེས་ཀྱང་དག་པ་ཡིན་ཏེ། དེ་དངོས་
སྟོབས་ཀྱི་རིགས་པས་གྲུབ་མ་གྲུབ་དཔྱད་པ་ན། དེས་གནོད་སྒྲུབ་གང་ཡང་མ་ནུས་པའི་
ཕྱིར་ཏེ། དཔྱད་པ་དང་པོ་གཉིས་ཀྱིས་བརྟག་པའི་ཚེ། དེ་གཉིས་གང་རུང་གིས་གྲུབ་ན་ནི།
ལུང་ལ་བརྟེན་ནས་སྒྲུབ་མི་དགོས་ཏེ། གོང་དུ་གྲུབ་ཟིན་པའི་ཕྱིར་རོ། །དེ་གཉིས་གང་རུང་
གི་གནོད་ན་ནི་ལུང་གིས་སྒྲུབ་མི་ནུས་ཏེ། དཔྱད་པ་དང་པོ་གཉིས་པོ་དེས་མ་དག་པར་སོང་
བའི་ཕྱིར་རོ། །དེས་ན་གོང་གི་བསྒྲུབ་བྱ་དེ་ནི་རྒྱལ་བའི་བཀའ་ཚད་མ་ལ་བརྟེན་ནས་
བསྒྲུབ་དགོས་ཏེ། དཔྱད་པ་དང་པོ་གཉིས་ཀྱིས་གནོད་སྒྲུབ་གང་ཡང་མ་ནུས་པའི་གཞལ་
བྱའི་གནས་གསུམ་པ་ཡིན་པའི་ཕྱིར། དེས་ན། དེ་ལྟར་ཡུལ་གཉིས་རྣམ་དག་ན། །ཞེས་
བཤད་ནས། ཡུལ་གསུམ་རྣམ་དག་ན་ཞེས་མི་གསུང་པའི་གནད་ཀྱང་འདི་ཉིད་ཡིན་ཏེ།
གཞལ་བྱའི་གནས་གསུམ་པ་དེ་ལ་དཔྱད་པ་དང་པོ་གཉིས་ཀྱི་གནོད་སྒྲུབ་གང་ཡང་མི་ནུས་
ཀྱང༌། དཔྱད་པ་གསུམ་པ་དེས་སྒྲུབ་ནུས་པ་ཞིག་དགོས་པའི་ཕྱིར་རོ། །འོན་ཀྱང་བོད་
བགྲེས་པོ་རྣམས་ཀྱིས་ཞལ་ནས། དཔྱད་པ་གསུམ་གྱིས་དག་པའི་ལུང་ཞེས་རླུང་ལྟར་
གྲགས་པ་ནི། ཚད་མ་གསུམ་གྱིས་གནོད་པ་མེད་པ་ཙམ་ཞིག་ལ་དཔྱད་པ་གསུམ་གྱིས་དག་
ཞེས་བཞག་པར་སྣང་མོད། དོན་ལ་མ་ཞུགས་ཏེ། དེ་ལྟར་ཡུལ་གཉིས་རྣམ་དག་ན། ཞེས་
པའི་ཚིག་གིས་ནུས་པ་ལས་ཤེས་པའི་ཕྱིར་རོ། །འོ་ན་རྣམ་འགྲེལ་ལས། མཐོང་དང་མ་
མཐོང་བ་དག་ལ། །རིགས་པས་གྲུབ་དང་རང་ཚིག་གིས། །གནོད་བྱེད་བསྟན་བཅོས་གང་
ཡིན་ཏེ། །ཞེས་སོགས་དང་། རིགས་གཏེར་ལས། གཞལ་བྱ་གཉིས་ཕྱིར་ཚད་མ་གཉིས། །
བསྐལ་བའི་དོན་ལ་རང་ཚིག་གིས། །མི་གནོད་གསུང་རབ་ངེད་ཀྱི་ལུང་། །ཞེས་སོགས་
རྣམས་ཀྱིས། དཔྱད་གསུམ་གྱིས་དག་པའི་ཚད་མ་ངོས་བཟུང་བ་མ་ཡིན་ནམ་སྙམ་ན། ཁྱེད་
ལ་འཁྲུལ་གཞི་ཐམས་ཅད་དེས་བྱས་པར་སྣང་མོད། དེ་ནི་དེ་ལྟར་མ་ཡིན་ཏེ། གཞུང་དེས་ནི།
429



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ལུང་རྣམ་དག་དུ་འགྱུར་བ་ལ་རང་གི་བསྟན་བྱ་དེའི་ནང་ཚན་ལ་མངོན་འགྱུར་ཡོད་ན།།
མངོན་སུམ་གྱིས་མི་གནོད་པ་དང་། ཅུང་ཟད་ལྐོག་གྱུར་ཡོད་ན་རྗེས་དཔག་གིས་མི་གནོད་
པ་དང་། ཤིན་ལྐོག་སྟོན་པའི་ཚེ་རང་ཚིག་སོགས་ཀྱིས་མི་གནོད་པ་ཞིག་དགོས་ཞེས་བསྟན་
པའམ། སྙིང་པོ་དྲིལ་ན། ལུང་རྣམ་དག་ལ་རང་གི་བསྟན་བྱ་དེ་ལ་གཞལ་བྱ་གསུམ་ལ་
དཔྱོད་བྱེད་ཀྱི་ཚད་མ་གསུམ་གྱིས་གནོད་པ་མེད་པ་ཞིག་དགོས་ཞེས་བསྟན་པ་ཙམ་ཡིན་
པའི་ཕྱིར། དེ་ལྟ་མ་ཡིན་པར་ཚིག་ཟིན་ལྟར་ན། ལུང་རྣམ་དག་ཏུ་འགྱུར་བ་ལ་རང་གི་
བསྟན་བྱ་གཞལ་བྱའི་གནས་གསུམ་ཆར་ཡོད་པ་ཅིག་དགོས་ཞེས་ཁས་ལེན་དགོས་པའི་
ཕྱིར་རོ། །དེ་ལྟར་ཁོ་བོས་ལེགས་པར་བཤད་པ་འདི་དག་ལ་སྣོད་ལྡན་དག་གིས་ཤིན་ཏུ་
སྒྲིམ་པར་རིགས་ཏེ། ཅུང་ཟད་དཔྱོད་པ་དང་ལྡན་ཡང་གཟུ་བོར་མི་གནས་པ་དག་གིས་
བརྐུས་ནས་རང་ཉིད་ངོམ་པ་མཐོང་བའི་ཕྱིར་རོ། །
དེ་ལྟར་ན་ཁོའི་ཕྱོགས་སྔའི་གཞུང་དེ་ལ་ཟུར་བཞི་ཡོད་པ་ལས། དེ་གཅིག་ལ་རབ་ཏུ་
གནོད་ན་གཏན་ཚིགས་སྐྱོན་དུ་འགྱུར་ཞེས་པ་དེ་ནི། དྲི་སའི་ཡོན་ཏན་བཟློག་པའི་ཕྱིར་
ཞེས་སོགས་ཀྱིས་བཀག་ཟིན་ལ། དམ་བཅའ་བ་དག་སྐྱོན་འགྱུར་ན། །ཞེས་པ་འདི་ནི།
མེད་ན་མི་འབྱུང་ཞེས་སོགས་རྐང་པ་གཉིས་ཀྱིས་བཀག་ཟིན་ཞིང་། གལ་ཏེ་བསྟན་བཅོས་
ཁས་བླངས་ཕྱིར། །ཞེས་པའི་ཕྱོགས་སྔ་དེ་ཡང་། རྗེས་དཔག་རང་གི་སྤྱོད་ཚུལ་ལ། །ཞེས་
སོགས་ཀྱིས་བཀག་ཟིན་ནས། ཐམས་ཅད་གཟུང་བས། ཞེས་པའི་ཕྱོགས་སྔ་འགོག་པ་ནི།
ལུང་དོན་སྐབས་ཀྱི་བསྒྲུབ་བྱར་ཧ་ཅང་ཐལ་ཞེས་པ་སྟེ། འདི་ལ་གཉིས། དམ་བཅས་ཚིག་
གི་སྒོ་ནས་དགག །སྒྲུབ་བྱེད་ཧ་ཅང་ཐལ་བས་དགག་པའོ། །དང་པོ་ནི། གཞལ་བྱའི་
གནས་གསུམ་ལ་སྤྱོད་པ་ཀུན་ལ་བསྟན་བཅོས་དག་སྒྲུབ་བྱེད་ཚད་མར་གཟུང་དགོས་སོ་
ཞེས་བྱ་བའི་ལུགས་འདི་ཆོས་ཅན། ཁྱོད་གང་ཟག་བླུན་པོ་གང་གིས་བྱས་ཏེ། བྱས་པ་དེ་མི་
འཐད་པར་ཐལ། མི་འཐད་པའི་རྒྱུ་མཚན་དེ་ལྟར་ཡིན་པ་དེ་ནི། གྲུབ་མཐའ་མེད་པ་སྟེ།
་ ་ 430



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
H
གྲུབ་མཐའ་ལ་མ་ཞུགས་པའི་སྐྱེ་བོ་བླུན་པོ་རྣམས་ཀྱིས་ཀྱང་དུ་བའི་རྟགས་ལས་དུ་ལྡན་ལ་
ལ་མེ་ནི་རྟོགས་པར་མི་འགྱུར་བའི་སྐྱོན་ཡོད་པའི་ཕྱིར་དང༌། དེར་མ་ཟད་སྐྱེ་བོ་རྣམས་ནི་
དང་པོ་སྐྱེས་ཙམ་ཉིད་ནས། ལུང་དང་འབྲེལ་མེད་རེང་པོར་སྐྱེས་པར་གྱུར་ཞིང་། སྐྱེ་བོ་
ཕལ་ཆེར་ནི་ལུང་ཁས་བླངས་པ་ལ་ཡོན་ཏན་དང་། ཁས་མ་བླངས་པ་ལ་ཉེས་པ་མ་མཐོང་
བ་ལ་སྟེ་མ་མཐོང་བ་ཡིན་པའི་ཕྱིར། ཞེས་འཆད་པ། སྤྱོད་པ་ཀུན་ལ་བསྟན་བཅོས་དག །
གཟུང་ཞེས་ལུགས་འདི་གང་གིས་བྱས། །ད་ནི་སྒྲུབ་མཐའ་མེད་རྣམས་ཀྱིས། །དུ་བས་མེ་ནི་
རྟོགས་མི་འགྱུར། །སྐྱེ་བོ་རེང་པོར་སྐྱེས་འགྱུར་ཞིང་། །ཡོན་ཏན་ཉེས་པ་མ་མཐོང་ལ། །
ཞེས་སོ། །དེས་ན་གྲངས་ཅན་ཁྱོད་ཀྱི་གྲུབ་མཐའ་འདི་ནི་ཆོས་ཅན། ཁྱོད་མི་ཟད་པའི་
གདོན་དང་འདྲ་བ་ཡིན་ཏེ། མི་འདོད་བཞིན་དུ་རྗེས་སུ་འབྲང་བ་གྲུབ་མཐའ་ངན་པ་ཡིན་
པའི་ཕྱིར་རོ། །དེ་ལྟ་བུའི་གདོན་འདི་ནི་ཆོས་ཅན། ཀྱེ་མ་གྲངས་ཅན་ཁྱོད་ལ་ཕྱིས་སྐྱེ་བོ་སུ་
ཞིག་གིས་བསྒོས་པ་ཡིན་ཞེས་བརྟགས་པར་རིགས་ཏེ། རྗེས་འབྲང་གི་གདོན་གང་ཞིག་
ལྷན་སྐྱེས་ཉིད་དུ་མེད་པའི་ཕྱིར་རོ་ཞེས། བཅས་ཚིག་གིས་སྒོ་ནས་སྨད་པའི་གནས་སུ་
བསྟན་པ་དེ་འཆད་པ་ལ། གྲུབ་མཐའ་མི་ཟད་གདོན་འདི་ནི། །ཀྱེ་མ་སུ་ཡི་བསྒོས་པ་ཡིན། །
ཞེས་སོ། །
་ གཉིས་པ་སྒྲུབ་བྱེད་ཧ་ཅང་ཐལ་བས་དགག་པ་ལ། ཕྱོགས་བརྗོད་ཧ་ཅང་ཐལ་བའི་
རིགས་པ་དངོས། ཉེས་སྤོང་ལན་རྣམས་རིམ་པས་དགག་པའོ། །དང་པོ་ནི། གལ་ཏེ་གྲངས་
ཅན་ན་རེ། རྒོལ་བ་བྱེ་བྲག་པས་གཟེགས་ཟན་གྱི་བསྟན་བཅོས་ཁས་བླངས་ནས། སྒྲ་ཆོས་
ཅན་མི་རྟག་སྟེ། བྱས་པའི་ཕྱིར་ཞེས་པའི་རིགས་པ་བཀོད་པའི་ཚེ། བསྟན་བཅོས་དེ་ནས་
སྒྲའི་ཁྱད་ཆོས་སུ་བཤད་པའི་ལུང་དོན་ཀུན་སྦྱོར་བ་དེ་སྐོར་གྱི་བསྒྲུབ་བྱར་ཁས་ལེན་
དགོས་ཏེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་གཅིག་ཉིད་ལ་མཚོན་ན། བྱས་པ་
ཡིན་ན། བསྟན་བཅོས་དེ་ནས་སྒྲའི་ཁྱད་ཆོས་སུ་བཤད་པའི་སྒྲུབ་ཆོས་ཀུན་ཡིན་པས་ཁྱབ།
སྒྲ
431



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
དཔེར་ན་མི་རྟག་པ་བཞིན་སྒྲ་ཡང་བྱས་སོ་ཞེས་མཐུན་དཔེ་ལ་དེ་སྐོར་གྱི་ཁྱབ་པ་བསྟན་པ་
དེ་སྒྲུབ་བྱེད་ཡང་དག་ཏུ་འགྱུར་བའི་ཕྱིར་ཞེས་པ་ལ། གལ་ཏེ་དཔེ་ལ་བསྟན་བཅོས་ཀུན། །
སྒྲུབ་པར་བྱེད་པ་གཅིག་ཉིད་ལ། །བསྟན་པ་སྒྲུབ་བྱེད་འགྱུར་ཞེ་ན། །ཞེས་སོ། །དེས་ན་
འདིའི་ཕྱོགས་སྔའི་བསམ་པ་ཁོང་དུ་ཆུད་དགོས་ཏེ། དེ་མ་ཆུད་པར་རིགས་པ་འཕངས་ཀྱང་།
ལྟར་སྣང་བཅས་སོ་བཀོད་པ་དང་། །ཞེས་སོགས་ལུང་དེས་ཟིན་པར་སྣང་བའི་ཕྱིར་རོ། །
དེས་ན་ཕྱོགས་སྔ་སྨྲ་བ་པོ་གྲངས་ཅན་དེ་ནི་སྤྱིར་ལུང་དོན་ཡིན་ན། སྦྱོར་བ་སྐོར་གཅིག་གི་
བསྒྲུབ་བྱ་ཡིན་པས་ཁྱབ་ཅེས་དང་། བྱེ་བྲག་ཏུ་གཟེགས་ཟན་བསྟན་བཅོས་ཀྱི་ལུང་དོན་
ཡིན་ན། སྦྱོར་བ་སྐོར་གཅིག་གི་བསྒྲུབ་བྱ་ཡིན་པས་ཁྱབ་ཅེས་ཁས་བླངས་པ་མ་ཡིན་གྱི། བྱེ་
བྲག་པས་གཟེགས་ཟན་གྱི་བསྟན་བཅོས་ཁས་བླངས་ནས། སྒྲ་མི་རྟག་པ་སྒྲུབ་པ་ལ་བྱས་
པ་བཀོད་པའི་ཚེ། བསྟན་བཅོས་དེ་ལས། སྒྲའི་ཁྱད་ཆོས་སུ་བཤད་པའི་ལུང་དོན་ཀུན། དེ་
སྐོར་གྱི་བསྒྲུབ་བྱར་བྱེད་དགོས་ཞེས་པའི་དོན་དུ་སྣང་བའི་ཕྱིར་རོ། ། །
གཉིས་པ་ཧ་ཅང་ཐལ་བའི་རིགས་པ་དངོས་ནི། ཤེས་བྱ་ཆོས་ཅན། དེ་སྐད་སྨྲ་བའི་
གྲུབ་མཐའ་དེ་ནི་འཇིག་རྟེན་ལས་འདས་པ་སྟེ། ཕྱི་ནང་གི་གྲུབ་མཐའ་གཉིས་ཆར་ལས་ཧ་
ཅང་འགལ་བའི་ལུགས་ཡིན་ཏེ། བྱེ་བྲག་པས་སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་
བཀོད་པའི་ཚེ་ན། བྱས་པ་ཡིན་ན་མི་རྟག་པ་ཡིན་པས་ཁྱབ་པ་དང་། བྱས་པ་ཡིན་ན་རྟག་པ་
ཡིན་པས་ཁྱབ་པ་གཉིས་ཆར་ཁས་ལེན་དགོས་པའི་ཕྱིར། ཕྱི་མ་གྲུབ་སྟེ། བྱས་པ་ཡིན་ན་
གཟེགས་ཟན་གྱི་བསྟན་བཅོས་ལས། སྒྲའི་ཁྱད་ཆོས་སུ་བཤད་པའི་བསྒྲུབ་ཆོས་དེ་ཡིན་
པས་ཁྱབ་པ་ཁས་བླངས་པ་གང་ཞིག །རྟག་པ་ནམ་ཡོན་དེ་སྒྲའི་ཁྱད་ཆོས་སུ་བསྟན་བཅོས་
དེ་ལས་བཤད་པའི་ཕྱིར་རོ། །རྟགས་རྣམས་དངོས་ཞེས་འཆད་པ་ལ། འདི་ནི་འཇིག་རྟེན་
འདས་ལུགས་ཡིན། །ཞེས་སོགས་རིགས་པ་གཅིག་གོ །ཡང་བྱས་པ་ཆོས་ཅན། ཁྱོད་ཀྱིས་
སྒྲའི་སྟེང་དུ་རྟག་པ་མ་གྲུབ་པ་སྟེ་བསྒྲུབ་མ་ནུས་པས། སྒྲའི་སྟེང་གི་མི་རྟག་པ་མ་གྲུབ་པ་སྟེ་
432



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
སྒྲུབ་མ་ནུས་པར་ནི་ཇི་ལྟར་འགྱུར་ཏེ་མི་འགྱུར་བར་ཐལ། རྟག་པ་དེ་སྒྲའི་སྟེང་དུ་མི་རྟག་པ་
དང་འབྲེལ་མེད་ཀྱི་ཆོས་ཡིན་པའི་ཕྱིར་ཞེས་འཆད་པ་ལ། འབྲེལ་མེད་ཆོས་ནི་མེད་གྲུབ་
པས། །མ་གྲུབ་པར་ནི་ཇི་ལྟར་འགྱུར་ཞེས་སོ། །རིགས་པ་གཉིས་པའོ། །ཡང་བྱས་པ་ཆོས་
ཅན། ཁྱོད་ཀྱིས་སྒྲའི་སྟེང་དུ་རྟག་པ་ནམ་ཡོན་ལ་གནོད་པས། ཁྱོད་སྒྲ་མི་རྟག་པར་སྒྲུབ་
པའི་གཏན་ཚིགས་སྐྱོན་ལྡན་ཇི་ལྟར་ཡིན་ཏེ་མིན་པར་ཐལ། ཁྱོད་ཀྱི་རྟགས་ལས་སྒྲ་མི་རྟག་
པར་སྒྲུབ་པའི་ཚུལ་གསུམ་གྲུབ་པའི་ཕྱིར། ཁྱབ་པ་ཡོད་དེ། ཁྱོད་ཀྱི་རྟགས་ཀྱི་དེ་སྐོར་གྱི་
ཚུལ་གསུམ་གྲུབ་པ་ཡིན་ན། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པར་བརྗོད་པའི་ཕྱིར་
ཞེས་འཆད་པ་ལ། དེ་གྲུབ་ཡིན་ན་དེ་གྲུབ་བརྗོད། །གཏན་ཚིགས་སྐྱོན་ལྡན་ཇི་ལྟར་ཡིན་
ཞེས་པ་འདི་བྱུང་། རིགས་པ་གསུམ་པའོ། །ཡང་ཤེས་བྱ་ཆོས་ཅན། བསྒྲུབ་བྱ་སྒྲུབ་པ་ལ་
ལུང་ཚད་མར་ཁས་བླངས་མི་དགོས་ཏེ། རྟགས་ལ་ཆོས་ཅན་གྱི་ཁྱད་ཆོས་ལུང་དོན་ནི་ཀུན་
གྱིས་ཁྱབ་པ་པོར་ཁས་བླངས་པ་མེད་པ་ཁོ་ནར་ནི། ཕ་རོལ་གྱི་སྐྱེ་བོས་ཚིག་སྨྲ་བའི་རྟགས་
ལས་ཕ་རོལ་པོ་སེམས་ལྡན་དང༌། དུ་སོགས་ཀྱི་རྟགས་ལས་ལ་ལ་མེ་སོགས་རྗེས་སུ་
དཔོག་པར་བྱེད་ནུས་པའི་ཕྱིར། ཇི་ལྟར་སྙམ་ན་བསྟན་བཅོས་རྩོམ་པ་པོ་འགའི་སྨྲ་བའི་
ལུང་དོན་ལ་གནོད་པས། རང་བཞིན་དང་རྒྱུ་དག་སྒྲུབ་པར་བྱེད་པའི་དོན། ཁྱབ་བྱ་དང་
འབྲས་བུ་རྟགས་ཡིན་པའི་ངོ་བོ་ཉིད་ལས་ལྡོག་པ་མ་ཡིན་ཏེ། དེ་ལྟ་ན་ཡང་རང་རང་གི་
བསྒྲུབ་བྱའི་དོན་ལ་མི་འཁྲུལ་བའི་ཚུལ་གསུམ་ཚང་བས་སོ་ཞེས་འཆད་པ་ལ། ཆོས་ཅན་
ཆོས་ནི་མ་ལུས་པ། །དཔེར་བླངས་མེད་པར་ཁོ་ནར་ནི། །སྐྱེ་བོས་ཚིག་དང་དུ་སོགས་ལས། །
སེམས་ལྡན་མེ་སོགས་རྗེས་དཔོག་བྱེད། །མི་འཁྲུལ་བས་ན་རང་བཞིན་དང་། །རྒྱུ་དག་
སྒྲུབ་པར་བྱེད་པའི་དོན། །འགའི་སྨྲ་བ་ལ་གནོད་པས། །ངོ་བོ་ཉིད་ལས་ལྡོག་མ་ཡིན། །
ཞེས་སོ། །གོང་གི་རྟགས་སྒྲུབ་པ་ནི། ལ་ཡི་སྟེང་དུ་མེ་གཞན་དག་སྒྲུབ་པའི་རྟགས་ཀྱི་དུ་བ་
དེས་ལ་ལ་མེ་ཡོད་པར་ཇི་ལྟར་རྟོགས་པར་འགྱུར་བ་མ་ཡིན་ཏེ་ཡིན་པར་ཐལ། དུ་བ་དེ་ནི་
433



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྒོལ་བས་འདོད་པའི་བསྒྲུབ་བྱའི་ཆོས་མེའི་དོན་དང་མེད་ན་མི་འབྱུང་བར་རྒོལ་བ་དེས་
ཀྱང་རྟོགས་པ་ཡིན་པའི་ཕྱིར་རོ་ཞེས་འཆད་པ་ལ། དེ་ནི་འདོད་པའི་བསྒྲུབ་བྱ་ཡི། །དོན་
དང་མེད་ན་མི་འབྱུང་བར། །རྟོགས་པ་གཞན་དག་རྟགས་ཀྱི་དཔེ། །ཅི་ལྟར་རྟོགས་པར་
འགྱུར་མ་ཡིན་ཞེས་སོ། །རིགས་པ་བཞི་པའོ། །
གསུམ་པ་ཉེས་སྤོང་གི་ལན་རྣམས་རིམ་པས་དགག་པ་ལ་གཉིས། རྒོལ་བ་སྐྱོན་ཅན་
ཡིན་པ་དགག །ལྟར་སྣང་གཞན་ལ་མཚུངས་པ་སྤངས་བའོ། །དང་པོ་ནི། གྲངས་ཅན་ན་རེ།
རྒོལ་བ་བྱེ་བྲག་པས་དེ་ལྟར་བཀོད་པའི་ཚེ། བྱས་པ་སྒྲ་མི་རྟག་པར་སྒྲུབ་པའི་གཏན་ཚིགས་
སྐྱོན་ཅན་མིན་ཡང་། རྒོལ་བ་བྱེ་བྲག་པ་ཁོ་རང་རྒོལ་བ་སྐྱོན་ཅན་ཡིན་ཏེ། ཁོ་རང་གི་ཁས་
བླངས་ལས་ཉམས་པའི་ཕྱིར་རོ་ཞེ་ན། རྒོལ་བ་བྱེ་བྲག་པ་ཆོས་ཅན། ཁྱོད་ཀྱིས་སྒྲ་ཆོས་ཅན།
མི་རྟག་སྟེ། བྱས་པའི་ཕྱིར་ཞེས་བཀོད་པ་འདིར་ནི་ཉེས་པ་ཅི་ཞིག་བྱས་ཏེ་མ་བྱས་པར་
ཐལ། ཁྱོད་དེ་ལྟར་བརྗོད་པའི་ཉེས་པས་བྱས་པ་དེ་བསྟན་བཅོས་ཀྱི་ལུང་དོན་སྒྲ་རྟག་པ་ལ་
གནོད་བྱེད་དུ་སྐྱེས་པ་མ་ཡིན་པའི་ཕྱིར་ཏེ། ཁྱོད་ཀྱིས་བྱས་པ་སྒྲ་མི་རྟག་པར་སྒྲུབ་པའི་
གཏན་ཚིགས་ཡང་དག་དུ་བརྗོད་དམ་མ་བརྗོད་ཀྱང་རུང་སྟེ། བྱས་པ་དེ་ནི་སྒྲ་རྟག་པ་དང་
འགལ་ན་སྟེ་གནོད་པ་བྱེད་པ་ཁོ་ན་ཡིན་པའི་ཕྱིར་ཞེས་འཆད་པ་ལ། གཏན་ཚིགས་བརྗོད་
དམ་མ་བརྗོད་ཀྱང་། །འགལ་ན་རྒོལ་བ་འདིར་ཅི་བྱས། །དེས་བརྗོད་ཉེས་པས་བསྟན་
བཅོས་ལས། །གནོད་བྱེད་དུ་ནི་དེ་སྐྱེས་མིན་ཞེས་སོ། །ཡང་ཁོ་ན་རེ། རྒོལ་བ་བྱེ་བྲག་པ་
དེས་དེ་ལྟར་བཀོད་པའི་ཚེ་རྒོལ་བ་སྐྱོན་ཅན་ཡིན་ཏེ། དེས་དེ་ལྟར་བཀོད་པའི་ཚེ་རང་གི་
སྔར་ཁས་བླངས་པའི་བསྟན་བཅོས་ཀྱི་དོན་ལ་གནོད་བྱེད་བརྗོད་པར་སོང་བའི་ཕྱིར་ཞེ་ན།
རྒོལ་བ་བྱེ་བྲག་པ་ཆོས་ཅན། ཁྱོད་ཀྱིས་སྒྲ་རྟག་སྟོན་གྱི་བསྟན་བཅོས་ཀྱི་ལུང་དོན་ལ་
གནོད་བྱེད་བརྗོད་པའི་ཆ་ནས་ཅིས་ན་རྒོལ་བ་སྐྱོན་ཅན་དུ་སོང་བ་ཡིན་ཏེ་མ་ཡིན་པར་ཐལ།
ཁྱོད་དེའི་ཆ་ནས་མི་རིགས་པར་བྱེད་པར་སོང་བ་མ་ཡིན་པའི་ཕྱིར་ཏེ། གལ་ཏེ་ཁྱོད་ཀྱིས་དེ་
434



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
ལྟར་མ་བརྗོད་ན་ཡང་བྱས་པ་དེ་ཅིས་སྒྲ་རྟག་པ་ལ་གནོད་པ་མིན་ནམ་སྟེ་ཡིན་པའི་ཕྱིར་
ཞེས་འཆད་པ། །གནོད་བྱེད་བརྗོད་ཕྱིར་སྐྱོན་ཅེ་ན། །གལ་ཏེ་མ་བརྗོད་ན་དེས་ཅི། །གནོད་
པ་མིན་ནམ་མི་རིགས་བྱེད། །མིན་ཏེ་ཅིས་ན་སྐྱོན་ཅན་ཡིན་ཞེས་སོ། །
གཉིས་པ་ནི། ཁོ་ན་རེ། སྒྲ་ཆོས་ཅན། མི་རྟག་སྟེ། མཉན་བྱ་ཡིན་པའི་ཕྱིར་ཞེས་
འགོད་མཁན་གྱི་རྒོལ་བ་དེ་ཡང་རྒོལ་བ་སྐྱོན་ཅན་མ་ཡིན་པར་ཐལ། སྒྲ་རྟག་སྟོན་གྱི་
བསྟན་བཅོས་ཁས་བླངས་ནས་སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་འགོད་མཁན་གྱི་
རྒོལ་བ་དེ་རྒོལ་བ་སྐྱོན་ཅན་མ་ཡིན་པའི་ཕྱིར་ཞེ་ན། དེ་གཉིས་མཚུངས་པ་མ་ཡིན་ཏེ། སྒྲ་
མི་རྟག་སྒྲུབ་པ་ལ་བྱས་པ་དེ་ནི། སྐབས་འདིར་རང་གི་བསྒྲུབ་བྱ་སྒྲུབ་པའི་རྟགས་ཡང་དག་
ཡིན་པའི་ཕྱིར་དང་། སྒྲ་མི་རྟག་པར་སྒྲུབ་ལ་མཉན་བྱ་ལྟ་བུའི་གཏན་ཚིགས་ལྟར་སྣང་
གཞན་དག་ལ་རང་གི་འདོད་པ་བསྒྲུབ་བྱ་ཉིད་ནི་སྒྲུབ་པའི་ནུས་པ་མེད་པའི་ཕྱིར། རྒོལ་བ་
དེ་བསྒྲུབ་བྱ་སྒྲུབ་པའི་དོན་བྱེད་པའི་མེད་པ་རྟགས་བརྗོད་པས་སྐྱོན་དུ་འགྱུར་བ་ཡིན་ན་སྟེ་
ཡིན་པའི་ཕྱིར་རོ་ཞེས་འཆད་པ་ལ། གཏན་ཚིགས་ལྟར་སྣང་གཞན་དག་ལ། །རང་འདོད་
ཉིད་ནི་སྒྲུབ་མེད་ཕྱིར། །དོན་མེད་བརྗོད་པས་སྐྱོན་འགྱུར་ན། །བདེ་སྒྲུབ་ཕྱིར་ན་འདིར་མ་
ཡིན་ཞེས་སོ། ། །
གསུམ་པ་རིགས་པ་དེའི་སྙིང་པོ་བསྡུ་བ་ལ། བཅས་ཚིག་སྨད་པའི་དོན་བསྡུ་བཤད། །
གནོད་བྱེད་རིགས་པའི་དོན་བསྡུ་བཤད། །ཉེས་སྤོང་ལན་གྱི་དོན་བསྡུ་བཤད་པའོ། །དང་
པོ་ནི། གལ་ཏེ་གཟེགས་ཟན་གྱི་བསྟན་བཅོས་སོགས་ལ་ལར། སྒྲ་རྟག་པ་ནམ་ཡོན་སོགས་
རིགས་པ་མ་ཡིན་པ་འགའ་ཞིག་བཤད་པ་ན། རིགས་པ་སྨྲ་བ་གཞན་སྒྲ་མི་རྟག་པར་བཤད་
པ་དག་ཀྱང་འགོག་པར་བྱེད་དོ་ཞེས་བྱའི་ལུགས་འདི་ཆོས་ཅན། ཁྱོད་རྒྱལ་རིགས་ངན་པའི་
ཁྲིམས་ལུགས་ནང་མཚུངས་པ་ཡིན་ཏེ། མི་རིགས་པའི་ཉེས་པ་གཅིག་གིས་ཉེས་མེད་
གཞན་དག་ཀྱང་སུན་འབྱིན་པའི་ལུགས་ལྟར་སྣང་ཡིན་པའི་ཕྱིར་རོ་ཞེས་འཆད་པ། གལ་ཏེ་
435



a
)
སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བསྟན་བཅོས་ལ་ལར་འགའ། རིགས་མིན་པས་ན་རིགས་སྨྲ་བ། །གཞན་པ་དག་ཀྱང་
འགོག་བྱེད་ཅེས། །བྱ་བ་རྒྱལ་རིགས་ལུགས་ཡིན་ནོ་ཞེས་སོ། །འདི་ནི་བྱེ་བྲག་པས་སྒྲ་མི་
རྟག་པ་སྒྲུབ་པ་ལ་བྱས་པ་རྟགས་སུ་བཀོད་པ་ནི་རིགས་པ་སྨྲ་བ་ཡིན་པ་ལ། མི་རིགས་པ་
གཟེགས་ཟན་གྱི་བསྟན་བཅོས་ལས་སྒྲ་རྟག་པར་བཤད་པས་གནོད་དོ་ཞེས་སུན་འབྱིན་
པ་ལ། རྒྱལ་རིགས་ངན་པའི་ཁྲིམས་དང་མཚུངས་སོ་ཞེས་བཞད་གད་མཛད་པ་ཡིན་ནོ། །
གཉིས་པ་ནི། གྲངས་ཅན་ཁྱོད་ཀྱི་ལུགས་ལ་ཁྱད་གཞི་ཆོས་ཅན་ཀུན་གྱི་སྟེང་དུ་བསྒྲུབ་བྱ་
དང་སྒྲུབ་བྱེད་ཀྱི་རྣམ་གཞག་འདི་ཉམས་པར་འགྱུར་བར་ཐལ། ཁྱད་གཞི་སྒྲའི་སྟེང་དུ་
བསྟན་བཅོས་ནས་བཤད་པའི་ལུང་དོན་དག་པ་རྣམ་པར་ནམ་ཡོན་སོགས་སྒྲའི་ཁྱད་ཆོས་
ཀུན་བྱས་རྟགས་ལས་སྒྲ་མི་རྟག་པར་སྒྲུབ་པའི་བསྒྲུབ་བྱར་མཚུངས་པར་བྱས་ནས་ནི་སྟེ་
བྱས་པ་དེས་ནའི་ཕྱིར། ཁྱབ་སྟེ། དེའི་ཚེ་སྒྲའི་སྟེང་དུ་རྟག་མི་རྟག་གཉིས་ཀ་སྒྲུབ་དགོས་
པས། རྒོལ་བ་སུས་ཀྱང་སྒྲའི་སྟེང་དུ་རྟག་མི་རྟག་གཉིས་ཀ་སྒྲུབ་པའི་སྒྲུབ་བྱེད་ཡང་དག་
བརྗོད་པར་ནུས་པ་མ་ཡིན་པའི་ཕྱིར་ཞེས་འཆད་པ། དོན་ཀུན་མཚུངས་པར་བྱས་ནས་ནི། །
སྒྲུབ་བྱེད་བརྗོད་པ་ནུས་མ་ཡིན། །དེས་ན་ཀུན་ཏུ་བསྒྲུབ་བྱ་དང་། །སྒྲུབ་བྱེད་རྣམ་དག་འདི་
ཉམས་འགྱུར་ཞེས་སོ། །འདི་ནི་ཕྱོགས་སྔ་མས། གཟེགས་ཟན་གྱི་ལུང་དོན་ཀུན་བྱས་
རྟགས་ལས་སྒྲ་མི་རྟག་པར་སྒྲུབ་པའི་བསྒྲུབ་བྱར་ཁས་མ་བླངས་ཀྱང་། བསྟན་བཅོས་དེ་
ལས་སྒྲའི་ཁྱད་ཆོས་སུ་བཤད་པ་ཀུན་བྱས་པའི་རྟགས་ལས་སྒྲ་མི་རྟག་པར་སྒྲུབ་པའི་ཚེ་
ཡང་བསྒྲུབ་བྱར་བྱས་ཏེ་སྒྲུབ་དགོས་སོ་ཞེས་སྨྲ་བ་ལ་གནོད་བྱེད་རིགས་པའི་སྙིང་པོ་བསྡུ་
བའོ། །
ཡང་རྒོལ་བ་བྱེ་བྲག་པས་སྒྲ་མི་རྟག་སྒྲུབ་ལ་བྱས་པ་བཀོད་པའི་ཚེ་གཏན་ཚིགས་
བྱས་པ་དེས་སྒྲའི་སྟེང་དུ་མི་རྟག་པ་དང་འགལ་བར་ངེས་པའི་རྟག་པ་ལ་གནོད་པར་འགྱུར་
བ་ཡིན་གྱི། དེ་ལྟར་བཀོད་པ་འདིར་ནི། གཏན་ཚིགས་བྱས་པས་སྒྲའི་སྟེང་དུ་མི་རྟག་པ་ལ་
སྒྲ
436



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
གནོད་པ་དེ་འདྲའི་འགལ་བ་ཡོད་པ་མ་ཡིན་ཏེ། ཆོས་ཅན་སྒྲ་ལྟ་བུ་གཅིག་ལ་ཁྱད་ཆོས་རྟག་
མི་རྟག་ལྟ་བུའི་འགལ་བ་གཉིས་ལྷན་ཅིག་ཏུ་གནས་པ་མི་རུང་བའི་ཕྱིར་རོ། །ཡང་ན། སྒྲའི་
སྟེང་དུ་མི་རྟག་པས་རྟག་པ་ལ་གནོད་ཀྱང་ཅིག་ཤོས་ཀྱིས་མ་ཡིན་ནོ་ཞེས་སྒྲུབ་ཆོས་སམ་
བསྒྲུབ་བྱ་ལ་སྦྱར་ནས་རྟགས་སྔར་བཞིན་ནོ་ཞེས་འཆད་པ་ལ། ཆོས་ཅན་གཅིག་ལ་འགལ་
བ་དག །མི་རུང་ཕྱིར་ན་འགལ་ངེས་ལ། །གནོད་འགྱུར་འདིར་ནི་དེ་འདྲ་བའི། །འགལ་བ་
ཡོད་པ་མ་ཡིན་ནོ་ཞེས་སོ། །འདི་ནི་ཕྱོགས་སྔ་མས་བྱེ་བྲག་པས་དེ་ལྟར་བཀོད་པའི་ཚེ།
སྒྲའི་སྟེང་དུ་རྟག་པ་ནམ་ཡོན་ལ་གནོད་པས། སྒྲ་མི་རྟག་པར་སྒྲུབ་པ་ལ་ཡང་གནོད་ཅེས་
ཁས་བླངས་པ་ལ་གནོད་བྱེད་རིགས་པའི་སྙིང་པོ་བསྡུ་བའོ། །
གསུམ་པ་སྐྱོན་སྤོང་ལན་གྱི་སྙིང་པོ་བསྡུ་བ་ལ། གྲངས་ཅན་ན་རེ། སྒྲའི་སྟེང་དུ་རྟག་
མི་རྟག་དེ་དག་ཕན་ཚུན་དུ་གནོད་བྱ་གནོད་བྱེད་གཉིས་ཆར་མ་ཡིན་ཡང་བྱེ་བྲག་པས་དེ་
ལྟར་བཀོད་པའི་ཚེ། བྱས་པས་སྒྲ་མི་རྟག་པར་སྒྲུབ་པ་ལ་གནོད་དེ། རྒོལ་བ་རང་གིས་ཁས་
བླངས་པའི་བསྟན་བཅོས་ཀྱི་དོན་བླངས་པའི་ཕྱིར་ཞེས་འཆད་པ་ལ། དེ་དག་གནོད་བྱ་
གནོད་བྱེད་ནི། །མིན་ཡང་བསྟན་བཅོས་དོན་སླད་ཕྱིར། །མི་རྟག་སྒྲུབ་ལ་གནོད་ཅེ་ན་ཞེས་
པ་གཅིག་ཐོབ་བོ། །དེ་བཞིན་དུ་སྒྲའི་སྟེང་དུ་རྟག་མི་རྟག་གཉིས་ལ་འབྲེལ་བ་གྲུབ་པ་མེད་
ཀྱང་བྱེ་བྲག་པས་དེ་ལྟར་བཀོད་པའི་ཚེ་ན། བྱས་པས་སྒྲ་མི་རྟག་པར་སྒྲུབ་པ་ལ་གནོད་དེ།
རང་གིས་ཁས་བླངས་པའི་བསྟན་བཅོས་ཀྱི་དོན་བསླད་པའི་ཕྱིར་ཞེས་འཆད་པ་ལ། འབྲེལ་
པ་མེད་ཀྱང་གནོད་ཅེ་ན། །ཞེས་སོ། །དེ་འགོག་པ་ལ་འོ་ན་ཉོན་ཅིག །བྱེ་བྲག་པས་སྒྲ་མི་
རྟག་པ་སྒྲུབ་པ་ལ་བྱས་པ་བཀོད་པའི་ཚེ། སྒྲའི་སྟེང་ཏུ་དྲི་རྟག་པ་ས་ཡོན་དང་། རོ་རྟག་པ་ཆུ་
ཡོན་སོགས་ཐམས་ཅད་བཀག་པ་ཉིད་ཀྱིས་ཀྱང་། སྒྲའི་སྟེང་དུ་མི་རྟག་པ་དང་དངོས་པོ་
སོགས་ཐམས་ཅད་སྒྲུབ་པ་ལ་གནོད་པར་འགྱུར་བར་ཐལ། དེ་དག་བཀག་པའི་ཆ་ནས་
ཀྱང་རང་གིས་ཁས་བླངས་པའི་བསྟན་བཅོས་ཀྱི་དོན་བསླད་པར་མཚུངས་པའི་ཕྱིར།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟགས་ཁྱབ་ཁས་ཤིང་། འདོད་པར་མ་ནུས་སོང་ཞེས་འཆད་པ་ལ། ཐམས་ཅད་ཐམས་ཅད་
ཀྱིས་གནོད་འགྱུར། ཞེས་སོ། །འདིས་ནི་དྲི་སའི་ཡོན་ཏན་བཟློག་པའི་ཕྱིར་ཞེས་སོགས་ཀྱི་
རིགས་པ་ལ་ཉེས་སྤོང་བྱས་པའི་ལན་གྱི་སྙིང་པོ་བསྡུ་བ་དང་རྒོལ་བ་བྱེ་བྲག་པས་གཟེགས་
ཟན་གྱི་བསྟན་བཅོས་ཁས་བླངས་ཕྱིན་བསྟན་བཅོས་དེ་ནས་གང་བཤད་ཀྱི་ལུང་དོན་ལ་མི་
གནོད་པར་བྱེད་དགོས་ཞེས་སྨྲ་བ་ལ། རིགས་པའི་འཕུལ་གྱི་ནུས་པ་གཡམ་ཆེར་བྱས་པ་
ཡིན་ནོ། །དེ་ལ་ཁོ་ན་རེ། བྱས་པས་སྒྲའི་སྟེང་དུ་རྟག་པ་ནམ་ཡོན་དེ་ཉིད་ལ་གནོད་ན་བྱས་
པས་སྒྲ་མི་རྟག་པར་སྒྲུབ་པ་ལ་གནོད་པར་འགྱུར་ཏེ། རྟག་པ་ནམ་ཡོན་དེ་སྒྲའི་ཁྱད་ཆོས་སུ་
བསྟན་བཅོས་ལས་བཤད་པའི་འབྲེལ་ཡོད་པ་དེས་ནའི་ཕྱིར། བྱས་པས་སྒྲའི་སྟེང་དུ་དྲི་
རྟག་པ་ས་ཡོན་བཀག་པ་ལ་མི་མཚུངས་ཏེ། དྲི་རྟག་པ་ས་ཡོན་སོགས་སྒྲའི་ཁྱད་ཆོས་སུ་ཕྱི་
ནང་གང་གིས་ཀྱང་མ་བཤད་པའི་ཕྱིར་ཞེས་པའི་ཕྱོགས་སྔ་འཆད་པ། འབྲེལ་ཡོད་དེས་ན་
དེ་ཉིད་ལ། །གནོད་འགྱུར་ཞེ་ན། ཞེས་སོགས། དེ་འགོག་པ་ལ། གཏན་ཚིགས་བྱེད་པ་
དེས་སྒྲའི་སྟེང་དུ་རྟག་པ་ནམ་ཡོན་ལ་གནོད་ཀྱང་སྒྲ་མི་རྟག་པར་སྒྲུབ་པ་ལ་གནོད་པ་མ་
ཡིན་ཏེ། དེས་དེ་ལ་གནོད་ཀྱང་སྒྲ་མི་རྟག་པར་སྒྲུབ་ནུས་པའི་ཕྱིར་ཏེ། དེས་དེ་ལྟར་སྒྲུབ་
པར་ཚུལ་གསུམ་ཚང་བའི་ཕྱིར། ཁྱབ་པ་རིམ་བཞིན་ཡོད་དེ་རྟགས་ཀུན་གྱིས་རང་གི་
བསྒྲུབ་བྱ་སྒྲུབ་ནུས་མི་ནུས་ལ་ལྟོས་ནས་རྟགས་སྐྱོན་ཅན་དང་ཡོན་ཏན་ཅན་ཡིན་མིན་
དཔྱད་པར་བྱ་བ་ཡིན་པའི་ཕྱིར་ཏེ། རང་གི་བསྒྲུབ་བྱ་སྒྲུབ་མི་ནུས་པ་རྣམས་ནི་རྟགས་སྐྱོན་
ཅན་དེ་རྟགས་ལྟར་སྣང་དུ་འཇོག་པའི་ཕྱིར་ཞེས་འཆད་པ། རྟགས་ཀུན་རང་གི་བསྒྲུབ་
བྱ་ལ། །སྐྱོན་དང་ཡོན་ཏན་དཔྱད་ཕྱིར་རོ། །ཞེས་སོ། །འདིས་ནི་གཏན་ཚིགས་ཐམས་ཅད་
བསྒྲུབ་བྱ་སྒྲུབ་པ་ལ་ཚུལ་གསུམ་ཚང་མ་ཚང་དཔྱོད་པར་རིགས་ཀྱི། རང་འགོད་མཁན་གྱི་
རྒོལ་བའི་ཁས་བླངས་དང་ཁས་བླངས་པའི་བསྟན་བཅོས་དང་མཐུན་མི་མཐུན་དཔྱོད་
དགོས་པ་མ་ཡིན་ཞེས་སྙིང་པོ་བསྡུས་པ་ཡིན་ནོ། །དེས་ན་གོང་གི་ཉེས་སྤོང་རྣམས་ཀྱི་ལན་
438



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
གྱི་སྙིང་པོ་བསྡུས་པ་ནི། རྒོལ་བ་བྱེ་བྲག་པས་རྟག་སྟོན་གྱི་བསྟན་བཅོས་ཚད་མར་ཁས་
བླངས་ནས། སྒྲ་ཆོས་ཅན་མི་རྟག་སྟེ་བྱས་པའི་ཕྱིར་ཞེས་བཀོད་པའི་ཚེ། གཏན་ཚིགས་བྱས་
པ་དེས་སྒྲའི་སྟེང་དུ་རྟག་པ་ནམ་ཡོན་བཀག་པ་དང་། རོ་རྟག་པ་ཆུ་ཡོན་བཀག་པ་སོགས་
ཀྱི་སྒོ་ནས། བྱས་པ་སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་དུ་འགྱུར་མི་འགྱུར་མཚུངས་
པར་ཐལ། ཆོས་ཅན་སྒྲའི་སྟེང་དུ་རྟག་པ་ནམ་ཡོན་མེད་ན། བསྒྲུབ་བྱའི་ཆོས་མི་རྟག་པ་མི་
འབྱུང་བའི་འབྲེལ་བ་དེ་ནི་འདིར་ཚད་མས་རྟོགས་པ་མེད་ལ། སྐབས་འདིར་ནི་རང་གིས་
ཁས་བླངས་པའི་བསྟན་བཅོས་ལ་གནོད་པ་འབའ་ཞིག་གི་སྒོ་ནས་བྱས་པ་སྒྲ་རྟག་པར་སྒྲུབ་
པའི་རྟག་སྐྱོན་ཅན་ཡིན་ནོ་ཞེས་གཞག་པ་གང་ཞིག །ཁས་བླངས་པའི་བསྟན་བཅོས་ལ་
གནོད་པའི་སྐྱོན་དེ་ནི་བྱས་པས་སྒྲ་རྟག་པ་ནམ་ཡོན་ལས་གཞན་དྲི་རྟག་པ་སའི་ཡོན་ཏན་
དང་། རོ་རྟག་པ་ཆུའི་ཡོན་ཏན་བཀག་པ་སོགས་ལའང་མཚུངས་པའི་ཕྱིར་ཞེས་འཆད་པ།
མེད་ན་བསྒྲུབ་བྱ་མི་འབྱུང་བའི། །འབྲེལ་བ་དེ་ནི་འདི་རྟོགས་མེད། །འདིར་ནི་བསྟན་
བཅོས་འབའ་ཞིག་གི །སྐྱོན་མིན་དེ་གཞན་བྱས་ལའང་མཚུངས། །ཞེས་སོ། །དེས་གཞན་
སྡེ་ལུང་དོན་བསྒྲུབ་བྱར་འདོད་པ་དགག་པའི་གཞུང་གི་ཚིག་དོན་སོང་ནས། གཉིས་པ་
དཔྱོད་ལྡན་མཁས་པའི་དཀའ་གནས་ལ་དཔྱད་པའི་མཁས་པ་དཔྱོད་ལྡན་ཡོད་ན་སྙན་གྱི་
འདབ་སྟོང་ཁ་ཕྱེས་ཤིག །སྔ་རྒོལ་བྱེ་བྲག་པས། སྒྲ་རྟག་སྟོན་གྱི་བསྟན་བཅོས་ཁས་བླངས་
ནས། ཕྱིར་རྒོལ་གྲངས་ཅན་ལ་སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པའི་ཚེ། སྔ་
རྒོལ་བྱེ་བྲག་པ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཡང་དག་བཀོད་པའི་སྔ་
རྒོལ་རྣམ་དག་ཡིན་པར་ཐལ། དེའི་ཚེ་བྱས་པ་དེ་སྒྲ་མི་རྟག་པར་སྒྲུབ་པའི་རྟགས་ཡང་དག་
དང་། སྒྲ་མི་རྟག་པ་དེ་བསྒྲུབ་བྱ་ཡང་དག་ཡིན་ཞེས། ཆོས་ཅན་གཅིག་ལ་བསྟན་བཅོས་
ལས། །ཞེས་པ་ནས། སྐྱོན་ཡིན་དེ་གཞན་བྱས་ལའང་མཚུངས་ཞེས་པའི་བར་གྱི་གཞུང་
ཀུན་དང་། འོག་གཞན་སྡེ་འགོག་པའི་དོན་བསྡུ་འཆད་པའི་ཚེ་ཡང་། དེས་ན་མི་འདོད་དང་
439



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
འབྲེལ་བའི། །བསྒྲུབ་བྱ་ལ་ཡང་གནོད་པ་ན། །ཇི་ལྟར་བསྒྲུབ་ལ་གནོད་མེད་ཕྱིར། །
ཕྱོགས་དང་གཏན་ཚིགས་སྐྱོན་མེད་ཡིན། །ཞེས་པའི་བར་དུ་གསལ་བར་བཤད་འདུག་པ་
ལ་བསྙོན་འདིང་དུ་མི་འདུག་པའི་ཕྱིར་རོ། །འདོད་ན། དེའི་ཚེ་རྒོལ་བ་བྱེ་བྲག་པ་དེས་དེ་
སྐོར་གྱི་ཚུལ་གསུམ་ངེས་པར་ཐལ་བ་དང་། དེས་སྒྲ་མི་རྟག་པར་ཡང་ཚད་མས་ངེས་པར་
ཐལ་ལོ། །འདོད་མི་ནུས་ཏེ། དེ་སྒྲ་རྟག་པར་ཁས་ལེན་པའི་རྒོལ་བ་ཡིན་པའི་ཕྱིར་ཏེ། དེ་
སྒྲ་རྟག་སྟོན་གྱི་བསྟན་བཅོས་དེ་ལུང་ཚད་མར་ཁས་ལེན་པའི་རྒོལ་བ་ཡིན་པའི་ཕྱིར་རོ། །
ཡང་དེའི་ཚེ་ཕྱིར་རྒོལ་གྲངས་ཅན་དེ། སྒྲ་མི་རྟག་པ་ལ་ཤེས་འདོད་ཐམས་ཅད་དང་ལྡན་
པའི་རྒོལ་བ་ཡིན་པར་ཐལ། དེའི་ཚེ་གྲངས་ཅན་དེའི་ངོར་བྱས་པ་སྒྲ་མི་རྟག་པར་སྒྲུབ་པའི་
རྟགས་ཡང་དག་ཡིན་པའི་ཕྱིར་རོ་ཞེས་ཟེར་ན་ལན་སྨྲ་བ་རོ་འཛིན་བསྐྱོད་ཅིང་ས་བསྲིང་བ་
འགའ་ཡོད་དོ་ཞེས་མཁས་པའི་ཚོགས་སུ་དྲིལ་སྒྲོགས་པ་ཡིན་པའི་ཕྱིར་རོ། །འོ་ན་ཁྱོད་རང་
ཇི་ལྟར་སྨྲ་སྙམ་ན། འདི་ནི་རེ་ཞིག་སྦ་བར་བྱ་སྟེ་ཀུན་གྱི་སྤྱོད་ཡུལ་མ་ཡིན་པའི་ཕྱིར་རོ། ། །
གཉིས་པ་རང་སྡེ་ལུང་དོན་བསྒྲུབ་བྱར་འདོད་པ་དགག་པ་ལ་གཉིས། ཕྱོགས་སྔ་
བརྗོད་པ་དང་དེ་དགག་པའོ། །དང་པོ་ནི། སློབ་དཔོན་ཕྱོགས་གླང་གི་སློབ་མ་ཁ་ཅིག་ན་རེ།
རང་ཉིད་ཀྱི་ཚད་མར་ཁས་བླངས་པའི་བསྟན་བཅོས་ལ་བཤད་པར་མཐོང་བའི་ལུང་དོན་མ་
ལུས་པ་བསྒྲུབ་བྱར་བྱེད་དགོས་ཏེ། རང་ཉིད་ཀྱིས་བསྟན་བཅོས་དེ་ཚད་མར་ཁས་བླངས་
པའི་ཕྱིར། ཁྱབ་སྟེ། དེ་ལྟ་མ་ཡིན་ན། རང་ཉིད་ཀྱིས་བསྟན་བཅོས་དེ་ཚད་མར་ཁས་བླངས་
པ་ལ་དགོས་པ་མེད་པའི་ཕྱིར་ཞེས་ཟེར་རོ། །ཞེས་པའི་ཕྱོགས་སྔ་འཆད་པ་ལ། གལ་ཏེ་
བསྟན་བཅོས་ཁས་བླངས་ཕྱིར། །བསྟན་བཅོས་མཐོང་བ་མ་ལུས་བསྒྲུབ། །ཞེས་སོ། །
གཉིས་པ་དེ་དགག་པ་ལ་གཉིས། དཔེ་རྟགས་མ་གྲུབ་བསྒྲུབ་བྱར་ཐལ་བ་དང༌།
རང་སྒྲ་སྨོས་པ་དོན་མེད་ཐལ་བའོ། །དང་པོ་ནི། དཔེ་དང་གཏན་ཚིགས་མ་གྲུབ་པར་སྨྲ་བ་
སྟེ་སྒྲ་དང་བུམ་པ་བྱས་པར་མ་ངེས་པའི་ནང་པ་སངས་རྒྱས་པ་ཞིག་གིས། སྒྲ་ཆོས་ཅན་མི་
440



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
རྟག་སྟེ་བྱས་པའི་ཕྱིར་དཔེར་ན་བུམ་པ་བཞིན་ཞེས་བཀོད་པའི་ཚེ། དཔེ་རྟགས་མ་གྲུབ་པ་
དེ་ཡང་། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་གནས་པ་དོན་གྱི་དམ་བཅའ་བར་
ཐལ་བར་འགྱུར་ཏེ། དེ་ནང་པ་སངས་རྒྱས་པའི་ལུང་དོན་ཡིན་པའི་ཕྱིར། ཁྱབ་པ་ཁས་ཞེས་
འཆད་པ་ལ། དཔེ་དང་གཏན་ཚིགས་མ་གྲུབ་པར། །དམ་བཅའ་བར་ནི་ཐལ་བར་འགྱུར། །
ཞེས་སོ། །དེ་ལ་གལ་ཏེ་ཁོ་ན་རེ། བྱས་རྟགས་ཀྱིས་སྒྲ་རྟག་པར་སྒྲུབ་པའི་སྒྲུབ་བྱེད་ཀྱི་ཡན་
ལག་ཏུ་བརྗོད་པའི་དཔེ་རྟགས་མ་གྲུབ་པ་དེ་ཆོས་ཅན། ཁྱོད་དེ་སྐོར་གྱི་གཞན་དོན་བསྒྲུབ་
བྱ་ཡང་དག་མ་ཡིན་ཏེ། ཁྱོད་གཞན་དོན་བསྒྲུབ་བྱ་ཡང་དག་ཡིན་པ་གཅོད་པའི་ཕྱིར་དུ།
ཀུན་བཏུས་ལས། ཕྱོགས་ཀྱི་མཚན་ཉིད་འཆད་པའི་ཚིག་ཟུར་དུ་འདོད་པ་ཞེས་པའི་ཚིག་
སྨོས་པའི་ཕྱིར་ཞེ་ན་ཞེས་འཆད་པ་ལ། གལ་ཏེ་སྒྲུབ་བྱེད་ཉིད་བརྗོད་ན། །མ་ཡིན་འདོད་པ་
སྨོས་ཕྱིར་ན། ཞེས་སོ། །འདིར་ཁ་ཅིག །རིགས་སྐོར། ཕྱོགས་ཀྱི་མཚན་ཉིད་འཆད་པའི་
ཚིག་ཟུར་དུ་འདོད་ཚིག་སྨོས་པའི་ཕྱིར་ཞེས་རིགས་སྒོ་ལ་སྦྱོར་བ་ནི་གནད་མ་རྟོགས་པ་སྟེ་
ཀུན་བཏུས་ནས་བཤད་པའི་འདོད་ཚིག་གིས་ཀྱང་། སྒྲུབ་བྱེད་དུ་བཀོད་པའི་དཔེ་རྟགས་མ་
གྲུབ་པ་སོགས་སྐབས་དེའི་བསྒྲུབ་བྱ་ཡང་དག་ཡིན་པ་གཅོད་ནུས་པ་གཞུང་གི་དགོངས་པ་
ཡིན་པའི་ཕྱིར་རོ། །གནད་དེས་ན། རྣམ་ངེས་སུ་འབྱུང་བ་ལྟར། མ་ཡིན་ཚིག་ཕྲད་སྨོས་
ཕྱིར་ན། ཞེས་བཤད་པས་ཆོག་པ་ལ། མ་ཡིན་འདོད་པ་སྨོས་ཕྱིར་ན། །ཞེས་བཤད་པ་
ཡིན་ནོ། །དེ་དགག་པ་ལ། ནང་པ་སངས་རྒྱས་པའི་ལུང་དོན་དུ་གྱུར་བའི་དཔེ་རྟགས་མ་
གྲུབ་པ་དེ་ཆོས་ཅན། ཁྱོད་བསྒྲུབ་བྱ་ཡང་དག་ཡིན་པ་དེ། འདོད་པ་ཞེས་པའི་ཚིག་ལས་
ཟློག་པ་མ་ཡིན་ནོ་ཞེས་བྱ་སྟེ། ཁྱོད་བསྒྲུབ་བྱ་ཡང་དག་ཡིན་པར། ཁྱོད་རང་གིས་བཀོད་
པའི་ཁས་བླངས་བའི་བསྟན་བཅོས་ཀྱི་ལུང་དོན་ཡིན་པའི་ཕྱིར་ཞེས་པའི་རིགས་པས་ཐོབ་
པའམ་གྲུབ་པ་ཡིན་པའི་ཕྱིར་ཞེས་འཆད་པ། བསྒྲུབ་བྱ་རིགས་པས་ཐོབ་པ་ནི། །ཚིགས་
ལས་ལྡོག་པ་མ་ཡིན་ནོ། །ཞེས་སོ། །དེ་ལ་ཡང་ཁོ་ན་རེ། སྒྲུབ་བྱེད་དུ་བཀོད་པའི་དཔེ་
441



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
རྟགས་མ་གྲུབ་པ་དེ་ཆོས་ཅན། ཁྱོད་སྐབས་དེའི་བསྒྲུབ་བྱ་ཡང་དག་མ་ཡིན་ཏེ། ཁྱོད་
སྐབས་ཀྱི་རྒོལ་བ་དེས་སྒྲུབ་བྱེད་དུ་བཀོད་ཀྱི་བསྒྲུབ་བྱར་མི་འདོད་པའི་ཕྱིར་ཞེ་ན། འོ་ན་
རྒོལ་བ་སངས་རྒྱས་པས་སྒྲུབ་པར་མི་འདོད་ཅིང་སངས་རྒྱས་པའི་ལུང་དོན་མིན་པའི་ཆོས་
གཞན་ཡང་ཆོས་ཅན། ཁྱོད་སྐབས་དེའི་བསྒྲུབ་བྱ་མ་ཡིན་པར་ཐལ། ཁྱོད་སྐབས་དེའི་རྒོལ་
བས་བསྒྲུབ་པར་མི་འདོད་པའི་ཕྱིར། འདོད་ན། དེ་ཆོས་ཅན། ཁྱོད་ལ་གནོད་པས་སྐབས་
དེའི་རྟགས་འགལ་བར་ཅི་ཞིག་འགྱུར་ཏེ་མི་འགྱུར་བར་ཐལ། ཁྱོད་སྐབས་དེའི་བསྒྲུབ་པར་
བྱ་བ་མིན་པ་དེ་ཡི་ཚེའི་ཕྱིར་ཞེས་པ་ལ། མི་འདོད་བསྒྲུབ་བྱ་མིན་ཞེ་ན། །རྒོལ་བ་མི་འདོད་
ཆོས་གཞན་ཡང་། །བསྒྲུབ་མིན་དེ་ཚེ་བསྒྲུབ་བྱ་བ། །མིན་ལ་གནོད་པས་ཅི་ཞིག་འགལ། །
ཞེས་སོ། །འདིར་ཊིཀྐ་ཕལ་ཆེར་ལས། རྒོལ་བས་སྒྲུབ་པར་མི་འདོད་པའི་རྟག་པ་ནམ་ཡོན་
ལ་སྦྱར་བ་ནི་མི་འཐད་དེ། དེ་ལ་ཕྱོགས་གླང་གི་སློབ་མས་འདོད་ལན་ཐེབས་པའི་ཕྱིར་རོ། །
གཉིས་པ་རང་སྒྲ་སྨོས་པ་དོན་མེད་ཐལ་བ་ནི། སློབ་དཔོན་ཕྱོགས་གླང་ཆོས་ཅན།
ཁྱོད་ཀྱིས་གཞན་དོན་ཕྱོགས་ཡང་དག་གི་མཚན་ཉིད་ཀྱི་ཟུར་དུ་རང་ཉིད་ཅེས་པའི་སྒྲ་སྨོས་
པ་ཡང་དོན་མེད་དུ་འགྱུར་བར་ཐལ། ཕྱོགས་ཀྱི་མཚན་ཉིད་ཀྱི་ཟུར་ལྔའི་ནང་ཚན་གྱི་རང་
སྒྲ་ལས་ཕྱི་རོལ་དུ་གྱུར་པའི་དོན་ཅན་གྱི་སྟེ་དེའི་གཅད་བྱ་སྐབས་ཀྱི་སྔ་རྒོལ་རང་ཉིད་སྒྲུབ་
པར་མི་འདོད་པའི་བསྟན་བཅོས་མཁན་པོའི་ལུང་དོན་ཐམས་ཅད་སྐབས་དེའི་བསྒྲུབ་བྱ་
ཡང་དག་ཡིན་པའི་ཕྱིར་རོ། །རྟགས་ཁས་བླངས། ཁྱབ་པ་ཚད་མས་གྲུབ། འདོད་ན། སློབ་
དཔོན་ཕྱོགས་གླང་གི་སློབ་རྒྱུད་དུ་ཁས་མ་ལེན་ཞིག་གོ་ཞེས་འཆད་པ་ལ། ཕྱོགས་མཚན་ཕྱི་
རོལ་དོན་ཅན་གྱི། །རང་ཉིད་སྒྲ་ཡང་དོན་མེད་འགྱུར་ཅེས་སོ། །སྐལ་ལྡན་ཡོད་ན་དགའ་
སྟོན་གྱིས་ཤིག་གཞན་གྱིས་མ་རྟོགས་སོ། །འདི་མན་ཆད་ཀྱི་གཞུང་། རང་ཉིད་སྒྲ་ཡང་དོན་
མེད་འགྱུར། །ཞེས་པའི་རིགས་པའི་དཔུང་མ་བཟོད་པ་ལ་བརྟེན་ནས། ཕྱོགས་གླང་སློབ་
རྒྱུད་གཞན་དག་གིས་རང་སྒྲའི་བཞེད་ལུགས་མི་འདྲ་བ་བཞི་འབྱུང་བ་དེ་འགོག་པ་ཡང་
442



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
ཡིན་ལ། །
ཡང་། རྣམ་པ་གཅིག་ཏུ་ན། རང་སྒྲའི་དགོས་པ་ངོས་འཛིན་ལ། ཆོས་གྲགས་རང་
ལུགས་དང་། ཕྱོགས་གླང་སློབ་རྒྱུད་གཞན་ལུགས་གཉིས་ཡོད་པ་ལ། ཆོས་གྲགས་རང་
ལུགས་ལ། རང་སྒྲའི་དགོས་པ་ལ་ཐུན་མོང་དང་ཐུན་མོང་མིན་པ་གཉིས་དང་། རིགས་མི་
མཐུན་དང་ལོག་རྟོག་སེལ་ཚུལ་ལ་སྦྱར་བ་གཉིས་ཡོད་པ་རྣམས་གོང་དུ་ཕལ་ཆེར་བཤད་
ཟིན་ཅིང་འོག་ཏུ་འཆད་པར་འགྱུར་ལ། ད་ནི་རྩ་བའི་ས་བཅད་གཉིས་པ་གཞན་ལུགས་
དགག་པ་ཞེས་པ་དེ་འཆད་པ་ལ་བཞི། རྒོལ་བ་འཇུག་ལྡོག་ཤེས་ཕྱིར་རང་སྒྲ་སྨོས་པ་དགག །
རྩོད་གཞི་མཐུན་སྣང་གྲུབ་ཕྱིར་རང་སྒྲ་སྨོས་པ་དགག །གྲུབ་ཟིན་བསྒྲུབ་བྱ་དགག་ཕྱིར་རང་
སྒྲ་སྨོས་པ་དགག །ཆོས་ཅན་བསྒྲུབ་བྱ་དགག་ཕྱིར་རང་སྒྲ་སྨོས་པ་དགག་པའོ། །དང་པོ་ལ།
ཕྱོགས་གླང་གི་རྗེས་འབྲང་ཁ་ཅིག་ན་རེ། རང་ཉིད་སྒྲ་ཡང་དོན་མེད་འགྱུར་ལ་མ་ཁྱབ་སྟེ།
རྒོལ་བ་བསྟན་བཅོས་ལ་འདོད་པས་འཇུག་ལྡོག་བྱེད་པ་ཤེས་པའི་དོན་དུ་རང་སྒྲ་སྨོས་པའི་
ཕྱིར་ཞེ་ན་ཞེས་པའི་ལན་དང་པོ་འཆད་པ་ལ། བསྟན་བཅོས་འདོད་འཇུག་དོན་ཅེ་ན། །
ཞེས་སོ། །དེ་དགག་པ་ལ། དངོས་དང་འཕྲོས་དོན་ནོ། །དང་པོ་ནི། འོ་ན་བསྟན་བཅོས་སྔ་
མ་དོར་ནས་ཕྱི་མ་ལ་འཇུག་མི་ནུས་སམ་སྙམ་པའི་དོགས་པ་འདི་རྒོལ་བ་དབང་པོ་རྣོ་རྟུལ་
གང་ལས་ཡིན། རྒོལ་བ་དབང་རྣོན་ལ་ཡིན་ནོ་ཞེ་ན། མ་ཡིན་ཏེ། དབང་རྣོན་དེ་ནི་ལུང་དོན་
ལུང་ཚད་མས་བཀག་པ་མེད་ན། རང་ཉིད་ལུང་འཛིན་པ་རང་ཚིག་གང་གིས་ཟློག་པར་ནུས་
ཏེ་མི་ནུས་ལ་གལ་ཏེ་ལུང་དོན་ཚད་མས་བཀག་ནས་ཡང་རང་ཚིག་ལས། རྒྱུ་མཚན་གང་
གིས་འཇུག་པར་འགྱུར་ཏེ་མི་འགྱུར་བའི་ཕྱིར། རྒོལ་བ་བླུན་པོ་ལ་ཡིན་ནོ་ཞེ་ན། དེ་ཡང་མ་
ཡིན་ཏེ། རྒོལ་བ་བླུན་པོ་དེ་དག་སྔར་ཡང་གྲུབ་མཐའ་ནི་རང་གི་འདོད་པ་ཉིད་ཀྱིས་
འཛིན་ལ། རྒོལ་བ་བླུན་པོ་དེ་ནི་ཕྱིས་ཀྱང་ཇི་ཞིག་ལྟར་ལུང་གཞན་འཛིན་པ་ནི་ཅིས་མི་
ཐོབ་སྟེ་ཐོབ་པའི་ཕྱིར་ཞེས་འཆད་པ་ལ། འོ་ན་དོགས་འདི་གང་ལས་ཡིན། །དེ་ནི་ཚད་མས་
ར
443



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བཀག་མེད་ན། །འཛིན་པ་གང་གིས་བཟློག་པར་ནུས། །གལ་ཏེ་ཚད་མས་བཀག་ན་ཡང་། །
ཚིག་ལས་གང་གིས་འཇུག་པར་འགྱུར། །དེ་དག་སྔར་ཡང་གྲུབ་མཐའ་ནི། །རང་གི་འདོད་
པ་ཉིད་ཀྱིས་འཛིན། །དེ་ནི་ཕྱིས་ཀྱང་ཅི་ཞིག་བྱ། །གཞན་འཛིན་པ་ནི་ཅིས་མི་ཐོབ་ཅེས་སོ། །
གཉིས་པ་འཕྲོས་དོན་ནི། སློབ་དཔོན་ཕྱོགས་གླང་གི་ཕྱོགས་ཀྱི་མཚན་ཉིད་ཀྱི་ཟུར་
འདི་ནི། སྔར་རྒོལ་གྱིས་འདོད་པ་ཞེས་པ་ཙམ་གྱིས་མ་ཚིམ་པར་སྔ་རྒོལ་རང་ཉིད་ཀྱིས་
འདོད་པ་ཞེས་རང་སྒྲ་མཛད་པ་འདི་ཆོས་ཅན། ཁྱོད་གཞན་འདོད་པའི་དགོས་པ་དེའི་ཆེད་
དུ་མ་ཡིན་ཏེ། བསྟན་བཅོས་མཁན་པོའི་ལུང་དོན་ཐམས་ཅད་སྐབས་ཀྱི་བསྒྲུབ་བྱ་ཡང་དག་
ཡིན་ནམ་སྙམ་པའི་ལོག་པར་རྟོག་པ་དེ་སེལ་བའི་ཕྱིར་དུ་ཡིན་པས་སོ། །དེ་ལྟ་བུའི་ལོག་
པར་རྟོག་པ་དེ་སེལ་ཡང་དགོས་ཏེ། ལོག་རྟོག་དེ་ནི་ལོག་རྟོག་གཞན་མང་པོའི་ཡང་གནས་
ཡིན་པའི་ཕྱིར་ཏེ། སྔ་རྒོལ་རང་ཉིད་སྒྲུབ་པར་མི་འདོད་པའི་ལུང་དོན་ལ་གནོད་པས་རང་
ཉིད་སྒྲུབ་པར་འདོད་པའི་བསྒྲུབ་བྱ་ལ་གནོད་པ་མེད་ཀྱང་དེ་ལ་གནོད་དོ་སྙམ་པའི་ལོག་
རྟོག་གི་ཡང་གནས་ཡིན་པའི་ཕྱིར་དང༌། སྔ་རྒོལ་རང་གིས་སྒྲུབ་པར་མི་འདོད་པའི་ལུང་
དོན་ཐམས་ཅད་སྐབས་ཀྱི་བསྒྲུབ་བྱ་མིན་ཡང་དེ་ཡིན་ནོ་སྙམ་པའི་ལོག་རྟོག་གི་ཡང་གནས་
ཡིན་པའི་ཕྱིར་རོ། །དེ་སྨོས་པས་ལོག་རྟོག་དེ་སེལ་ཡང་ནུས་པ་ཡིན་ཏེ། འབྲེལ་མེད་ལུང་
དོན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་ན། སྒྲ་མི་རྟག་པ་ལ་གནོད་དགོས་པ་
སོགས་ཐུག་པ་མེད་པར་སློབ་དཔོན་གྱིས་བསྟན་པ་ན་སྟེ་དེའི་ཕྱིར་རོ་ཞེས་འཆད་པ་ལ།
འདོད་གནོད་མེད་དང་བསྒྲུབ་བྱ་མིན། །ཐུག་པ་མེད་པར་བསྟན་པས་ན། །ལོག་པར་རྟོག་
པ་སེལ་བའི་ཕྱིར། །འདིར་ནི་རང་ཉིད་སྒྲ་མཛད་དོ་ཞེས་སོ། །སྙིང་གི་ཐིག་ལེར་སིམ་པར་
མཛོད་ཅིག། །།ཆོས་ཀྱི་གྲགས་པའི་བྱིན་རླབས་ཞུགས་སོ། ། །
གཉིས་པ་ནི། ཡང་ཕྱོགས་གླང་གི་སློབ་མ་གཞན་ཁ་ཅིག་ནི། རང་ཉིད་སྒྲ་ཡང་དོན་
མེད་འགྱུར་ལ་མ་ཁྱབ་སྟེ། ཕྱི་ནང་གི་གཞུང་ལུགས་ཀྱིས་བྱས་པའི་ཁྱད་པར་ཅན་རྩོད་གཞི་
444



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
དག་ཡོངས་སུ་སྤངས་ནས། རྒོལ་ཕྱིར་རྒོལ་གཉིས་ཀ་ལ་རབ་ཏུ་གྲགས་པའི་ཆོས་ཅན་དག་
ནི་རྩོད་གཞིར་བཟུང་བའི་དོན་དུ་རང་ཉིད་ཀྱི་སྒྲ་བརྗོད་པའི་ཕྱིར་ཞེས་པའི་ཕྱོགས་སྔ་འཆད་
པ་ལ། གཞུང་ལུགས་ཀྱིས་བྱས་ཁྱད་པར་དག །ཡོངས་སུ་སྤངས་ནས་རབ་གྲགས་པའི། །
ཆོས་ཅན་དག་ནི་གཟུང་དོན་དུ། །གཞན་ནི་རང་གི་སྒྲ་བརྗོད་ཟེར། །ཞེས་སོ། །དེ་དགག་
པ་ལ། རྒོལ་ཕྱིར་རྒོལ་གཉིས་རྩོད་པ་བྱེད་པའི་ཚེ། རྩོད་གཞིའི་ཆོས་ཅན་མཐུན་སྣང་དུ་
གྲུབ་པའི་ཕྱིར་དུ་རང་སྒྲ་སྨོས་མི་དགོས་པར་ཐལ། རྒོལ་ཕྱི་རྒོལ་གཉིས་ཁྱད་གཞི་གཅིག་
གི་སྟེང་དུ་ཁྱད་ཆོས་མི་མཐུན་པ་གཉིས་ལ་དཔྱད་པ་བྱེད་པའི་སྐབས་ཀྱིས་ནི། དེ་གཉིས་ཀ་
ལ་རབ་ཏུ་གྲགས་པའི་རྟེན་ཆོས་ཅན་ནི་མཐུན་སྣང་དུ་གྲུབ་པ་ཤེས་པར་གྱུར་བའི་ཕྱིར་ཏེ།
རྒོལ་བ་རང་རང་གི་འདོད་པས་བརྟགས་པའི་ཁྱད་པར་ཅན་རྩོད་གཞིའི་སྟེང་དུ། ཁྱད་ཆོས་
ཀྱི་དངོས་པོ་ཐ་དད་པ་རྣམས་ལ་རྩོད་པ་བྱེད་པའི་རྒོལ་བ་རྣམ་དག་མེད་པའི་ཕྱིར་རོ་ཞེས་
འཆད་པ་ལ། དཔྱད་པ་ཉིད་ཀྱི་སྐབས་ཀྱིས་ནི། །རབ་གྲགས་རྟེན་ནི་འགྲུབ་འགྱུར་ཏེ། །
རང་འདོད་བརྟགས་པའི་ཁྱད་པར་ཅན། །དངོས་པོ་རྣམས་རྩོད་མེད་ཕྱིར་རོ། །ཞེས་སོ། །
གསུམ་པ་གྲུབ་ཡིན་བསྒྲུབ་བྱར་དགག་ཕྱིར་རང་སྒྲ་སྨོས་པ་དགག་པ་ལ། ཅི་སྟེ་
མདོའི་འགྲེལ་བྱེད་ཁོ་ན་རེ། རང་ཉིད་སྒྲ་ཡང་དོན་མེད་འགྱུར་ལ་མ་ཁྱབ་སྟེ། སྐབས་ཀྱི་
རྒོལ་བས་གྲུབ་ཟིན་པར་བསྟན་པ་ཡི་ཆོས་ཅན་སྐབས་ཀྱི་བསྒྲུབ་བྱ་མ་ཡིན་ནོ་ཞེས་ཤེས་
པའི་ཆེད་དུ་རང་སྒྲ་བརྗོད་པ་ཡིན་པའི་ཕྱིར་ཞེ་ན་ཞེས་པའི་ཕྱོགས་སྔ་འཆད་པ་ལ། ཅི་སྟེ་
གྲུབ་པར་བསྟན་པ་ཡི། །ཆོས་ཅན་བསྒྲུབ་བྱ་མིན་བརྗོད་ན། །ཞེས་སོ། །དེ་དགག་པ་ལ།
ཤེས་བྱ་ཆོས་ཅན། གྲུབ་ཟིན་གྱི་ཆོས་ཅན་བསྒྲུབ་བྱ་ཡང་དག་ཡིན་པ་གཅོད་པའི་ཕྱིར་དུ་
རང་སྒྲ་དེ་སྨོས་མི་དགོས་པར་ཐལ། ཀུན་བཏུས་ཀྱི་གཞན་དོན་ཕྱོགས་ཡང་དག་གི་མཚན་
ཉིད་འཆད་པའི་ཟུར་དུ་རང་གི་ངོ་བོ་ཉིད་བསྟན་པ་ཞེས་བྱ་བ་འདི་ཉིད་ཀྱིས་གྲུབ་ཟིན་
བསྒྲུབ་བྱ་མ་ཡིན་པ་དེ་རྟོགས་པའི་ཕྱིར་ཏེ། སྐབས་ཀྱི་རྒོལ་བས་གྲུབ་ཟིན་པ་དང་། མ་
445



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གྲུབ་ཀྱང་སྒྲུབ་བྱེད་དུ་བཀོད་པའི་ངོ་བོར་བསྟན་པ་དཔེ་རྟགས་མ་གྲུབ་པ་དག་ནི། སྐབས་
དེའི་བསྒྲུབ་བྱ་ཡང་དག་ཡིན་ནོ་སྙམ་དུ་དོགས་པའི་ལོག་རྟོག་ཡོད་པ་ཡིན་ན། དེ་གཅོད་
པའི་ཕྱིར་དུ་ཕྱོགས་ཀྱི་མཚན་ཉིད་ཀྱི་ཟུར་དུ་བསྒྲུབ་བྱ་ཉིད་དུ་བསྟན་པ་སྟེ། ངོ་བོ་དང་ཁོ་ན་
བ་ཞེས་བྱ་བའི་ཟུར་གཉིས་སྨོས་པ་འདི་ནི་འབྲས་བུ་དང་ལྡན་པར་འགྱུར་བའི་ཕྱིར། སྙིང་
པོ་དྲིལ་ན་གྲུབ་ཟིན་གྱི་ཆོས་ཅན་བསྒྲུབ་བྱ་ཡིན་པ་གཅོད་པའི་ཕྱིར་དུ་རང་སྒྲ་སྨོས་མི་
དགོས་པར་ཐལ། དེའི་ཟུར་དུ་ངོ་བོ་ཞེས་སྨོས་པས་དེ་གཅོད་ནུས་པའི་ཕྱིར་ཞེས་འཆད་པ་ལ། །
རང་གི་ངོ་བོ་ཉིད་བསྟན་པ། །ཞེས་བྱ་འདི་ཉིད་ཀྱིས་དེ་རྟོགས། །གྲུབ་དང་སྒྲུབ་པའི་ངོ་
བོར་ནི། །བསྟན་པ་དག་ནི་ཡོད་ཡིན་ན། །སྒྲུབ་བྱ་ཉིད་དུ་བསྟན་པ་ཞེས། །བྱ་བ་འདི་ནི་
འབྲས་ལྡན་འགྱུར། །ཞེས་སོ། །འོ་ན་རང་གི་ངོ་བོ་ཞེས་བྱ་བས། །དེ་དོན་ཉིད་ནི་རྟོགས་
པར་འགྱུར། །ཞེས་སྨོས་པས་ཆོག་པ་ལ། རང་གི་ངོ་བོ་ཉིད་བསྟན་པ། །ཞེས་བྱ་འདི་ཉིད་
ཀྱི་སྟེ་རྟོགས་ཁོ་ན་བ་གྲོགས་སུ་སྦྱར་བ་ལ་དགོས་པ་ཅི་ཡོད་སྙམ་ན། འདི་ལྟར་སེམས་ཏེ།
ངོ་བོ་ཞེས་པ་དེས་གྲུབ་ཟིན་བསྒྲུབ་བྱ་ཡིན་པ་ལྟ་བུའི་རིགས་མི་མཐུན་སེལ་ཀྱང་། གྲུབ་
ཟིན་བསྒྲུབ་བྱ་ཡིན་ནམ་སྙམ་པའི་ལོག་རྟོག་དང༌། སྒྲུབ་བྱེད་དུ་བཀོད་བཞིན་པའི་དཔེ་
རྟགས་མ་གྲུབ་པ་རྣམས་བསྒྲུབ་བྱ་ཡང་དག་ཡིན་ནམ་སྙམ་པའི་ལོག་རྟོག་སེལ་བ་ལ། ངོ༌
བོ་དང་འབྲེལ་བའི་ཁོ་ན་བ་ཞེས་པའི་ཚིག་ངེས་པར་དགོས་པའི་གནད་ཀྱི་ཡིན་ཏེ། དཔེར་
ན་སྒྲུབ་བྱེད་དུ་བཀོད་བཞིན་པའི་དཔེ་རྟགས་མ་གྲུབ་པ་རྣམས་བསྒྲུབ་བྱ་ཡང་དག་ཡིན་པ་
འདོད་ཚིག་གིས་སེལ་ཀྱང་། དེ་ལྟ་བུའི་ལོག་རྟོག་སེལ་བ་ལ་ཁོ་ན་བའི་ཚིག་ངེས་པར་
དགོས་པ་དང་ཆོས་མཚུངས་པའི་ཕྱིར་རོ། །དེ་ལས་གཞན་དུ་ན་གཞུང་དེའི་དོན། བསྐལ་
པར་བཙལ་ཀྱང་རྙེད་པར་མི་འགྱུར་རོ། །
བཞི་པ་ཆོས་ཅན་བསྒྲུབ་བྱ་དགག་ཕྱིར་རང་སྒྲ་སྨོས་པ་དགག་པ་ལ་གཉིས་དངོས་
དང་དེ་ལས་འཕྲོས་པའི་དོན་ནོ། །དང་པོ་ལ། མདོའི་འགྲེལ་བྱེད་ཁ་ཅིག་ན་རེ། རྩ་བ་ལ་མ་
446



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
ཁྱབ་སྟེ། མ་གྲུབ་པའི་ཆོས་ཅན་རང་ཚན་ཡན་གར་བ་བསྒྲུབ་བྱ་ཡིན་པར་གཅོད་པའི་ཕྱིར་
རང་སྒྲ་སྨོས་པ་ཡིན་པའི་ཕྱིར་ཞེས་ཟེར་ན། ཤེས་བྱ་ཆོས་ཅན། ཕྱོགས་ཀྱི་མཚན་ཉིད་
འཆད་པའི་སྐབས་འདིར། མ་གྲུབ་པའི་ཆོས་ཅན་རང་མཚན་ཡན་གར་བ་བསྒྲུབ་བྱ་ཡང་
དག་ཡིན་པ་གཅོད་པའི་ཕྱིར་དུ་རང་ཉིད་ཅེས་པའི་ཚིག་དེ་སྐད་མ་བསྟན་ཀྱང་ཕྱོགས་ཡང་
དག་ལ་ཁྱབ་ཆེས་པའི་འགལ་བ་ཅུང་ཟད་ཀྱང་མེད་དེ། རྗེས་སུ་དཔག་པ་ཆོས་ཅན་ཡན་
གར་བ་དང་ཚོགས་སྤྱི་གཉིས་ཀྱི་ནང་ནས་ཚོགས་སྤྱི་ཡིན་པའི་ཡུལ་ཅན་དུ་བཤད་པ་ཡིན་
པས། ཆོས་ཅན་ཡན་གར་བ་བསྒྲུབ་བྱ་ཡིན་པ་སེལ་བའི་ཕྱིར་དང་། ཡང་རྗེས་དཔག་དེ་
རང་སྤྱི་གཉིས་ལས། སྤྱི་མཚན་གྱི་སྤྱོད་ཡུལ་ཅན་དུ་བཤད་པས། རང་མཚན་བསྒྲུབ་བྱ་
ཡིན་པ་ཡང་སེལ་བའི་ཕྱིར་རོ་ཞེས་འཆད་པ་ལ། རྗེས་སུ་དཔག་པ་ཅི་ཡིས་ནི། །ཡུལ་ཅན་
ཉིད་དུ་བཤད་པ་ཡིན། །འདིར་ནི་འདི་སྐད་མ་བསྟན་ཀྱང་། །ཕྱོགས་ལ་འགལ་བ་ཅུང་ཟད་
མེད། །ཅེས་སོ། །འོ་ན་རྗེས་དཔག་སྤྱི་མཚན་གྱི་ཡུལ་ཅན་ཁོ་ན་དང་ཚོགས་སྤྱིའི་ཡུལ་ཅན་
ཁོ་ནར་ངེས་སམ་སྙམ་ན། འདི་ལ་རྣམ་དབྱེ་ཕྱེད་དགོས་ཏེ། བཤད་འཇུག་རྣམ་གཉིས་དང་།
རློམ་ཚོད་དང་སོང་ཚོད་རྣམ་གཉིས་ཀྱི་རྣམ་དབྱེ་ལེགས་པར་ཕྱེ་ནས་སྨྲ་དགོས་པའི་ཕྱིར། །
གཉིས་པ་འཕྲོས་དོན་བཤད་པ་ལ། དེ་ལས་འཕྲོས་པའི་དྲི་བ་བཀོད། དྲི་ལན་
རྟགས་སྐྱོན་ཕྱོགས་སྐྱོན་བཤད། །ཕྱོགས་མཚན་བསལ་བྱ་སེལ་ཚུལ་བཤད་པའོ། །དང་
པོ་ནི། རྗེས་སུ་དཔག་པ་ཅི་ཡི་ནི། །ཞེས་སོགས་ལ་འཕྲོས་ནས་ཆོས་ཅན་ཡན་གར་བ་དེ་
བསྒྲུབ་བྱ་མ་ཡིན་མོད། གལ་ཏེ་ཆོས་ཅན་ཡན་གར་བ་བསྒྲུབ་བྱར་བྱས་ན། དེ་ལ་སྐྱོན་ཅིར་
འགྱུར་ཞེས་བྲི་དགོས་ཏེ། མདོའི་འགྲེལ་བྱེད་ཁྱེད་རྣམས་ལ་མ་གོ་བའི་འཁྲུལ་གཞི་ཆེན་པོ་
ཞིག་འདུག་པ་དེ་བསལ་བའི་ཆེད་ཡིན་པའི་ཕྱིར་རོ། །དེ་ལ་ཁོ་ན་རེ། ཆོས་ཅན་ཡན་གར་
བ་ལ་བསྒྲུབ་བྱར་བྱས་ན་སྐྱོན་ཡོད་དེ། དེ་བསྒྲུབ་བྱར་བྱས་ན་རྟགས་ཀྱིས་སྒྲུབ་མི་ནུས་པའི་
ཕྱིར་རོ། །དེ་སྒྲུབ་མི་ནུས་པ་ཡང་ཅི་ཡི་ཕྱིར་ཞེས་དྲིས་པ་ན། དེ་སྒྲུབ་མི་ནུས་ཏེ་མ་གྲུབ་པའི་
44/



ཐོ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཆོས་ཅན་ཡན་གར་བ་དེ་བསྒྲུབ་བྱར་བྱས་ན། སྐབས་དེའི་རྟགས་ཀྱི་ཕྱོགས་ཆོས་མ་གྲུབ་པ་
དང༌། རྟགས་དང་གྲུབ་ཆོས་དཔེ་ལ་རྗེས་འགྲོ་མེད་པའི་སྐྱོན་ཡོད་པའི་ཕྱིར་ཞེས་པའི་དྲི་བ་
དང་ལན་འཆད་པ་ལ། གལ་ཏེ་ཆོས་ཅན་བསྒྲུབ་བྱར་བྱས། །དེ་ལས་ཅིར་འགྱུར་དེ་མི་ནུས། །
ཅི་ཕྱིར་རྟགས་རྗེས་འགྲོ་མེད་ཕྱིར། །ཞེས་སོ། །
གཉིས་པ་དྲི་ལན་རྟགས་སྐྱོན་ཕྱོགས་སྐྱོན་བཤད་པ་ལ། ལན་གྱི་སྒོ་ནས་རྟགས་སྐྱོན་
བཤད། ལན་གྱི་སྒོ་ནས་ཕྱོགས་སྐྱོན་བཤད་པའོ། །དང་པོ་ནི་སྦྱོར་བ་དེ་སྐོར་གྱི་ཕྱོགས་ཆོས་
མ་གྲུབ་པ་དང༌། རྟགས་དཔེ་ལ་རྗེས་འགྲོ་མི་བྱེད་པ་འདི་ཆོས་ཅན། ཁྱོད་སྦྱོར་བ་དེ་སྐོར་གྱི་
ཕྱོགས་ཀྱི་བསལ་བྱ་མ་ཡིན་ཏེ། ཁྱོད་སྦྱོར་བ་དེ་སྐོར་གྱི་རྟགས་དཔེ་དེ་དག་གི་སྐྱོན་མ་ཡིན་
ནམ་སྟེ་ཡིན་པའི་ཕྱིར། ཁྱབ་སྟེ། སྔར་རྒོལ་ཕྱིར་རྒོལ་རྩོད་པ་བྱེད་པའི་ཡན་ལག་ཕྱི་ནང་
གཉིས་ལས། ཡན་ལག་ཕྱི་མ་རྟགས་དཔེ་ལ་ལྟོས་པའི་སྐྱོན་རྣམས་ནི་སྦྱོར་བ་དེ་སྐོར་གྱི་
རྟགས་ཡང་དག་གི་མཚན་ཉིད་ཀྱི་བསལ་བྱ་ཡིན་གྱི། དེ་སྐོར་གྱི་ཕྱོགས་སྐྱོན་དུ་འདོད་པ་མ་
ཡིན་པའི་ཕྱིར་རོ་ཞེས་འཆད་པ་ལ། འདི་དེ་དག་གི་སྐྱོན་མིན་ནམ། །ཡན་ལག་ཕྱི་མ་ལ་
ལྟོས་པ། །ཕྱོགས་སྐྱོན་འདོད་མིན། ཞེས་སོ། །འོ་ན་འདིར་སྐབས་ཀྱི་ཡན་ལག་ཕྱི་ནང་དེ་ཅི་
ལྟ་བུ་སྙམ་ན། དེ་ནི་ཁོ་བོས་བཤད་པར་བྱ་སྟེ། སྐབས་དེའི་བསྒྲུབ་བྱ་དང་། བསྒྲུབ་བྱ་
བརྗོད་པའི་ཚིག་སྟེ་དམ་བཅའ་རྣམས་ནི་ཡན་ལག་སྔ་མའམ་ནང་མ་དང་། དེ་སྒྲུབ་བྱེད་ཀྱི་
རྟགས་དཔེ་དང་དེ་བརྗོད་པའི་ཚིག་རྣམས་ནི་ཡན་ལག་ཕྱི་མ་ཡིན་ཏེ། དེ་དག་རྒོལ་ཕྱིར་
རྒོལ་རྩོད་པ་བྱེད་པའི་ཡན་ལག་ཏུ་འགོད་པའི་དམ་བཅའ་དང་། དམ་བཅའ་དེ་སྒྲུབ་བྱེད་
ཡིན་པའི་ཕྱིར་དང་། ཛྙཱ་ན་ཤྲཱིས་ཀྱང་། ཡན་ལག་དང་པོ་ནི་དམ་བཅའ་བའོ། །གཉིས་པ་ནི་
རྟགས་སོ། །གསུམ་པ་ནི་དཔེའོ། །ཞེས་ཡན་ལག་གསུམ་དུ་བཤད་པ་དང་། ཡན་ལག་
ལྔའི་དབང་དུ་བྱས་ནས་བཞི་པ་ནི་ཉེར་སྦྱོར་རོ། །
ལྔ་པ་ནི་འཇུག་སྡུད་དོ། །ཞེས་བཤད་པའི་ཕྱིར་རོ། །ཚད་མ་མདོ་རང་འགྲེལ་ལས་
448



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
ཀྱང་། ཡན་ལག་རྣམས་ལས་གང་རྗེས་སུ་དཔག་པར་བྱ་བ་བསྟན་པ་དེ་ནི་ཁོ་བོ་ཅག་སྒྲུབ་
པར་བྱེད་པ་ཉིད་དུ་མི་འདོད་དེ། ཐེ་ཚོམ་བསྐྱེད་པར་བྱེད་པའི་ཕྱིར་རོ་ཞེས་དམ་བཅའ་
བརྗོད་པ་ཡན་ལག་ཏུ་བཤད་པ་དེ་ཡང་ཡན་ལག་སྔ་མ་ཡིན་པ་ལ་དགོངས་པའི་ཕྱིར་རོ། །
དེ་ལ་ཁོ་ན་རེ། རྟགས་ཕྱོགས་ཀྱི་ཆོས་སུ་མ་གྲུབ་པ་དང་། མཐུན་དཔེ་ལ་རྗེས་འགྲོ་མི་བྱེད་
པ་སོགས་ཀྱང་ཕྱོགས་སྐྱོན་ཡིན་ཏེ། དེས་ཕྱོགས་སྒྲུབ་པ་ལ་གནོད་པའི་ཕྱིར་ཏེ། དཔེར་ན་
སྒྲ་ཆོས་ཅན་མི་རྟག་སྟེ་ཚུར་མཐོང་མིག་ཤེས་ཀྱི་གཟུང་བྱ་ཡིན་པའི་ཕྱིར་ཞེས་བཀོད་པའི་ཚེ།
སྒྲ་ཚུར་མཐོང་མིག་ཤེས་ཀྱི་གཟུང་བྱ་མ་ཡིན་པའི་གནད་ཀྱིས་རྟགས་དེའི་སྒྲ་མི་རྟག་པར་
བསྒྲུབ་མི་ནུས་པ་བཞིན་ནོ་ཞེ་ན། སྒྲ་ཚུར་མཐོང་མིག་ཤེས་ཀྱི་གཟུང་བྱ་མ་ཡིན་པའི་གནད་
ཀྱིས། དེས་སྒྲ་མི་རྟག་པར་སྒྲུབ་པ་ལ་གནོད་པ་དེ་ལྟར་ན་ཡང་། སྒྲ་ཚུར་མཐོང་མིག་ཤེས་
ཀྱི་གཟུང་བྱར་མ་གྲུབ་པ་དེ་དེ་སྐོར་གྱི་ཕྱོགས་སྐྱོན་དུ་འཇོག་པ་ནི་མ་ཡིན་ཏེ། དེ་ལྟར་ན་
འགལ་མ་ངེས་མ་གྲུབ་པའི་རྟགས་ཀྱི་ཉེས་པ་ཐམས་ཅད་ཀྱང་སྐབས་དེ་དང་དེའི་ཕྱོགས་ཀྱི་
སྐྱོན་དུ་ཐལ་བའི་སྐྱོན་ཡོད་པའི་ཕྱིར་ཏེ། དེ་ཐམས་ཅད་ཀྱིས་རང་རང་གི་ཕྱོགས་སྒྲུབ་པ་ལ་
གནོད་པའི་ཕྱིར་རོ། །དེ་ཡང་འདོད་ན། ཕྱོགས་ཀྱི་མཚན་ཉིད་འཆད་པའི་ཚེ། རྟགས་ཀྱི་
སྐྱོན་དེ་དག་ཀྱང་སེལ་ཚུལ་འཆད་དགོས་པར་ཐལ་བ་ལས། དེ་མི་དགོས་པར་འོག་ནས་
འཆད་སའི་གནོད་པར་འགྱུར་རོ་ཞེས་འཆད་པ་ལ། དེ་ལྟ་ནའང་། གཏན་ཚིགས་ལ་སོགས་
ཉེས་པ་ཡང་། །ཕྱོགས་ཀྱིས་སྐྱོན་དུ་ཐལ་འགྱུར་ཏེ། །ཐམས་ཅད་ཕྱོགས་ལ་གནོད་ཕྱིར་རོ། །
ཞེས་སོ། །དེས་ན་ཚུར་མཐོང་མིག་ཤེས་ཀྱི་གཟུང་བྱ་དེ་སྒྲ་མི་རྟག་པར་སྒྲུབ་པའི་མ་གྲུབ་
པའི་རྟགས་སྐྱོན་ཅན་དང་། སྒྲ་ཚུར་མཐོང་མིག་ཤེས་ཀྱི་གཟུང་བྱར་མ་གྲུབ་པ་དང་དེ་སྐོར་
གྱི་ཕྱོགས་ཆོས་མ་གྲུབ་པ་རྣམས་ནི། དེ་སྐོར་གྱི་མ་གྲུབ་པའི་རྟགས་སྐྱོན་དུ་གཞག་དགོས་ཏེ།
མ་གྲུབ་པའི་རྟགས་སྐྱོན་ཅན་ལ་ཡོད་མི་དགོས་ཀྱང༌། མ་གྲུབ་པའི་རྟགས་སྐྱོན་ལ་ཡོད་
དགོས་པའི་ཕྱིར་རོ། །དེས་མ་ངེས་པ་དང་འགལ་བའི་རྟགས་སྐྱོན་ལའང་འགྲེ།
449



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གཉིས་པ་ཕྱོགས་སྐྱོན་བཤད་པ་ལ། ཤེས་བྱ་ཆོས་ཅན། དཔེ་རྟགས་མ་གྲུབ་པ་
སོགས་ཕྱོགས་སྐྱོན་མ་ཡིན་པ་དེའི་ཕྱིར། སྦྱོར་བ་དེ་སྐོར་གྱི་བསྒྲུབ་བྱ་དེ་ཙམ་དང་འབྲེལ་
བ་སྟེ། དེ་ལ་ལྟོས་པའི་སྐྱོན་ཕྱོགས་སྐྱོན་དུ་འདོད་ཀྱི། དེ་ལས་གཞན་དེ་སྐོར་གྱི་རྟགས་
དཔེའི་སྐྱོན་རྣམས་ནི་དེ་སྐོར་གྱི་ཕྱོགས་སྐྱོན་མ་ཡིན་ཏེ། དེ་སྐོར་གྱི་རྟགས་ཡང་དག་གི་
མཚན་ཉིད་ཀྱི་བསལ་བྱའི་སྐྱོན་ལ་རྟགས་སྐྱོན་དང་། ཕྱོགས་ཡང་དག་གི་མཚན་ཉིད་ཀྱི་
བསལ་བྱའི་སྐྱོན་ལ་ཕྱོགས་སྐྱོན་དུ་སོ་སོར་ཕྱེད་ནས་སྨྲ་དགོས་པའི་ཕྱིར། དཔེར་ན། མངོན་
སུམ་དང་འགལ་བ་སྒྲ་མཉན་བྱ་མ་ཡིན་པ་ལ་མངོན་སུམ་གྱིས་གནོད་པ་དེ། སྒྲ་མཉན་བྱ་
མ་ཡིན་པར་སྒྲུབ་པའི་ཕྱོགས་སྐྱོན་ཡིན་པ་ལྟ་བུ་དང་། རྗེས་དཔག་དང་འགལ་བ་སྒྲ་རྟག་
པར་དམ་བཅས་པའི་དམ་བཅའི་ཞེན་དོན་ལ་རྗེས་དཔག་གིས་གནོད་པ་དེ་སྒྲ་རྟག་པར་
སྒྲུབ་པའི་ཕྱོགས་སྐྱོན་ཡིན་པ་ལྟ་བུ་དང་། སྒྲ་མི་རྟག་པར་ཚད་མས་ངེས་པའི་རྒོལ་བའི་ངོར་
སྒྲ་མི་རྟག་པ་གྲུབ་ཟིན་པ་དེ། སྒྲ་མི་རྟག་པར་སྒྲུབ་པའི་གྲུབ་ཟིན་ཕྱོགས་སྐྱོན་ཡིན་པ་
སོགས་ལ་འཇོག་པ་བཞིན་ནོ་ཞེས་འཆད་པ། དེ་ཕྱིར་དེ་ཙམ་དང་འབྲེལ་བ། །ཕྱོགས་ཀྱི་
སྐྱོན་འདོད་གཞན་མིན་ཏེ། །མངོན་སུམ་ལ་སོགས་འགལ་བ་བཞིན་ཞེས་སོ། །འདིར་ཡང་
ཊིཀྐ་མཛད་པ་ཕལ་ཆེར། མངོན་སུམ་དང་འགལ་བ་སྒྲ་མཉན་བྱ་མ་ཡིན་པ་དང་། རྗེ་
དཔག་དང་འགལ་བ་སྒྲ་རྟག་པ་སོགས་བཞིན་ནོ་ཞེས་འཆད་པ་ཡང་མི་རིགས་ཏེ། སྒྲ་
མཉན་བྱ་མ་ཡིན་པ་དང༌། སྒྲ་རྟག་པ་ཡིན་པ་སོགས་ཕྱོགས་སྐྱོན་མ་ཡིན་པའི་ཕྱིར་ཏེ། དེ་
དག་ཚད་མས་བཀག་པའི་ཕྱིར་རོ། །དེས་ན། སྒྲ་རྟག་པར་སྒྲུབ་པའི་ཚེ། སྒྲ་རྟག་པ་དེ་
ཕྱོགས་སྐྱོན་ཅན་དང་། སྒྲ་རྟག་པ་ལ་ཚད་མས་བསལ་བ་ཞུགས་པ་དེ། སྒྲ་རྟག་པར་སྒྲུབ་
པའི་ཕྱོགས་སྐྱོན་ཡིན་ནོ་ཞེས་ཁས་བླངས་དགོས་ཏེ། ཕྱོགས་སྐྱོན་ཅན་དང༌། ཕྱོགས་སྐྱོན་
གྱི་རྣམ་དབྱེ་ཕྱེད་དགོས་པའི་ཕྱིར་རོ། །
གསུམ་པ་རྣམ་བཅད་ཟུར་ལྔའི་བསལ་བྱ་བཤད། ཡོངས་གཅོད་ཟུར་གཅིག་ཁོ་ནར་
450



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
བསྟན། དཔྱོད་ལྡན་མཁས་པའི་དོགས་པ་སྤངས་བའོ། །དང་པོ་ནི། ཕྱོགས་མཚན་བསལ་
བྱ་སེལ་ཚུལ་བཤད་པ་ལ། གོང་གི འདི་དེ་དག་གི་སྐྱོན་མིན་ནམ། ཞེས་སོགས་ལ་འཕྲོས་
ནས། ཤེས་བྱ་ཆོས་ཅན། རྟགས་དཔེའི་སྐྱོན་དེ་དག་ནི་ཕྱོགས་སྐྱོན་མ་ཡིན་ཏེ། ཤེས་བྱེད་
ཀྱི་རྒྱུ་རྟགས་དཔེ་སོགས་ཀྱི་མཚན་ཉིད་ཀྱི་བསལ་བྱ་སེལ་ཚུལ་ལ་ལྟོས་པ་མེད་པར།
ཕྱོགས་ཡང་དག་ལ་མ་ཁྱབ་པའི་སྐྱོན་དང༌། ལྡོག་པ་ཁྱབ་ཆེས་པའི་སྐྱོན་དག་ནི་སྤང་བའི་
ཕྱིར་དུ། ཀུན་ལས་བཏུས་ལས་ཕྱོགས་ཀྱི་མཚན་ཉིད་ཟུར་ལྔ་ལྡན་དུ་བཤད་པ་ཡིན་པའི་
ཕྱིར་ཞེས་འཆད་པ་ལ། རྒྱུ་སོགས་མཚན་ཉིད་བསལ་བྱ་ལ། །ལྟོས་པ་མེད་པར་མ་ཁྱབ་
དང༌། །ལྡོག་པ་དང་ནི་སྤང་བའི་ཕྱིར། །ཕྱོགས་ཀྱི་མཚན་ཉིད་བཤད་པ་ཡིན། །ཞེས་སོ། །
འོ་ན། ཟུར་ལྔ་པོ་དེས་གཞན་དོན་ཕྱོགས་ཡང་དག་གི་སྐྱོན་དེ་དག་སེལ་ཚུལ་ཇི་ལྟར་
བྱེད་སྙམ་ན། ཤེས་བྱ་ཆོས་ཅན། མཚན་ཉིད་ཟུར་ལྔ་པོ་དེས། གཞན་དོན་ཕྱོགས་ཡང་དག་
ལ་མ་ཁྱབ་ཁྱབ་ཆེས་ཀྱི་སྐྱོན་སེལ་བའི་ཚུལ་ཡོད་དེ། དེའི་ཟུར་གྱི་རང་ཉིད་དང་། ཚིག་ཕྲད་
དང་། ངོ་བོའི་སྒྲ མ་བསལ་བའི་སྒྲ་དང་བཅས་པ་དག་གིས་གཞན་དོན་ཕྱོགས་ཡང་དག་ལ་
ལྡོག་པ་ཁྱབ་ཆེས་པ་སེལ་བར་བྱེད་ཅིང་། དེའི་ཟུར་གྱི་འདོད་པ་ཞེས་པའི་སྒྲས་དེ་ལ་མ་
ཁྱབ་པའི་སྐྱོན་སེལ་བར་བྱེད་པ་ཡིན་པའི་ཕྱིར། རྟགས་དང་པོ་གྲུབ་སྟེ། དེའི་ཟུར་གྱི་རང་
སྒྲ་དེས་སྐབས་ཀྱི་སྔ་རྒོལ་རང་ཉིད་སྐབས་དེའི་བསྒྲུབ་བྱར་ཁས་བླངས་པའི་བསྟན་བཅོས་
མཁན་པོའི་ལུང་དོན་ནི་སྐབས་དེའི་བསྒྲུབ་བྱ་ཡང་དག་ཡིན་པ་སེལ། ཚིག་ཕྲད་དེས་
སྐབས་དེའི་སྒྲུབ་བྱེད་དུ་བཀོད་བཞིན་པ་དང་། ངོ་བོའི་སྒྲས་སྐབས་དེའི་ཕྱིར་རྒོལ་ཀྱིས་
གྲུབ་ཟིན་པ་དང་། མ་བསལ་བའི་སྒྲས་སྐབས་དེའི་རྒོལ་བས་ཚད་བསལ་ཞུགས་པ་རྣམས་
སྐབས་དེའི་བསྒྲུབ་བྱ་ཡང་དག་ཡིན་པ་སེལ་བའི་ཕྱིར། རྟགས་གཉིས་པ་གྲུབ་སྟེ་དེའི་ཟུར་
གྱི་འདོད་ཚིག་དེས་སྐབས་དེའི་སྒྲུབ་ངག་གི་ཡན་ལག་ཏུ་དངོས་སུ་མ་སྨོས་ཀྱང་། སྐབས་
དེའི་སྔ་རྒོལ་རྣམ་དག་གིས་དཔག་འདོད་ཞུགས་པའི་སྐབས་དེའི་བསྒྲུབ་བྱ་ཡང་དག་
451



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཡིན་ན། སྐབས་དེའི་གཞན་དོན་བསྒྲུབ་བྱ་ཡང་དག་ཡིན་པས་ཁྱབ་བོ་ཞེས་བསྟན་འདུག་
པའི་ཕྱིར་རོ་ཞེ་འཆད་པ་ལ། རང་ཉིད་ཚིག་ཕྲད་ངོ་བོའི་སྒྲ། །མ་བསལ་བ་དང་བཅས་པ་
དག །ལྡོག་པ་སེལ་བར་བྱེད་པ་ཡིན། །འདོད་སྒྲས་མ་ཁྱབ་སེལ་བར་བྱེད། །ཞེས་སོ། །
དེས་ན་སྤྱིར་མཚན་ཉིད་ཐམས་ཅད་ཀྱི་མཚོན་བྱ་དེ་ལ་མ་ཁྱབ་ཁྱབ་ཆེས་མི་སྲིད་པའི་སྐྱོན་
གསུམ་ཀ་གཅོད་ནུས་པ་ཞིག་དགོས་མོད། འདིར་ནི་ཟུར་རེ་རེས་ཀྱང་། མ་ཁྱབ་པ་དང་
ཁྱབ་ཆེས་པ་གཅོད་པའི་ནུས་པ་གསལ་བར་བསྟན་པ་དེ་ངོས་བཟུང་བ་ཡིན་ལ། མི་སྲིད་པ་
སེལ་བྱེད་ཀྱི་ནུས་པ་ལོགས་ན་ཟུར་གསལ་མེད་པས་མ་བསྟན་པ་ཡིན་ནོ། ། །
གཉིས་པ་ཡོངས་སྤྱོད་ཟུར་གཅིག་ཁོ་ནར་བསྟན་པ་ནི། ཀུན་བཏུས་ལས། ངོ་བོ་ཁོ་
ན་བསྟན་བྱ་བ། །ཞེས་སོགས་ཀྱིས་གཞན་དོན་ཕྱོགས་ཡང་དག་གི་མཚན་ཉིད་ཟུར་ལྔ་ལྡན་
དུ་བཤད་པ་ནི་རྣམ་བཅད་དམ་ལོག་རྟོག་སེལ་བའི་དབང་དུ་བྱས་པ་ཡིན་ལ། ཡོངས་
གཅོད་དམ་རིགས་མི་མཐུན་སེལ་བའི་དབང་དུ་བྱས་ན། འདོད་པ་ཞེས་པའི་ཟུར་གཅིག་ཁོ་
ནས་ཆོག་པ་ཡིན་ཏེ། རིགས་པའི་སྒོ་ལས། བསྒྲུབ་པར་བྱ་བ་ཉིད་དུ་འདོད་པར་གྱུར་པ་
འགལ་བའི་དོན་གྱིས་མ་བསལ་བ་ནི་ཕྱོགས་ཡིན་ནོ་ཞེས་སོ། །སྐབས་དེའི་སྔར་རྒོལ་རྣམ་
དག་གིས་སྐབས་དེའི་གཞན་དོན་བསྒྲུབ་བྱ་ཡང་དག་ཏུ་འདོད་ཅིང་ཁས་བླངས་པ་ནི།
སྐབས་དེའི་གཞན་དོན་ཕྱོགས་ཡང་དག་གི་མཚན་ཉིད་ཡིན་ནོ་ཞེས་བཤད་པའི་ཕྱིར་ཞེས་
འཆད་པ་ལ། བསྒྲུབ་བྱར་ཁས་བླངས་ཕྱོགས་མཚན་ཉིད། །ཅེས་སོ། །
གསུམ་པ་དཔྱོད་ལྡན་མཁས་པའི་དོགས་པ་སྤང་བ་ལ་གསུམ། རིགས་སྒོའི་མཚན་
ཉིད་སྐྱོན་ཅན་ཡིན་པ་སྤང་། ཀུན་བཏུས་ངེས་བཟུང་དོན་མེད་འགྱུར་བ་སྤང་། འདོད་ཚིག་
ཁྱད་མེད་ཐལ་བའི་དོགས་པ་སྤང་བའོ། །དང་པོ་ལ་ཁོ་ན་རེ། རིགས་སྒོར་བཤད་པའི་
ཕྱོགས་མཚན་དེ་མི་འཐད་པར་ཐལ། དེས་ཕྱོགས་མཚན་གྱི་སྐྱོན་མི་སེལ་བའི་ཕྱིར་ཏེ། དེ་
ལ་ཟུར་ལྔ་མ་ཚང་བའི་ཕྱིར་ཞེ་ན། ཤེས་བྱ་ཆོས་ཅན། རིགས་སྒོར་བཤད་པའི་སྐབས་དེའི་
452



I
ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
JJ/
ར
མ
སྐ
སྔར་རྒོལ་རྣམ་དག་གིས། སྐབས་དེའི་བསྒྲུབ་བྱ་ཡང་དག་ཏུ་འདོད་པ་ཞེས་པ་དེ། སྐབས་
དེའི་གཞན་དོན་ཕྱོགས་ཡང་དག་གི་མཚན་ཉིད་རྣམ་དག་མ་ཡིན་པར་ཐལ་པའི་སྐྱོན་
མེད་དེ། སྐབས་ཀྱི་ཕྱི་རྒོལ་གྱིས་གྲུབ་ཟིན་སོགས་རིགས་མི་མཐུན་གསུམ་པོ་དེ་རྣམས་ལ་ནི།
ཕྱོགས་ཀྱི་མཚན་ཉིད་སྐབས་དེའི་སྔ་རྒོལ་རྣམ་དག་གིས་སྐབས་དེའི་སྒྲུབ་བྱ་ཡང་དག་ཏུ་
འདོད་པ་ཞེས་པ་དེ་འཇུག་པ་མེད་པའི་ཕྱིར་རོ། །ལོག་རྟོག་གཉིས་ལས། མ་འོངས་པ་ན་
བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་ནམ་སྙམ་པའི་
ལོག་རྟོག་སྐྱེ་བའི་གཞི་མེད་པས་ན་དེ་བསལ་མི་དགོས། ཁས་མ་བླངས་པའི་བསྟན་བཅོས་
མཁན་པོའི་ལུང་དོན་བསྒྲུབ་བྱ་ཡང་དག་ཡིན་ནམ་སྙམ་པའི་ལོག་རྟོག་མ་བསལ་ཡང་སྐྱོན་
མེད་པའི་ཕྱིར་ཏེ། རིགས་མི་མཐུན་སེལ་བའི་མཚན་ཉིད་མདོར་བསྡུས་པ་ཡིན་པའི་ཕྱིར།
དེའི་ཡང་། དེ་རྣམས་ལ་ནི་ཕྱོགས་ཉིད་མེད། །ཅེས་པའི་རྟགས་དང་པོ་མ་གྲུབ་སྟེ། ཚད་
མས་བསལ་བ་ཞུགས་པ་ལ་ནི་ཚད་མས་དངོས་སུ་གནོད་པའི་ཆ་ནས། སྔ་རྒོལ་རྣམས་དེས་
བསྒྲུབ་བྱ་ཡང་དག་ཏུ་མི་འདོད་པའི་ཕྱིར། ལྷག་མ་རྒོལ་བས་བསྒྲུབས་ཟིན་པ་སྐབས་དེའི་
སྒྲུབ་བྱེད་བཀོད་བཞིན་པ་རྣམས་ལ། ཕྱོགས་ཀྱི་མཚན་ཉིད་དེ་འཇུག་པ་མེད་པའི་ཕྱིར་ཏེ།
དེ་དག་སྐབས་དེའི་སྔ་རྒོལ་རྣམ་དག་གིས་སྐབས་དེའི་བསྒྲུབ་བྱ་ཡང་དག་ཏུ་མི་འདོད་པའི་
ཕྱིར་རོ་ཞེས་པ་ལ། དེ་རྣམས་ལ་ནི་ཕྱོགས་ཉིད་མེད། །བསལ་བ་འདོད་དང་ལྷག་མ་ལ། །
མཚན་ཉིད་འཇུག་པ་མེད་ཕྱིར་རོ་ཞེས་སོ། །
འོ་ན་འདིར་ཟུར་ལྔའི་བསལ་བྱ་རིགས་མི་མཐུན་ཡང་གཅོད་པ་མ་ཡིན་ནམ་ཞེས་
པའི་ཕྱིར་རིགས་མཐུན་གསུམ་བརྗོད་ཅེ་ན་སྐྱོད་མེད་དེ། རིགས་མི་མཐུན་ལྔ་པོ་དེ་གསུམ་
པོ་དེར་འདུས་པའི་ཕྱིར་རོ། །དེ་ཡང་སྙིང་པོ་བསྡུས་ན། རིགས་མི་མཐུན་ཐམས་ཅད་
སྐབས་ཀྱི་སྔར་རྒོལ་གྱི་མི་འདོད་པ་ཞེས་པ་གཅིག་པོ་དེར་འདུས་པ་ཡིན་ཏེ། ཟུར་ལྔའི་ནང་
ཚན་གྱི་འདོད་ཚིག་དེས། གཞན་དོན་ཕྱོགས་ཡང་དག་གི་རིགས་མི་མཐུན་མཐའ་དག་སེལ་
བ
453



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བའི་ཕྱིར་ཏེ། རྣམ་བཅད་ཀྱི་སྒོ་ནས་ཟུར་ལྔར་ཕྱེ་ཡང་ཡོངས་གཅོད་ལ་གཅིག་ཏུ་འདུ་བ་
གནད་ཀྱི་སྙིང་པོ་ཡིན་པའི་ཕྱིར་རོ། །གནད་དྲན་དགོས་སོ། །
ཡོངས་གཅོད་གཉིས་པ་ཀུན་བཏུས་ངེས་བཟུང་དགོས་མེད་འགྱུར་བ་དེ་སྤང་བ་ལ།
ཁོ་ན་རེ། ཀུན་བཏུས་ལས་ཕྱོགས་ཀྱི་མཚན་ཉིད་འཆད་པའི་ཚེ། ངོ་བོ་ཁོ་ན་བསྟན་བྱ་བ། །
ཞེས་ངེས་བཟུང་ཁོ་ན་བའི་ཚིག་སྨོས་པ་ལ་དགོས་པ་མེད་པར་ཐལ། དེའི་ཟུར་དུ་འདོད་
ཚིག་སྨོས་པས། མ་འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་
ཡང་དག་ཡིན་པ་གཅོད་དེ་ནུས་པའི་ཕྱིར་ཞེས་ཟེར་ན། ཀུན་བཏུས་ལས་མཚན་ཉིད་ཟུར་
ལྔའི་ནང་ཚན་གྱི་རང་ཉིད་དང་འདོད་པ་ཞེས་པའི་ཚིག་གཉིས་བརྗོད་པ་ཡིས། མ་འོངས་པ་
ན་སྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་དག་ཡིན་པ་ལྟ་བུའི་རིགས་
མཐུན་སེལ་བས་ངེས་བཟུང་ཁོ་ན་བའི་དོན་ནི་རྟོགས་ན་ཡང་། དེའི་ཟུར་དུ་ཁོ་ན་བའི་ཚིག་
སྨོས་པ་ཆོས་ཅན། ཁྱོད་ལ་དགོས་པ་མེད་པ་མ་ཡིན་ཏེ། དུས་གཞན་མ་འོངས་པ་ན་བསྒྲུབ་
བྱར་འགྱུར་རུང་གི་དཔེ་རྟགས་མ་གྲུབ་པ་སྐབས་དེའི་བསྒྲུབ་བྱ་ཡང་དག་ཡིན་ནམ་སྙམ་
པའི་ལོག་རྟོག་དེ་གཅོད་པའི་ཕྱིར་དུ་བཤད་པ་ཡིན་པའི་ཕྱིར། དེ་མ་སྨོས་ན་དེ་ལྟ་བུའི་ལོག་
རྟོག་དེ་ངེས་པར་སྐྱེ་བ་ཡིན་ཏེ། ཀུན་བཏུས་ཀྱི་འདོད་ཚེ་དེ། བྱེད་པ་སྟེ་འདུས་བྱས་ཀྱི་
མཚན་ཉིད། དུས་གསུམ་གྱི་མཐའ་མ་འོངས་པ་སྟོན་པའི་ཚིག་དང་འབྲེལ་བའི་ཕྱིར་ཏེ། དེ་
ངོ་བོ་ཁོ་ན་རང་ཉིད་དང་། །འདོད་ཅིང་མ་བསལ་བསྟན་པར་བྱ། །ཞེས་བསྟན་བྱ་བ་དང་
ཁྱད་གཞི་ཁྱད་ཆོས་སུ་འབྲེལ་བའི་ཕྱིར་ཞེས་འཆད་པ་ལ། རང་ཉིད་འདོད་པ་བརྗོད་པ་
ཡིས། །ངེས་བཟུང་དོན་ནི་རྟོགས་ན་ཡང་། །བྱེད་པའི་མཐའ་དང་འབྲེལ་བའི་ཕྱིར། །དུས་
གཞན་བཅད་ཕྱིར་བཤད་པ་ཡིན། །ཞེས་སོ། །འདིར། རྒོལ་བ་རང་ཉིད་ཀྱི་འདོད་པ་ཞེས་
འདོད་ཚིག་ཁོ་ན་ལ་སྦྱར་ཡང་སྐྱོན་མེད་དེ། རང་འདོད་སོ་སོར་ཕྲལ་ནས་སྦྱར་ཡང་སྐྱོན་
མེད་དེ། རྣམ་ངེས་ལས། འདིར། རང་ཉིད་འདོད་པའི་སྒྲ་དག་གིས། །ངེས་པར་གཟུང་བའི་
454



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
དོན་རྟོགས་ཀྱང་། །ཞེས་གསུངས་པའི་ཕྱིར། །
གསུམ་པོ་འདོད་ཚིག་ཁྱད་མེད་ཐལ་བའི་དོགས་པ་སྤང་བ་ལ། ཁོ་ན་རེ། ཀུན་
བཏུས་ཟུར་ལྔའི་ནང་ཚན་གྱི་འདོད་ཚིག་དེ་ལ། མ་འོངས་པ་ན་བསྒྲུབ་བྱར་འགྱུར་རུང་ད་ལྟ་
སྒྲུབ་བྱ་ཡང་དག་ཡིན་ནམ་སྙམ་པའི་ལོག་རྟོག་སྐྱེ་བའི་གཞི་ཡོད་ཀྱང་དེ་ཁོ་རང་གི་སེལ་
ནུས་དགོས་ཏེ། རིགས་སྒོའི་འདོད་ཚིག་གིས་དེ་བསལ་ནུས་པ་གང་ཞིག །དེ་གཉིས་པོ་ལ་
ཁྱད་པར་མེད་པའི་ཕྱིར་རོ་ཞེས་ཟེར་ན། འདི་ལ་དངོས་བསྟན་གཞུང་དོན་བཤད་པ་དང༌།
མཁས་པའི་དཀའ་གནས་ལ་དཔྱད་པ་གཉིས་དགོས་སོ། །དང་པོ་ནི། ཀུན་བཏུས་ལས་
ཕྱོགས་ཀྱི་མཚན་ཉིད་ཟུར་ལྔ་འཆད་པའི་སྐབས་འདིར་ནི། འདོད་པ་ཞེས་པའི་སྐད་དོད་ཀྱི་
བྱིངས་ལ་རྐྱེན་སྦྱིན་པའི་སྟོབས་ཀྱིས་འདོད་པར་གྱུར་པ་ཞེས་པའི་ཚིག་ཏུ་གྲུབ་པའི་འདོད་
ཚིག་ཏུ་གྲུབ་པའི་འདོད་ཚིག་འདི་ཆོས་ཅན། ཁྱོད་མ་འོངས་པ་ན་བསྒྲུབ་བྱར་འགྱུར་རུང་གི་
དཔེ་རྟགས་མ་གྲུབ་པ་ད་ལྟ་བསྒྲུབ་བྱ་ཡིན་ནམ་སྙམ་པའི་དོགས་པ་གཅོད་ནུས་ཀྱི་ཡང་དག་
མ་ཡིན་ཏེ། ཁྱོད་ཀྱི་དོགས་པ་གཅོད་པའི་ནུས་པ་དེ། བསྟན་བྱ་བ་ཞེས་པའི་ཚིག་ཕྱི་མས་
བཅོམ་པའི་ཕྱིར། དཔེར་ན། སངས་རྒྱས་འཇིགས་རྟེན་བྱོན་པ་དང་། །ཆོས་གསུངས་པ་ལ་
བསྟན་པར་བྱ། །ཞེས་པའང༌། སངས་རྒྱས་འཇིག་རྟེན་དུ་བྱོན། ཆོས་གསུང་ཞེས་པའི་
ཚིག་དེ། ཆོས་གསུངས་ལ་བསྟན་པར་བྱ། །ཞེས་པའི་མ་འོངས་པའི་ཚིག་དེས་སྒྲིབ་པ་
བཞིན་ནོ་ཞེས་འཆད་པ་ལ། འདོད་རྐྱེན་འདིར་ནི་ཡན་ལག་ཡིན། །ཞེས་སོ། །རིགས་སྒོ་ནི་
མི་མཚུངས་སོ། །ཞེས་སྟོན་པ། རིགས་སྒོའི་ཕྱོགས་ཀྱི་མཚན་ཉིད་ཆོས་ཅན། ཁྱོད་ཀྱི་ཟུར་
གྱིས་འདོད་པར་གྱུར་པ་ཞེས་པའི་ཚིག་དག་ལ་དེ་འདྲའི་དོགས་པ་གཅོད་པའི་ཡན་ལག་གི་
ནུས་པ་གནས་པ་ཉིད་ཡིན་ནོ། །ཁྱོད་ཀྱི་ཟུར་གྱི་འདོད་ཚིག་དེ་ཡིས་ནི་མ་འོངས་པ་ན་
བསྒྲུབ་བྱར་འགྱུར་རུང་གི་དཔེ། གཏན་ཚིགས་མ་གྲུབ་པ་ལ་སོགས་པ་བསྒྲུབ་བྱ་ཡང་དག་
ཡིན་པ་སོགས་བསྒྲུབ་བྱ་ཡང་དག་གི་རིགས་མི་མཐུན་མཐའ་དག་འགོག་པར་ནུས་ལ།
455



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
ཚིག་དེ་ལ་དེ་ལྟ་བུའི་དོགས་པ་སྐྱེ་བའི་གཞི་དང་། དོགས་པ་གཅོད་པའི་ནུས་པ་འཇོམ་བྱེད་
བསྟན་བྱ་བ་ཁྱད་གཞིར་འབྲེལ་པ་སོགས་རྟགས་མ་ཡིན་པའི་ཕྱིར། ཞེས་འཆད་པ་ལ།
འདོད་པར་གྱུར་པའི་ཚིག་དག་ལ། །ཡང་དག་ཉིད་ཡིན་དེ་ཡིས་ནི། །གཏན་ཚིགས་མ་གྲུབ་
ལ་སོགས་འགོག །ཅེས་སོ། །འདིར་འདོད་པའི་སྐད་དོད་ཀྱི་བྱིངས་ནི། ལི་ཙུ་ཞེས་པ་ཡིན་ལ།
དེ་ལ་རྐྱེན་ནི་ཟླའི་མིང་ཅན་གཉིས་ཡོད་པའི། ཀར་ཞེས་པ་དེ་བྱིན། དེའི་ཨུ་རྗེས་འབྲེལ་དང་
ཀ་རྟགས་ཀྱི་དོན་ཡིན་པས་ཕྱིས། ཥ་ཡིག་གི་ནུས་པའི་ཏ་ཡིག་གིས་དེ་ཊ་ཡིག་ཏུ་བསྒྱུར་ན།
ཨིཏྠ་ཞེས་པ་དེ་འདོད་གྱུར་ཡིན་ལ། སྒྲུབ་ཚུལ་ཁྱད་གཏན་ནས་མེད་དོ་ཞེས་མཁས་པ་དག་
གསུང་ངོ༌། ། །
གཉིས་པ་དཀའ་གནས་དཔྱད་པ་ན། འོ་ན་ཀུན་བཏུས་ཀྱི་ཁོ་ན་དེས་ཀྱང་མ་འོངས་
པ་ན་སྒྲུབ་བྱར་འགྱུར་རུང་ད་ལྟ་བསྒྲུབ་བྱ་ཡང་དག་ཡིན་ནམ་སྙམ་པའི་ལོག་རྟོག་གཅོད་མི་
ནུས་པར་ཐལ། དེ་ཡང་བསྟན་བྱ་བ་དང་འབྲེལ་བའི་ཕྱིར་སྙམ་ན། མི་མཚུངས་སྟེ། མ་
འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་དེ་ནི། ད་ལྟ་སྐབས་དེའི་སྒྲུབ་
བྱེད་དུ་བཀོད་བཞིན་པ་ཡིན་ལ། ཁོ་ན་བའི་དོན་ནི། ད་ལྟ་སྐབས་དེའི་སྒྲུབ་བྱེད་དུ་བཀོད་
བཞིན་པ་མ་ཡིན་པ་ཞེས་པའི་ཚིག་གསལ་པོར་བྱུང་བས་བསྟན་བྱ་བས་སྒྲིབ་མི་ནུས་པའི་
ཕྱིར་རོ། །འོ་ན། འདིར་བསྟན་བྱ་བ་ཁྱད་གཞིར་འབྲེལ་ཚུལ་ཇི་ལྟར་སྙམ་ན། འདོད་ཅིང་མ་
བསལ་བསྟན་པར་བྱ། །ཞེས་པའི་བསྟན་པར་བྱ་ཞེས་པ་བཤད་པའི་གཞིར་བྱས། གང་
བསྟན་པར་བྱ་ན་གཞན་ཕྱོགས་ཡང་དག་དེའོ། །གང་གིས་ན། སྐབས་དེའི་སྔར་རྒོལ་
ཀྱིས་སོ། །ཚུལ་ཇི་ལྟར་ན། སྐབས་དེའི་བསྒྲུབ་བྱ་ཁོ་ན་སྔ་རྒོལ་རང་ཉིད་ཀྱིས་བསྒྲུབ་པར་
འདོད་ཅིང་། ཚད་མས་མ་བསལ་བ་སྟེ་ཁྱད་ཆོས་ལྔ་ཚངས་བའི་སྒོ་ནས་སོ། །དེ་ལྟར་བསྟན་
པའི་དགོས་པ་ནི། རྒོལ་བ་སྔ་རབས་པ་དག །བསྒྲུབ་བྱ་ཡང་དག་སྒྲུབ་ངག་གི་ཡན་ལག་ཏུ་
དངོས་སུ་བསྟན་དགོས་ཞེས་འདོད་པ་ལ། དེ་ལྟ་ན་ནི་མ་ཡིན་གྱི་སྐབས་དེའི་སྒྲུབ་བྱེད་
46



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
བཀོད་པའི་ཤུགས་ལས་རྟོགས་པའི་ཚུལ་གྱིས་བསྟན་པར་བྱ་ཤེས་པའི་ཕྱིར་དུའོ། །རིགས་
པའི་སྒོར་ནི་འདོད་པ་ཁྱད་གཞིར་འབྲེལ་བ་ཡིན་ཏེ། འདོད་པར་གྱུར་ཞེས་པ་དེ་བཤད་པའི་
གཞིའོ། །གང་ན་སྐབས་ཀྱི་བསྒྲུབ་བྱ་ཡང་དག་དེའོ། །གང་གིས་ན་སྐབས་ཀྱི་སྔར་རྒོལ་
རྣམ་དག་དེས་སོ་ཞེས་པའི་ཚུལ་གྱིས་སོ། ། །
ཡང་ཁོ་ན་རེ། ཀུན་བཏུས་དང་། རིགས་སྒོའི་འདོད་ཚིག་གཉིས་ལ་ཁྱད་པར་གཏན་
ནས་མེད་པར་ཐལ། དེ་གཉིས་ཀས་དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་པ་ནི་
མཚུངས། དེ་བསྒྲུབ་བྱ་ཡང་དག་ཡིན་ནམ་སྙམ་པའི་དོགས་པ་དེ་ནི་གཉིས་ཆར་གྱིས་མི་
སེལ་བའི་ཕྱིར་རོ་ཞེ་ན། འདི་འཆད་ཚུལ་ཐ་དད་པ་གཉིས་སྣང་སྟེ། མཁས་པ་ཕལ་ཆེར་ནི་
རྟགས་དང་པོ་མ་གྲུབ་ཏེ་རིགས་སྒོའི་འདོད་ཚིག་དེས་དེ་སེལ་ཀྱང་ཀུན་བཏུས་ཀྱི་འདོད་
ཚིག་དེས་དེ་མི་སེལ་བའི་ཕྱིར་ཏེ། དེ་བསྟན་བྱ་བ་དང་འབྲེལ་བའི་ཕྱིར། རིགས་སྒོ་དེས་དེ་
སེལ་ཏེ། དེ་བསྟན་བྱ་བ་དང་མ་འབྲེལ་བའི་ཕྱིར། དེས་ན་ཀུན་བཏུས་ཀྱི་འདོད་ཚིག་དེ།།
བསྟན་བྱ་བ་དང་མ་འབྲེལ་ན་དེ་གཅོད་ནུས་ཀྱང་དེ་དང་འབྲེལ་བའི་དབང་གིས་གཅོད་མི་
ནུས་ཞེས་པ། རང་ཉིད་འདོད་པ་བརྗོད་པ་ཡིས། །ཞེས་སོགས་གློ་ཀ་གཉིས་ཀྱི་དོན་དུ་
འཆད་དོ། །འདི་དངོས་བསྟན་ལམ་པ་ལ་འགྲིག་པོ་ཡིན་ཡང་བརྟགས་ན་ཅུང་མི་འཐད་
པར་སེམས་ཏེ། ཀུན་བཏུས་ཀྱི་འདོད་ཚིག་དེས་ཀྱང་མ་འོངས་པའི་བསྒྲུབ་བྱར་འགྱུར་རུང་
དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་པ་གཅོད་ནུས་པར། གཞན་འདོད་ཐམས་
ཅད་ཟློག་ན་ཡང་། །ཞེས་པ་དང་། མ་ཡིན་འདོད་པ་སྨོས་པའི་ཕྱིར་ན། །ཞེས་སོགས་ཀྱིས་
བསྟན་པའི་ཕྱིར་དང༌། ཟུར་ལྔའི་ནང་ཚན་གྱི་ངོ་བོ་དང་། མ་བསལ་བ་དང༌། འདོད་པ་
གསུམ་པོ་དེས། གཞན་དོན་ཕྱོགས་ཡང་དག་གི་རིགས་མི་མཐུན་མཐའ་དག་སེལ། ཁོ་ན་
བ་དང་རང་ཉིད་གཉིས་པོ་དེས་ལོག་རྟོག་རྣམ་གཉིས་སེལ་ཞེས་དཔྱོད་ལྡན་དག་འཆད་པ་
ཡང་གཞུང་གི་དགོངས་པར་སྣང་བའི་ཕྱིར་རོ། །
457



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ། །
ཡང་མཁས་པ་ཤཱཀྱ་མཆོག་ལྡན་སོགས། ཀུན་བཏུས་ཀྱི་འདོད་ཚིག་དེས་རིགས་མི་
མཐུན་སེལ་ཡང་བསྟན་བྱ་བ་དང་འབྲེལ་བས་ལོག་རྟོག་སེལ་མི་ནུས་པའི་ཕྱིར་ན། ཁོ་ན་བ་
དགོས་ལ། རིགས་སྒོར་ལོག་རྟོག་གཅིག་ནི་འབྱུང་བའི་གཞི་མེད་པས་བསལ་མི་དགོས།
ལོག་རྟོག་གཅིག་ནི་མ་བསལ་ཡང་སྐྱོན་མེད་ཅེས་གསུང་བ་ཡང་དཔྱོད་དགོས་ཏེ། འོ་ན་
རིགས་སྒོའི་འདོད་ཚིག་དེས། དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་ནམ་སྙམ་
པའི་ལོག་རྟོག་དེ་སེལ་ལམ་མི་སེལ། སེལ་ན་ལོག་རྟོག་གཅིག་ནི་འབྱུང་བའི་གཞི་མེད་
པས་བསལ་མི་དགོས་ཞེས་བཤད་པ་དང་འགལ་ལ། མི་སེལ་ན། འདོད་པར་གྱུར་པའི་
ཚིག་དག་ལ། །ཡན་ལག་ཉིད་ཡིན། ཞེས་པའི་སྐབས་སུ་དེ་དེ་འདྲའི་དོགས་པ་གཅོད་ནུས་
ཀྱི་ཡན་ལག་ཡིན་ཞེས་འབྲུ་སྣོན་པ་དང་འགལ་བའི་ཕྱིར་རོ། །དེས་ན་ཁྱོད་རང་ཇི་ལྟར་སྨྲ་
སྙམ་ན། གཞུང་སྔ་མ་དེའི་ཚིག་རིས་ལྟར་ན། རང་ལུགས་སྐྱོང་བ་ལ་དཀའ་གནས་ལས་
གྲོལ་བར་མི་འདུག་པས། གློ་ཀ་ཕྱི་མ་དེ་ལ། རྒྱན་མཛད་པའི་གཞུང་ལས། འདོད་རྐྱེན་
འདིར་ནི་ཡན་ལག་ཡིན། །འདོད་པར་གྱུར་པའི་ཚིག་དག་ལ། །ཡན་ལག་ཉིད་མིན་དེ་
ཡིས་ནི། །གཏན་ཚིགས་མ་གྲུབ་ལ་སོགས་འགོག །ཅེས་བྱུང་བ་ལྟར་བསྟན་ནས་རྣམ་
དཔྱོད་དང་ལྡན་པའི་ཚིག་གིས་བཀྲོལ་ན་དཀའ་བའི་འཕྲང་ལས་གྲོལ་བར་འགྱུར་རོ། །འོ་
ན་ཇི་ལྟར་སྙམ་ན། ཉོན་ཅིག །ཀུན་བཏུས་ཀྱི་སྐབས་འདིར་ནི་དཔེ་རྟགས་མ་གྲུབ་པ་
བསྒྲུབ་བྱ་ཡང་དག་ཡིན་ནམ་སྙམ་པའི་དོགས་པ་སེལ་བ་ལ་ཁོ་ན་བ་ངེས་པར་དགོས་ཏེ།
འདིར་ནི་འདོད་ཚིག་དེ། བསྟན་བྱ་བ་དང་འབྲེལ་བའི་གནད་ཀྱིས། འདོད་ཚིག་དེ་མ་
འོངས་པ་ན་བསྒྲུབ་བྱར་འགྱུར་རུང་གི་དཔེ་རྟགས་མ་གྲུབ་པ་བསྒྲུབ་བྱ་ཡང་དག་ཡིན་ནམ་
སྙམ་པའི་ལོག་རྟོག་དེ་འབྱུང་བའི་ཡན་ལག་གམ་གནས་ཡིན་པས་ཁོ་རང་གིས་དོགས་པ་དེ་
གཅོད་མི་ནུས་པའི་ཕྱིར་ཞེས་འཆད་པ་ནི། འདོད་རྐྱེན་འདིར་ནི་ཡན་ལག་ཡིན། །ཞེས་སོ། །
རིགས་སྒོའི་ལོག་རྟོག་སེལ་མི་དགོས་ཏེ། དེ་བསྟན་བྱ་བ་དང་མ་འབྲེལ་བས་ལོག་རྟོག་དེ་
458



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
འབྱུང་བའི་ཡན་ལག་གམ་གནས་མ་ཡིན་པའི་ཕྱིར་དང་། དཔེ་རྟགས་མ་གྲུབ་པ་ལ་སོགས་
པའི་རིགས་མི་མཐུན་རྣམས་ནི་དེས་འགོག་པར་ནུས་པའི་ཕྱིར་རོ། །ཞེས་པ་ནི། འདོད་
རྐྱེན་འདིར་ནི་ཡན་ལག་ཡིན། །ཞེས་སོ། །རིགས་སྒོའི་འདོད་ཚིག་དེས། དེ་ལྟ་བུའི་ལོག་
རྟོག་སེལ་མི་དགོས་ཏེ། དེ་བསྟན་བྱ་བ་དང་མ་འབྲེལ་བས་ལོག་རྟོག་དེ་འབྱུང་བའི་ཡན་
ལག་གམ་གནས་མ་ཡིན་པའི་ཕྱིར་དང་། དཔེ་རྟགས་མ་གྲུབ་པ་ལ་སོགས་པའི་རིགས་མི་
མཐུན་རྣམས་ནི་དེས་འགོག་པར་ནུས་པའི་ཕྱིར་རོ་ཞེས་འཆད་པ། འདོད་པར་གྱུར་པའི་
ཚིག་དག་ལ། །ཡན་ལག་ཉིད་མིན་དེ་ཡིས་ནི། །གཏན་ཚིགས་མ་གྲུབ་ལ་སོགས་འགོག །
ཅེས་སོ། །
འཇམ་པའི་རྡོ་རྗེའི་བྱིན་རླབས་སྙིང་ལ་སྨིན། །ཡང་ན་དབྱངས་ཅན་ལྷ་མོའི་སྤྱན་
རས་རྩེན། །མིན་ན་ཕྱོགས་གླང་ཆོས་ཀྱི་གྲགས་པ་ཁྱོད། །ལྷ་རྒྱན་འཁོར་གྱིས་བསྐོར་ནས་
འདིར་བྱོན་ཏམ། །ཞེས་ཀྱང་ངལ་འཚོའི་གཏམ་མོ། །
རྩ་བའི་ས་བཅད་བསྟན་བཤད་བསྡུ་གསུམ་ཡོད་པའི་དང་པོ་གཉིས་སོང་ནས།
གསུམ་པ་འཆད་པ། བརྗོད་བྱེད་མིན་ཕྱིར་ཞེས་སོགས་ཚིགས་བཅད་གཉིས་ཏེ། འདིར་
པཎ་ཆེན་ཐམས་ཅད་མཁྱེན་པའི་དགོངས་པ་ལྟར། གཞན་ལུགས་བཀག་པའི་དོན་བསྡུ།
ཡོངས་གཅོད་དགོས་པའི་དོན་བསྡུ། རྣམ་གཅོད་དགོས་པའི་དོན་བསྡུ་གསུམ་ལ་སྦྱར་ཡང་
ཆོག་མོད། ད་ལམ་འདི་ལྟར་བཤད་དེ། རང་སྡེ་བཀག་པའི་དོན་བསྡུ། རང་ལུགས་བཞག་
པའི་དོན་བསྡུ། གཞན་སྡེ་བཀག་པའི་དོན་བསྡུ་གསུམ་མོ། །དང་པོ་ནི། གཞན་དོན་ཕྱོགས་
ཡན་ལག་གི་མཚན་ཉིད་ཀྱི་ཟུར་དུ་རང་ཉིད་ཅེས་པའི་ཚིག་སྨོས་པ་ཆོས་ཅན། ཁྱོད་མདོའི་
འགྲེལ་བྱེད་རྣམས་ཀྱིས་བཞེད་པ་ལྟར། རྒོལ་བ་བསྟན་བཅོས་ལ་འཇུག་ལྡོག་བྱེད་པ་ཤེས་
པ་སོགས་བཞིའི་ཕྱིར་སྨོས་པ་ཡང་མི་རིགས་ཏེ། དེ་དག་རང་ཚིག་གི་བཅད་བྱར་འོས་པའི་
དོན་བརྗོད་བྱེད་ཀྱི་ཕྱོགས་སྔའི་ཚིག་མ་ཡིན་པའི་ཡང་ཕྱིར་རོ། །ཞེས་འཆད་པ་ལ། རྗོད་
459



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
བྱེད་མིན་ཕྱིར་ཡང་མི་རིགས། །ཞེས་སོ། །
གཉིས་པ་ནི། གོང་དུ་རྒྱས་པར་བཤད་ཟིན་པ་དེས་ན། གཞན་དོན་ཕྱོགས་ཡང་དག་
གི་མཚན་ཉིད་ཀྱི་ཟུར་དུ། རང་ཉིད་ཅེས་པ་དང་། སྔར་རྒོལ་བདག་ཉིད་ཀྱིས་འདོད་པ་ཞེས་
པའི་ཚིག་གཉིས་སྨོས་པ་ཆོས་ཅན། དགོས་པ་ཡོད་དེ། ཁས་བླངས་པའི་བསྟན་བཅོས་ཀུན་
ལ་ལྟོས་པ་མེད་པ་སྟེ། བསྟན་བཅོས་མཁན་པོའི་ལུང་དོན་ཐམས་ཅད་སྐབས་དེའི་བསྒྲུབ་
བྱ་ཡང་དག་ཡིན་ནམ་སྙམ་པའི་ལོག་རྟོག་བཀག་ནས། སྐབས་དེའི་སྔར་རྒོལ་དེ་ཁོ་ནས་
སྐབས་དེའི་བསྒྲུབ་བྱར་འདོད་པ་རྣམས་ནི་སྐབས་དེའི་གཞན་དོན་བསྒྲུབ་བྱ་ཡང་དག་ཡིན་
ནོ་ཞེས་བསྟན་པའི་ཆེད་ཡིན་པའི་ཕྱིར། ཞེས་འཆད་པ། དེས་ན་རང་ཉིད་བདག་ཉིད་
འདོད། །བསྟན་བཅོས་ཀུན་ལ་ལྟོས་མེད་པར། །དེ་འདོད་པ་ནི་བསྒྲུབ་བྱ་ཉིད། །ཅེས་སོ། །
གསུམ་པ་གཞན་ལུགས་བཀག་པའི་དོན་བསྡུ་བ་ནི། སྔ་རྒོལ་བྱེ་བྲག་པས་སྒྲ་མི་
རྟག་སྒྲུབ་ལ་བྱས་པ་རྟགས་སུ་བཀོད་པ་ན། སྔར་རྒོལ་རང་ཉིད་མི་འདོད་པ་དང་འབྲེལ་
བའི་རྟག་ནམ་ཡོན་སོགས་བསྟན་བཅོས་མཁན་པོའི་འདོད་པ་ལ་གནོད་པ་ན་ཡང་། དེའི་
ཚེ་སྒྲ་མི་རྟག་པ་དེ་ཕྱོགས་སྐྱོན་མེད་དང་། བྱས་པ་དེ་དེ་སྒྲུབ་ཀྱི་གཏན་ཚིགས་སྐྱོན་མེད་ཉིད་
ཡིན་ཏེ། དེའི་ཚེ་བྱས་པ་དེ་སྔར་རྒོལ་རང་ཉིད་ཇི་ལྟར་སྒྲུབ་པར་འདོད་པའི་བསྒྲུབ་བྱ་སྒྲ་མི་
རྟག་པ་དེ་ལ་གནོད་པ་མེད་པར་སྒྲུབ་ནུས་པའི་རྟགས་ཡིན་པའི་ཕྱིར་ཏེ། དེའི་རྒྱུ་མཚན་
རྒྱས་བཤད་ཀྱི་སྐབས་སུ་རྒྱས་པར་བཤད་ཟིན་པ་དེས་ནའི་ཕྱིར་རོ། །ཞེས་འཆད་པ་ལ།
དེས་ན་མི་འདོད་དང་འབྲེལ་བའི། །འདོད་པ་ལ་ཡང་གནོད་པ་ན། །ཇི་ལྟར་སྒྲུབ་ལ་གནོད་
མེད་ཕྱིར། །ཕྱོགས་དང་གཏན་ཚིགས་སྐྱོན་མེད་ཉིད། །ཅེས་སོ། །དེས་རང་ཉིད་རྒྱས་
བཤད་རྫོགས་སོ། །འོ་ན་སྔར་གྱི་དཀའ་བའི་གནད་དེ་ཇི་ལྟར་དཔྱད་སྙམ་ན། དེ་ནི་འདི་ལྟ་
ཡིན་ཏེ། སྔ་རྒོལ་བྱེ་བྲག་པའི་ནང་ཚན་གྱི་རིགས་རྒྱུན་ཡིན་པ། གཟེགས་ཟན་གྱི་བསྟན་
བཅོས་ཚད་མར་ཁས་བླངས་ཀྱང་སྒྲ་མི་རྟག་པ་དང་དེ་སྐོར་གྱི་ཚད་མས་ངེས་པ་ཞིག་གིས།
460



ལེགས་བཤད་ཉི་མའི་འོད་ཟེར་ཟ་མ་ཏོག་ཁ་ཕྱེ་བ་ལས་རང་ཉིད་རྒྱས་བཤད་ཀྱི་སྐབས།
ཕྱི་རྒོལ་གྲངས་ཅན་གྱི་རིགས་རྒྱུན་ཡིན་པ། སྒྲ་མི་རྟག་པ་ལ་ཤེས་འདོད་ཐེ་ཚོམ་དང་ལྡན་པ་
ཞིག་ལ། སྒྲ་མི་རྟག་པ་སྒྲུབ་པ་ལ་རྟགས་སུ་བཀོད་པའི་ཚེ། ཕྱིར་རྒོལ་གྲངས་ཅན་ཕྱི་མ་
རྣམས་ཀྱིས་དེར་སྐབས་ཀྱི་རྒོལ་ཕྱི་རྒོལ་གཉིས་ཀ་བྱེ་བྲག་པ་དང་གྲངས་ཅན་མཚན་ཉིད་
པར་བཟུང་ནས་གཞུང་ནས་བཤད་པའི་སྐྱོན་དེ་རྣམས་འཕངས་ལ། དཔལ་ལྡན་ཆོས་ཀྱི་
གྲགས་པས་གཞུང་ནས་བཤད་པའི་ལན་དང་། གནོད་བྱེད་ཀྱི་རིགས་པ་དེ་དག་འཕངས་
པ་ཡིན་པས། དཀའ་བའི་གནད་ལས་རང་གྲོལ་ཡིན་པས་བློ་གསལ་ཤེས་ལྡན་རྣམས་ཀྱི་
དགའ་སྟོན་གྱིས་ཤིག །དེ་ལྟར་ན་དེ་དག་ནི། རང་རེའི་པཎ་ཆེན་ཐམས་ཅད་མཁྱེན་པའི་སྤྱི་
ཊཱིཀ་དང་། འཇམ་མགོན་བླ་མའི་གསུང་ལ་གཞི་བཅས། རང་གི་རྣམ་པར་དཔྱོད་པས་ཀྱང་
རྣམ་དབྱེ་ལེགས་པར་ཕྱེ་སྟེ་བཤད་པ་ཡིན་པས་བློ་གསལ་དག་ཡིད་ཆེས་པར་གྱིས་ཤིག །དེ་
ལྟར་རྣམ་བཤད་འདི་ནི་ཆུ་མོ་ལུག་གི་ལོ་ཟླ་བ་བཅུ་གཉིས་པའི་ཆོས་མཚམས་སྐབས་སུ་
འཇམ་མགོན་བླ་མ་སྐྱིད་གཤོངས་པ་ཆེན་པོའི་གསུངས་ལས་སྐྱེས་པ། ཤཱཀྱའི་དགེ་སློང་
རིག་བྱེད་སྨྲ་བ་ཀླུ་སྒྲུབ་ཅེས་བྱ་བས་མཉན་ཡོད་ཚེ་རིང་གུར་ཁང་དུ་སྦྱར་བ་དགེའོ། །འདིས་
ཀྱང་རྒྱལ་བ་འབུམ་ཕྲག་གསུམ་པའི་བསྟན་པ་དར་ཤིང་རྒྱས་ལ་ཡུན་རིང་དུ་གནས་པར་
གྱུར་ཅིག ། མངྒ་ལཾ། ། སརྦ་མསྟུ་ཛཱ་ག་ཏཾ། ཤྲཱི་ཡཾ་ཀུ་རུ་ཧོ། ། །
461



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
༄༅། །རྨི་ལམ་གྱི་རྩོད་གཞི། །
མཚན་བྱང་གསལ་པོར་མི་སྣང་། །
སྟག་ལོ་ཟླ་བ་གཉིས་པའི་ཚེས་བརྒྱད་ཀྱི་ནམ་ཕྱེད་འོད་གསལ་དང་བའི་སྣང་བ་ལ།
དགེ་འདུན་ངུར་སྨྲིག་མང་པོ་བསྒྲོ་གླེང་བྱེད་པའི་མདུན་སར། ཁོ་བོས་ཀྱང་ཕྱིན། དགེ་སློང་
ངུར་སྨྲིག་གཟུགས་བཟང་བ་བཀའ་བཅུ་པའི་མིང་ཅན་སྟོན་བཟང་ཡིན་ཟེར་བ་ཞིག་ལ།
བསྒྲོ་གླེང་བྱེད་པར་གཟས་ཏེ། འཇམ་པོའི་སྒོ་ནས། ཤེས་བྱ་འདིར་ཆོས་ཅན། བྱས་པ་དེ་སྒྲ་
མི་རྟག་པར་བསྒྲུབ་པའི་རྟགས་ཡིན་པར་ཐལ། དེ་ལྟར་ཡིན་པའི་ཕྱིར་ཞེས་སྨྲས་པས།
འདོད་ཟེར། འོ་ན་སྐྱེས་པ་དེ་ཡང་སྒྲ་མི་རྟག་པར་བསྒྲུབ་པའི་རྟགས་ཡང་དག་ཡིན་པར་
ཐལ། དེའི་ཕྱིར། བྱས་པས་འདོད་ཟེར། འོ་ན་བྱས་པ་སྒྲ་མི་རྟག་པར་བསྒྲུབ་པའི་རྟགས་
ཡང་དག་དུ་སོང་བའི་གང་ཟག་ཀྱང་ཡིན། སྐྱེས་པ་སྒྲ་མི་རྟག་པར་བསྒྲུབ་པའི་རྟགས་ཡང་
དག་ཏུ་སོང་བའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ། སྔར་གྱི་དེ་རྣམས་
འདོད་པ་གང་ཞིག་མཚུངས་པའི་ཕྱིར། བྱས་པས་ཀྱང་འདོད་ཟེར། འོ་ན། བྱས་པ་སྒྲ་མི་
རྟག་པར་བསྒྲུབ་པའི་རྟགས་ཡང་དག་ཏུ་བཀོད་པ་ལ་བརྟེན་ནས་སྒྲ་མི་རྟག་རྟོགས་ཀྱི་
རྟགས་ཅན་རྗེས་དཔག་སྐྱེ་ཁ་མའི་གང་ཟག་ཀྱང་ཡིན། །སྐྱེས་པ་སྒྲ་མི་རྟག་པར་བསྒྲུབ་པའི་
རྟགས་ཡང་དག་ཏུ་བཀོད་པ་ལ་བརྟེན་ནས་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་
ཁ་མའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ། དེའི་ཕྱིར། བྱས་པས་ཀྱང་
462



རྨི་ལམ་གྱི་རྩོད་གཞི་མཚན་བྱང་གསལ་པོར་མི་སྣང་། །
འདོད་ཟེར། དེ་ནས་ཕ་རོལ་པོ་གཡུལ་ཕུབ་པའི་ངེས་པ་རྙེད་དེ་རིགས་པ་ཧུར་ཕྱུང་སྟེ། དེ་
ལྟ་བུའི་གཞི་མཐུན་པར་གྱུར་པའི་གང་ཟག་ཆོས་ཅན། ཁྱོད་བྱས་པ་སྒྲ་མི་རྟག་པར་བསྒྲུབ་
པའི་རྟགས་ཡང་དག་ཏུ་བཀོད་པ་ལ་བརྟེན་ནས་སྒྲ་མི་རྟག་པར་བསྒྲུབ་པའི་རྟགས་ཅན་
རྗེས་དཔག་སྐྱེ་ཁ་མའི་གང་ཟག་མིན་པར་ཐལ། ཁྱོད་སྐྱེས་པ་སྒྲ་མི་རྟག་པར་བསྒྲུབ་པའི་
རྟགས་ཡང་དག་ཏུ་བཀོད་པ་ལ་བརྟེན་ནས་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་
ཁ་མའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ་མ་ཁྱབ་ཟེར་དགོས་པ་འདྲ་ཟེར། དེ་ལ་
ཁོ་བོས་ཞུ་འདོད་མང་པོ་ཡིད་ལ་དྲན་པ་གསལ་ཐེབས་བྱུང་བས་འདི་སྐད་སྨྲས་པ། དེ་
འདྲའི་གཞི་མཐུན་པར་གྱུར་པའི་གང་ཟག་ཆོས་ཅན། ཁྱོད་ཀྱི་ངོར་སྒྲ་མི་རྟག་པར་བསྒྲུབ་
པ་ལ། བྱས་པ་དང་སྐྱེས་པ་གཉིས་རྟགས་ཡང་དག་ཅིག་ཆར་བཀོད་པར་ཐལ། ཁྱོད་ངོར་
སྒྲ་མི་རྟག་པར་བསྒྲུབ་པ་ལ་དེ་གཉིས་རྟགས་ཡང་དག་ཏུ་བཀོད་ནི་བཀོད། དེ་གཉིས་རིམ་
ཅན་དུ་མ་བཀོད་པའི་ཕྱིར། ཁོ་དང་པོ་མ་གྲུབ་ཟེར་དགོས་པ་འདྲ་ཟེར། དེར་ཐལ། ཁྱོད་ཀྱི་
ངོར་སྒྲ་མི་རྟག་པར་བསྒྲུབ་པ་ལ་བྱས་པ་རྟགས་ཡང་དག་ཏུ་བཀོད་པ་གང་ཞིག །ཁྱོད་ཀྱི་
ངོར་སྒྲ་མི་རྟག་པར་བསྒྲུབ་པ་ལ་སྐྱེས་པ་དེ་ཡང་རྟགས་ཡང་དག་ཏུ་བཀོད་པའི་ཕྱིར། བྱས་
པས་ཕ་རོལ་པོ་མགོ་སྨད་དེ་མི་སྨྲ་བའི་རྟུལ་ཞུགས་ལ་བཀོད་དོ། །གལ་ཏེ་དང་པོ་མ་གྲུབ་
ཟེར་བ་ནི། དེར་ཐལ། ཁྱོད་བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་དུ་བཀོད་
པ་ལ་བརྟེན་ནས། །སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཡིན་
པའི་ཕྱིར་རོ། །རྟགས་གཉིས་པ་ཡང་དེ་དང་འདྲ་སྟེ། རྟགས་གསལ་གཉིས་ཀ་དངོས་
འགལ་ཡིན་ནོ། །གལ་སྲིད་རྩ་བར་ཅིག་ཆར་དུ་བཀོད་པ་འདོད་ན།
ས་སྐྱ་པཎྜི་ནས། བསྒྲུབ་བྱ་གཅིག་ལ་རྟགས་མང་པོ། །འཇུག་ཀྱང་རྩོད་ན་མང་པོ་
མིན། །སྔ་མ་རྟགས་མིན་ཚར་གཅད་གནས། །རྟགས་ཡིན་ཕྱི་མ་ཚར་གཅད་གནས། །ཞེས་
པ་མི་འཐད་པར་ཐལ་ལོ། །ཟེར་རྒྱུ་ཡིན།
463



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་ལྔ་པ།
གལ་སྲིད་ཕྱི་མ་རིམ་ཅན་བཀོད་པ་མ་གྲུབ་ན། དེ་ཆོས་ཅན་ཁྱོད་ཀྱི་རྒྱུད་ལ་བྱས་
པའི་རྟགས་ལས་སྒྲ་མི་རྟག་རྟོགས་ཀྱི་རྟགས་ཅན་རྗེས་དཔག་དང་། སྐྱེས་པའི་རྟགས་ལས་
སྒྲ་མི་རྟག་པར་བསྒྲུབ་པའི་རྟགས་ཅན་རྗེས་དཔག་གཉིས་རིམ་ཅན་དུ་སྐྱེ་བ་ཡོད་པར་ཐལ།
འདོད་པའི་ཕྱིར། འདོད་ན། བྱས་པའི་རྟགས་ལས་སྒྲ་མི་རྟག་པར་བསྒྲུབ་པའི་རྟགས་ཅན་
རྗེས་དཔག་སྐྱེས་པའི་གང་ཟག་ཀྱང་ཡིན། སྐྱེས་པའི་རྟགས་ལས་སྒྲ་མི་རྟག་པར་བསྒྲུབ་
པའི་རྟགས་ཅན་རྗེས་དཔག་སྐྱེ་ཁ་མའི་གང་ཟག་ཀྱང་ཡིན་པའི་གཞི་མཐུན་ཡོད་པར་ཐལ།
འདོད་པའི་ཕྱིར། འདོད་ན། དེ་འདྲའི་གང་ཟག་ཆོས་ཅན། ཁྱོད་སྒྲ་མི་རྟག་རྟོགས་ཀྱི་རྟགས་
ཅན་རྗེས་དཔག་སྐྱེས་པའི་གང་ཟག་ཡིན་པར་ཐལ། ཁྱོད་བྱས་པའི་རྟགས་ལས་སྒྲ་མི་རྟག་
པར་བསྒྲུབ་པའི་རྟགས་ཅན་རྗེས་དཔག་སྐྱེས་པའི་གང་ཟག་ཡིན་པའི་ཕྱིར། རྟགས་དངོས།
འདོད་ན་དེ་མ་ཡིན་པར་ཐལ། ཁྱོད་སྒྲ་མི་རྟག་པར་བསྒྲུབ་པའི་རྟགས་ཅན་རྗེས་དཔག་སྐྱེ་
ཁ་མའི་གང་ཟག་ཡིན་པའི་ཕྱིར་ཏེ། སྐྱེས་པའི་རྟགས་ལས་སྒྲ་མི་རྟག་རྟོགས་ཀྱི་རྟགས་ཅན་
རྗེས་དཔག་སྐྱེ་ཁ་མའི་གང་ཟག་ཡིན་པའི་ཕྱིར། རྟགས་དངོས། གཉིད་ཀྱིས་མ་བསླད་པའི་
རིགས་པ་སྨྲ་བར་རློམས་པ་ཡོད་ན་ལན་སོམས་ཤིག ། །
རྨི་ལམ་ན་ཡང་དངོས་སྟོབས་ཀྱི། །རིགས་པ་དྲི་མེད་སྙིང་ལ་ཤར། །འཇམ་པའི་རྡོ་རྗེ་
དབྱངས་ཅན་ལྷས། །དངོས་སུ་བྱིན་གྱིས་བརླབས་སམ་སྙམ། ། དགེའོ། །
464



མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
རྩོམ་པ་པོ།
རྩོམ་སྒྲིག་འགན་འཁུར་བ།
མདུན་ཤོག་བཟོ་སྐྲུན་པ།
དཔེ་སྒྲིག་
དཔེ་སྐྲུན། །
དཔེ་སྐྲུན་ཁང་ས་གནས། །
བརྒྱུད་འཚོང་།
དེབ་ཚད།
སྤར་ཤོག
མང་ཐོས་ཀླུ་སྒྲུབ་རྒྱ་མཚོ།
བསོད་ནམས་ཚེ་བརྟན། །
པད་རྡོ། །
སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
རྒྱལ་ཡོངས་ཞིན་ཧྭ་དཔེ་ཁང་།
170mm x 230mm
231
2016 ལོའི་ཟླ་12པར་ཐེངས་དང་པོ་བསྒྲིགས།
2016 ལོའི་ཟླ་12པར་ཐེངས་དང་པོ་སྤར།
1-2000
ISBN 978-7-80589-860-5
སྒོར། 462
སྤར་གཞི།
སྤར་ཐེངས།
སྤར་གྲངས།
དཔེ་རྟགས།
དཔེ་རིན།
སྤར་གཞི་སྒེར་བདག་ཡིན་པས་འདྲ་བཅོས་སྤར་འདེབས་མི་ཆོག་



图书在版编目(CIP)数据
芒堆·鲁珠嘉措文集:全11册:藏文/芒堆,鲁珠
嘉措著.… 拉萨:西藏藏文古籍出版社, 2016.11
ISBN 978-7-80589-858-2
I. 0芒…II. 0芒…. 0藏学一文集-藏语
N. OK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11册)
作者 堆·鲁珠嘉措
责任编辑 索朗次日
封面设计 巴多
主编 四川藏文古籍保护编务院
出版 西藏藏文古籍出版社
社址 拉萨市色拉南路邮编 850010
印刷四川嘉创印务有限责任公司
销全国新华书店
本 170mm x 230mm
印张 231
版次 2016年12月第1版第1次印刷
数 1-2000
标准书号ISBN 978-7-80589-858-2
定 价 462.00 (1-11册)
版权所有翻印必究



责任编辑 索朗次日
3fHiELE
அராயப்படி
ISBN 978-7-80589-858-2
91178780511898582ll>
*ht : 462.007 (1-1195 )
