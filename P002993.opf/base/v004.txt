༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7719
In/a
ImageGroup:
ISBN:
13CN7724
n/a
LCCN:
Title:
གཅན་རོང་བསྟན་འཛིན་གྱི་གསུང་རྩོམ། །
gcan rong bstan 'dzin gyi gsung rtsom/
to-be-supplied
Author:
to-be-supplied
n/a
Descriptor:
Original Publication:
n/a
Place:
In/a
Publisher:
n/a
Date:
n/a
Volume:
Total Volumes:
TBRC Pages:
Introductory Pages:
n/a
Text Pages:
na
Scanning Information:
ning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.
Scanmed at Tibetan Buddhist Resource Center, 1430 Massachusets Ave, Sin Floor,



1:|:ཀ་ཞིང་། ང་ན ཀུ་ ན་ དེ་ཉིད་མ་ མ་ དང་ཀ་བ༌ཉ་བ་
1་ ་ ་ | གངས་ཅན་རིག་བཅུད་ ༡༢༦༽ ༡ :
5 22 བདེ་༢ བཀ༽ 1 ཀ་ར་ ༣་ན ། གཞི་དྲུང་ནས་
ཡིག་དཔེ་རྙིང་ད ག | ང་དང་དགའ་
2
ཆེན་དཔེ་རྙིང་
ཚིག་ཁང་།
ht;
&ཝཾ7
SIMPS
yaJII
༄༅། །ཚར་པ་ནཱལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་བཞི་བ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



ག་ས་ཅན་རིག་བཅུད་
༡༢༦
E
T
STMPS
༄༅། །ཚར་པ་ནཱལེནྡྲའི་དཔེ་ཚོགས་ལས་མང་ཐོས་ཀླུ་སྒྲུབ་
རྒྱ་མཚོའི་གསུང་འབུམ་བཞུགས་སོ། །
པོད་བཞི་པ།
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང༌།



བཀའ་འདྲི་ཞུ་ཡུལ།
བཅོ་བརྒྱད་ཞབས་དྲུང་རིན་པོ་ཆེ་ངག་དབང་རིན་ཆེན་དཔལ་འབྱོར།
གཟན་དཀར་རིན་པོ་ཆེ་ཐུབ་བསྟན་ཉི་མ། མཁན་ཆེན་བཟང་པོ་རྒྱལ་མཚན།
སྤྱིའི་གཙོ་སྒྲིག་པ།
ཁྲོ་ཐར་འཇམ་བློ།
འགན་འཛིན་གཞོན་པ།
སྐུ་ཞབས་ལེགས་བཤད་སྦྱིན་པ། རིན་ཆེན་དབང་རྒྱལ། སངས་རྒྱས་བསྟན་འཛིན།
ཟླ་བ་སོགས་དཔལ་ནཱ་ལེནྡྲའི་དབུ་འཛིན་ལྷན་ཚོགས།
ཕྱི་ཤོག་ལག་རྩལ་པ།
པད་རྡོ།
སྒྲིག་སྦྱོར་བ།
བྱམས་པ་བསྟན་འཛིན། ཟླ་བ་ལྷ་མོ།
ལས་ཞུགས་པ།
བྱམས་པ་བསྟན་འཛིན། བསྟན་པའི་རྒྱལ་མཚན། དམ་ཆོས། ཤེས་རབ་དྲི་མེད། སྒ་གཡུང་ཁོ།
གསའ་རང་འབར། ནོར་བུ་ཚེ་རིང་། ཁྲོ་བཟའ་སྒྲོན་མེ།
གནམ་ཕྱུག་མཚོ་སོགས་སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གི་ལས་མི་རྣམས་སོ། །



གང་གི་མཚན་ཙམ་དྲན་པས་མ་རིག་པའི། །མུན་པའི་ཚོགས་རྣམས་མ་ལུས་ཉེར་བསལ་ཏེ། །
རིག་པའི་གནས་ལ་བློ་གྲོས་མཆོག་སྩོལ་བའི། །ཀླུ་སྒྲུབ་རྒྱ་མཚོ་སྙིང་ནས་དྲན་ནོ་སྐྱོངས། །



དཀར་ཆག་
......…............. 244
E
.
.
.
.
.
.
。
。
。
。
。
。
。
。
。
。
ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་
མཁས་པའི་གཏམ་བྱ་གསང་བ་སྒོ་འབྱེད། ....
་
.
.
.....352



༄༅། །ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ་
ཞེས་བྱ་བ་བཞུགས་སོ། །. ་
གསེར་གྱི་མངལ་ལྡན་པདྨའི་མིག་ལྡན་སོགས། །འཇིག་རྟེན་ཆེ་དགུའི་གཙུག་གིས་
ཞབས་བསྟེན་པ། །ཐར་པའི་ལམ་སྟོན་སྙན་པའི་བ་དན་གཡོ། །བུ་རམ་ཤིང་པ་བསྟན་པའི་
བདག་པོ་རྒྱལ། །འབུམ་ཕྲག་གཞུང་ལ་མགྲིན་པའི་དབང་འབྱོར་ཞིང་། །ཤེས་བྱའི་གནས་
ལ་སྤོབས་པའི་མཛོད་མངའ་བ། །ཁ་ཆེ་བྱེ་སྨྲའི་གཞུང་ལུགས་སྨྲ་མཁས་པའི། །བསྟན་པ་
འདི་ལ་མཁས་མཆོག་དབྱིག་གཉེན་རྒྱལ། །རྣམ་དཔྱོད་སྤོབས་པས་ཡིད་འཕྲོག་རྒྱལ་པོ་
སྲས། །རྣམ་མང་གཞུང་རྒྱས་མཛེས་པའི་གང་བ་སྤེལ། །རྣམ་གྲོལ་ཐར་པའི་ལམ་སྟོན་ཞི་
གནས་ལྷ། །ཕྱོགས་ཀྱི་གླང་སོགས་འགྲེལ་མཛད་དབང་པོ་རྒྱལ། །འཇམ་དབྱངས་ལྔ་ ་
རིགས་དབང་པོ་ས་སྐྱ་པ། །གསུང་དབྱངས་སྨྲ་བའི་དབང་པོ་འབུམ་ཕྲག་གསུམ། །མཁྱེན་
དབྱངས་རྣམ་དཔྱོད་ཕུལ་ཕྱིན་ལྕགས་ཐང་རྗེ། །བརྒྱུད་ལྡན་མཁས་པའི་ཚོགས་ཀུན་རྒྱལ་
གྱུར་ཅིག །བྱམས་པའི་ཆུ་འཛིན་འཁྲིགས་པའི་ནམ་མཁའ་ལ། །བློ་གྲོས་ཆར་རྒྱུན་ཟིམ་
པའི་དགའ་སྟོན་གྱིས། །རྣམ་དག་གདུལ་བྱའི་ལོ་ཏོག་རྒྱས་མཛད་པ། །རྒྱལ་བའི་བསྟན་
འཛིན་འཇམ་དབྱངས་བླ་མ་རྒྱལ། །ཆོས་མངོན་གཞུང་གི་ཆུ་སྐྱེས་དགའ་བའི་ཚལ། །ཆོས་
ཚུལ་འབྱེད་པའི་ལེགས་བཤད་ཉིན་བྱེད་ཀྱིས། །ཆོས་ལྡན་ཟེའུ་འབྲུ་བཞད་པའི་དགའ་སྟོན་
སྤེལ། །ཆོས་འདོད་བློ་གསལ་གཞོན་ནུ་དགའ་བས་ཉོན། །ཆོས་མངོན་ཨུཏྤལ་གཞུང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བརྒྱའི་ཚལ། །རང་འགྲེལ་ཉིན་བྱེད་དཀྱིལ་འཁོར་རྒྱས། །འགྲེལ་བཤད་འོད་ཟེར་ཟུང་
གིས་རྒྱན། །ཟེའུ་འབྲུའི་དགའ་སྟོན་ཅིས་མི་མྱོང་། །དེང་སང་གཞུང་འདི་སྨྲ་བ་པོ། །ཁ་ཆེ་ཉི་
འོག་ནུབ་ཕྱོགས་པའི། །བྱེ་སྨྲ་གྲུབ་མཐའ་མི་ཕྱེད་ཅིང༌། །གོང་འོག་གྲུབ་མཐའ་འཆོལ་
བར་སྨྲ། །དེ་སླད་བློ་གསལ་རྣམ་དཔྱོད་ཅན། །སྙིང་གི་པདྨ་ག་ལ་བཞད། །ཁོ་བོ་མཁས་
པའི་མན་ངག་གིས། །ཚུལ་བཞིན་འབྱེད་ལ་སྤྲོ་བ་ཐོབ། ། །
དེ་ལྟར་མཆོད་པར་བརྗོད་པ་དང་རྩོམ་པར་དམ་བཅའ་བ་སྔོན་དུ་བཏང་ནས་ཆོས་
མངོན་མཛོད་ཀྱི་བསྟན་བཅོས་འདི། དཔལ་འབུམ་ཕྲག་གསུམ་པའི་གྲུབ་མཐའ་ལ་གཞི་
བཅས། འཇམ་དབྱངས་བླ་མའི་མན་ངག་གིས་སྒོ་ཕྱེ་སྟེ། བསྟན་བཅོས་རྩ་བའི་དགོངས་པ་
རྩ་བར་མི་གསལ་བའི་རང་འགྲེལ། འགྲེལ་བཤད་རྣམ་གཉིས་སོགས་གནད་དུ་ཆེ་བ་
རྣམས་ལུང་དུ་དྲངས་ཏེ། གྲུབ་མཐའ་གོང་མའི་འདོད་ཚུལ་སོགས་བཏང་སྙོམས་སུ་བཞག་
ནས་ཁ་ཆེ་བྱེ་བྲག་སྨྲ་བའི་གྲུབ་མཐའ་གཞིར་བཞག་ནས་འཆད་པ་ཡིན་ནོ། །འོ་ན་བྱེ་བྲག་
སྨྲ་བ་ལ་ཉི་འོག་པ་དང་། ཁ་ཆེ་བ་གཉིས་སམ། ནུབ་ཕྱོགས་པ་དང་གསུམ་དུ་ཕྱེ་བ་དེ་དག་
ཇི་ལྟ་བུ་སྙམ་ན། དེ་ལ་ཁ་ཆེ་བྱེ་བྲག་སྨྲ་བ་ནི་ཁ་ཆེའི་ཡུལ་ན་གནས་པ་རྣམས་ཏེ་དེའི་གཙོ་
བོ་ནི་ཁ་ཆེ་འདུས་པ་བཟང་པོ་སོགས་ཡིན་ལ། ཉི་འོག་བྱེ་བྲག་ཏུ་སྨྲ་བ་ནི་ཁ་ཆེ་ལས་གཞན་
པའི་རྒྱ་གར་ཤར་ནུབ་གུང་གསུམ་སོགས་ན་གནས་པ་རྣམས་ཡིན་ཞིང་། དེ་ཡང་། སྔོན་གྱི་
བཙུན་པ་ཆོས་སྐྱོབ། བཙུན་པ་དབྱངས་སྒྲོགས། དབྱིག་གཉེན་སྔ་མ་ཞེས་གྲགས་པ་བཙུན་
པ་དབྱིག་བཤེས། བཙུན་པ་སངས་རྒྱས་ལྷ་དང་བཞི་པོ་འདི་རྣམས་སྤྱིར་བྱེ་བྲག་སྨྲ་བ། དེ་
ལས་ཀྱང་གཞི་ཐམས་ཅད་ཡོད་པར་སྨྲ་བ། དེའི་ནང་ནས་ཀྱང་ཉི་འོག་བྱེ་བྲག་ཏུ་སྨྲ་བ་ཞེས་
ཡོངས་སུ་གྲགས་པ་དེའི་གཙོ་བོ་ཡིན་པར་སེམས་ཏེ། དུས་གསུམ་རྫ་ས་གྲུབ་ཏུ་སྨྲ་བ་ལ་
བཙུན་པ་དེ་བཞིའི་འདོད་ཚུལ་མི་འདྲ་བ་བཞི་ཡོད་པར། རྣམ་བཞི་དངོས་དང་མཚན་ཉིད་
དང༌། །གནས་སྐབས་གཞན་གཞན་འགྱུར་ཞེས་བྱ། །ཞེས་པའི་སྐབས་སུ་བཤད་པའི་ཕྱིར་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དང་། རང་འགྲེལ་ལས། བཙུན་པ་དེ་བཞིའི་ལུགས་རྣམས། །ཁ་ཆེ་བ་ལས་མི་འདྲ་བ་ཤས་
ཆེར་དུ་བྱས་ནས་དགག་སྒྲུབ་ཀྱི་ཆ་ཅི་རིགས་སུ་མཛད་པའི་ཕྱིར་རོ། །དེས་ན་ནུབ་ཕྱོགས་
པ་ཞེས་པ་ནི་ཉི་འོག་པའི་ནང་ཚན་རྒྱ་གར་ནུབ་ཕྱོགས་ན་གནས་པ་རྣམས་ཡིན་པར་
སེམས་ཏེ། རྒྱལ་པོ་སྲས་ལས་གང་དག་ཁ་ཆེའི་ཡུལ་ན་གནས་པ་དེ་དག་ནི་ཁ་ཆེ་བ་ཞེས་
བྱ་ལ། དེ་ལས་གཞན་པ་འཕགས་པའི་ཡུལ་ན་གནས་པ་རྣམས་ནི་ཉི་འོག་པ་ཞེས་བྱའོ་
ཞེས་བཤད་པའི་ཕྱིར་རོ། ། ་
ཡང་རང་འགྲེལ་ལས། བཙུན་པ་ན་རེ་ཞེས་འབྱུང་བའི་བཙུན་པ་དེ་ངོས་འཛིན་པ་ལ།
གང་སྤེལ་ལས། བཙུན་པ་སངས་རྒྱས་ལྷ་ཡིན་ཞེས་བཤད་ཀྱང་། རྒྱལ་པོ་སྲས་ལས། དེར་
སྐབས་ཀྱི་བཙུན་པ་ནི་མདོ་སྡེ་པ་ཞིག་ཡིན་པར་བཤད་ལ། སངས་རྒྱས་ལྷ་ནི་ཐམས་ཅད་
ཡོད་པར་སྨྲ་བ་ཡིན་པས་མདོ་སྡེ་པའི་གནས་བརྟན་ཞིག་ཡིན་ནོ་ཞེས་བཤད་པ་ལྟར་
འཐད་དེ། བཙུན་པ་དེ་ནི་མདོ་སྡེ་པ་ཡིན་པར་བཤད་པའི་ཕྱིར་རོ། །ཡང་རང་འགྲེལ་ལས།
དཔེས་སྟོན་པ་ཞེས་པ་ཡང་ཡང་འབྱུང་བ་ནི། མདོ་སྡེ་པའི་མིང་གི་རྣམ་གྲངས་ཡིན་ནོ་ཞེས་
ཁ་ཅིག་གསུང་ཡང་། མདོ་སྡེ་པའི་ནང་ཚན་ཡིན་གྱི་དོན་གཅིག་མ་ཡིན་ནོ། །དེ་ལྟར་ཞར་ལ་
འོངས་པ་ཅུང་ཟད་བརྗོད་ནས། ད་ནི་ཆོས་མངོན་པའི་བསྟན་བཅོས་འདི་འཆད་པ་ལ་
བཞི་སྟེ། ཐོག་མར་ཡིད་ཆེས་བསྐྱེད་པ་སྟོན་པའི་རྣམ་ཐར། ཡིད་ཆེས་ནས་བསྟན་པ་ལ་
འཇུག་པའི་རིམ་པ། དེ་ལ་ཡིད་ཆེས་ནས་ཇི་ལྟར་འཇུག་པའི་ཚུལ། དེ་ལྟར་ཞུགས་པའི་
བསྟན་བཅོས་དངོས་བཤད་པའོ། །དེ་ལ་དང་པོ་གསུམ་ལོགས་སུ་བཤད་ཟིན་ནས། །
བཞི་པ་བསྟན་བཅོས་དངོས་བཤད་པ་ནི། གཞུང་བརྗོད་བྱ་འདོམས་ཆེ་བ་རེ་རེའི་
སྟེང་དུ་དོན་ཚན་གསུམ་གསུམ་གྱིས་འཆད་པ་ནི། ། དཔལ་འབུམ་ཕྲག་གསུམ་པའི་ལུགས་
ཡིན་པས། དེ་ལྟར་བཤད་པར་བྱའོ། །གང་ཞིག་ཀུན་ལ་མུན་པ་གཏན་བཅོམ་ཞིང་། །ཞེས་
སོགས་ཀྱི་སྐབས་སུ། གཞུང་གི་འབྲེལ། ངག་དོན་གྱི་སྦྱོར་བ། མཐའ་དཔྱད་པ་དང་གསུམ།
3



གངས་ཅན་རིག་བཅུད་ལས། ། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དང་པོ་ལ། དཀྱུས་ཀྱི་ས་བཅད་པའི་འབྲེལ་དང་། ཚིག་གི་འབྲུ་གཉེར་བའི་འབྲེལ་གཉིས། །
དང་པོ་ལ་གསུམ། བརྗོད་བྱ་རྩོམ་པ་ལ་འཇུག་པ་ཀླད་ཀྱི་དོན། བརྗོད་བྱ་དོན་ལ་འཇུག་པ་
གཞུང་གི་དོན། བརྗོད་དོན་ཡོངས་སུ་རྫོགས་པ་མཇུག་གི་དོན་ནོ། །དང་པོ་ལ་མཚན་དོན།
འགྱུར་དཔྱད་གཉིས། །
གཉིས་པ་ལ་གསུམ། བཤད་བྱ་ཆོས་ལ་འཇུག་པའི་ཡན་ལག །ཡན་ལག་ཅན་གྱི་
དོན་དངོས་བཤད་པ། བཤད་པ་ཡོངས་སུ་རྫོགས་པའི་བྱ་བའོ། །དང་པོ་ལ་གསུམ། མཆོད་
པར་བརྗོད་ཅིང་རྩོམ་པར་དམ་བཅའ་བཤད་པ། བཤད་བྱ་མངོན་པའི་རང་བཞིན་གཏན་
ལ་ཕབ་པ། འཆད་བྱེད་མངོན་པའི་དགོས་སོགས་ཆོས་བཞི་བཤད་པའོ། །དང་པོ་ནི། གང་
ཞིག་ཀུན་ལ་ཞེས་སོགས་སོ། །གཉིས་པ་ནི། ཆོས་མངོན་ཤེས་རབ་ཞེས་སོགས་སོ། །
གསུམ་པ་ནི། ཆོས་རྣམས་རབ་ཏུ་རྣམ་འབྱེད་མེད་པར། ཞེས་སོགས་ཀྱིས་བསྟན་ནོ། །
གཉིས་པ་བཤད་པ་ཉེ་བར་བཀོད་པ་ལ་གསུམ། ལུས་ཀྱི་སྒོ་ནས་གནས་ཀྱི་བསྡུ་
བ་བཤད་པ། ཡན་ལག་གི་སྒོ་ནས་བརྒྱད་སོ་སོར་བཤད་པ། ཕན་ཡོན་ཀྱི་སྒོ་ནས་གནས་
ཀྱི་ཆེ་བ་བཤད་པའོ། །དང་པོ་ལ་བསྟན་བཤད་གཉིས་ཡོད་པའི་དང་པོ་ནི། ཟག་བཅས་
ཟག་པ་མེད་ཆོས་རྣམས། །ཞེས་པའོ། །གཉིས་པ་ལ་བཞི། ཟག་བཅས་བསྡུས་ཏེ་བཤད་པ།
ཟག་མེད་བསྡུས་ཏེ་བཤད་པ། འདུས་མ་བྱས་ཀྱི་དབྱེ་བ་བཤད་པ། འདུས་བྱས་ཆོས་ཀྱི་
དབྱེ་བ་བཤད་པའོ། །དང་པོ་ནི། ལམ་མ་གཏོགས་པའི་སོགས། གཉིས་པ་ནི། ཟག་མེད་
ལམ་གྱི་བདེན་པ་དང་། །ཞེས་སོགས། གསུམ་པ་ནི། ནམ་མཁའ་དང་ནི་སོགས། བཞི་པ་ནི།
འདུས་བྱས་ཆོས་རྣམས་སོགས་སོ། །གཉིས་པ་གནས་བརྒྱད་སོ་སོར་བཤད་པ་ལ། ཁམས་
བསྟན་པའི་མཛོད་བཤད་པ། དབང་པོ་བསྟན་པའི་མཛོད་བཤད་པ། འཇིག་རྟེན་བསྟན་
པའི་མཛོད་བཤད་པ། ལས་བསྟན་པའི་མཛོད་བཤད་པ། ཕྲ་རྒྱས་བསྟན་པའི་མཛོད་
བཤད་པ། ལམ་དང་གང་ཟག་བསྟན་པའི་མཛོད་བཤད་པ། ཡེ་ཤེས་བསྟན་པའི་མཛོད་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བཤད་པ། སྙོམས་འཇུག་བསྟན་པའི་མཛོད་བཤད་པའོ། །དང་པོ་ལ་གསུམ། ཕུང་ཁམས་
སྐྱེ་མཆེད་རྣམ་བཞག་བསྡུས་ཏེ་བསྟན་པ། དེའི་རྣམ་པའི་རབ་དབྱེ་རྒྱས་པར་བཤད་པ།
གནས་ཀྱི་མཚན་དོན་བསྟན་པས་མཇུག་བསྡུ་བའོ། །དང་པོ་ལ་བཞི། ཕུང་ཁམས་སྐྱེ་
མཆེད་གསུམ་གྱི་དབྱེ་བསྡུ་བཤད་པ། ཕུང་ཁམས་སྐྱེ་མཆེད་གསུམ་གྱི་སྒྲ་དོན་བཤད་པ།
ཕུང་ཁམས་སྐྱེ་མཆེད་བསྟན་པའི་དགོས་པ་བཤད་པ། ཕུང་ཁམས་སྐྱེ་མཆེད་གསུམ་གྱི་གོ་
རིམ་བཤད་པའོ། །
དང་པོ་ལ། དབྱེ་བ་དང་བསྡུ་བ་གཉིས། དང་པོ་ལ་གཉིས། གཟུགས་ཀྱི་བསྡུས་པའི་
ཕུང་ཁམས་སྐྱེ་མཆེད་བཤད་པ། གཟུགས་ཅན་མིན་པའི་ཕུང་ཁམས་སྐྱེ་མཆེད་བཤད་
པའོ། །དང་པོ་ལ་གཉིས། གཟུགས་ཀྱི་བསྡུས་པའི་ཕུང་པོའི་དབྱེ་བ་བཤད་པ། དེ་ལ་
ཁམས་དང་སྐྱེ་མཆེད་འཇོག་ཚུལ་བཤད་པའོ། །དང་པོ་ལ་བསྟན་བཤད་གཉིས། དང་པོ།
གཟུགས་ནི་དབང་པོ་ལྔ་དང་དོན། །སོགས་སོ། །གཉིས་པ་ལ་གསུམ། བདག་རྐྱེན་མིག་
སོགས་དབང་པོ་བཤད་པ། དམིགས་རྐྱེན་གཟུགས་སོགས་དོན་ལྔ་བཤད་པ། འབྲས་བུ་
རྣམ་རིག་བྱེད་མིན་བཤད་པའོ། །དང་པོ། དེ་དག་རྣམས་ཀྱི་རྣམ་ཤེས་རྟེན། །སོགས་སོ། །
གཉིས་པ་གཟུགས་རྣམ་གཉིས་དང་རྣམ་ཉི་ཤུ། །སོགས་སོ། །གསུམ་པ། དབྱེ་བ་དང་
སོགས་སོ། །གཉིས་པ་གཟུགས་ཅན་མིན་པའི་ཕུང་པོ་ཁམས་སྐྱེ་མཆེད་བཤད་པ་ལ་
གསུམ། སེམས་ལས་བྱུང་བའི་ཕུང་ཁམས་སྐྱེ་མཆེད་བཤད་པ། ཆོས་ཀྱི་བསྡུས་པའི་ཕུང་
ཁམས་སྐྱེ་མཆེད་བཤད་པ། སེམས་ཀྱི་བསྡུས་པའི་ཕུང་ཁམས་སྐྱེ་མཆེད་བཤད་པའོ། །
དང་པོ་ནི། ཚོར་བ་མྱོང་བ་སོགས་སོ། །གཉིས་པ་ནི། དེ་གསུམ་རྣམ་རིག་བྱེད་མིན་དང་། །
སོགས་སོ། །གསུམ་པ་ནི། རྣམ་ཤེས་སོ་སོ་རྣམ་རིག་པ། །སོགས་སོ། །གཉིས་པ་བསྡུ་བ་
བཤད་པ་ནི། ཕུང་པོ་དང་ནི་སྐྱེ་མཆེད་དང་། །སོགས་སོ། །རྩ་བའི་གཉིས་པ་སྒྲ་དོན་བཤད་
པ་ནི། སྤུངས་དང་སྐྱེ་སྒོ་རིགས་ཀྱི་དོན། །སོགས་སོ། །གསུམ་པ་དགོས་པ་ནི། རྨོངས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དབང་འདོད་རྣམས་གསུམ་གྱི་ཕྱིར། །སོགས་སོ། །བཞི་པ་གོ་རིམ་བཤད་པ་ནི། རིམ་གྱི་
རགས་དང་ཀུན་ཉོན་མོངས། །ཞེས་སོགས་ཀྱིས་བསྟན། །
གཉིས་པ་རྣམ་པའི་དབྱེ་བ་རྒྱས་པར་བཤད་པ་ནི། བསྟན་ཡོད་བསྟན་མེད་ཐོགས་
བཅས་ཐོགས་མེད་དང་། །དགེ་སོགས་གསུམ་དང་ཁམས་གསུམ་གཏོགས་པ་གསུམ། །
ཟག་བཅས་ཟག་མེད་རྟོགས་དཔྱོད་བཅས་མ་བཅས། །དམིགས་བཅས་དམིགས་མེད་ཟིན་
དང་མ་ཟིན་དང༌། །འབྱུང་དང་འབྱུང་འགྱུར་བསགས་དང་མ་བསགས་དང་། །གཅོད་བྱེད་
གཅད་བྱ་སྲེག་བྱེད་བསྲེག་བྱ་དང་། །འཇལ་བྱེད་གཞལ་བྱ་བྱུང་བ་རྣམས་གསུམ་དང་། །
རྟག་པའི་རྫས་དང་མི་རྟག་སྐད་ཅིག་གམ། །མིག་སོགས་སོ་སོར་ཐོབ་དང་ལྷན་ཅིག་ཐོབ། །
ནང་དང་ཕྱི་དང་རྟེན་བཅས་དེ་མཚུངས་དང༌། །མཐོང་སྒོམ་སྤང་བྱ་ལྟ་བ་ཡིན་མིན་དང༌། །
ཕྲད་དང་མ་ཕྲད་དབང་པོ་ཡིན་མིན་ཏེ། །ཉི་ཤུ་རྩ་གཉིས་རྣམ་པའི་རབ་དབྱེ་ཡིན། །ཞེས་པ་
ལྟར་ཏེ། བསྟན་ཡོད་འདིར་ནི་གཟུགས་གཅིག་པོ། །ཞེས་པ་མན་གྱིས་འཆད་དོ།། །།
༈ གཉིས་པ་ཚིག་གི་འབྲུ་ལ་ས་བཅད་སྔ་མ་ལྟར་ལ། རིམ་པ་བཞིན་བཤད་ན། གང་
བཤད་པར་བྱ་བའི་བསྟན་བཅོས་འདིའི་མཚན་ལ། འཕགས་པའི་ཡུལ་ན་སྐད་རིགས་མི་
འདྲ་བ་བཞི་ཡོད་པ་ལས། ལེགས་པར་སྦྱར་བའམ། སམ་ཊི་ཏའི་སྐད་དུ། ཨ་བྷི་དྷརྨ་ཀོ་ཥ་
ཀཱ་རི་ཀ་ཞེས་པ་ཞིག་འབྱུང་ཞིང་། དེ་བོད་ཀྱི་མི་རྣམས་ཀྱི་སྐད་དུ་བསྒྱུར་ན། ཆོས་མངོན་པ་
མཛོད་ཀྱི་ཚིག་ལེའུར་བྱས་པ་ཞེས་པ་ཞིག་འབྱུང་བ་ཡིན་ཏེ། དྷརྨ་ཆོས། ཨ་བྷི་མངོན་པ།
ཀོ་ཥ་མཛོད། ཀཱ་རི་ཀ་ཚིག་ལེའུར་བྱས་པ་ལ་འཇུག་པའི་ཕྱིར་རོ། །འདིའི་མཚན་བཤད་པ་
འོག་ཏུ་འཆད་དོ། །འོ་ན་སྐད་རིགས་བཞི་ནི་གང་། དེ་དག་ཐོག་མཐའ་བར་གསུམ་དུ་གང་
གི་སྐད་ཡིན་སྙམ་ན། དེ་དག་ངོས་འཛིན་པའི་ཚུལ་ཡོད་དེ། སམ་ཊི་ཏའི་སྐད་ནི། ཐོག་མར་
འོག་མིན་ལྷའི་སྐད། དེར་རྗེས་ཐམས་ཅད་ཡོད་སྨྲ་བའི་སྐད། ཐ་མར་བྲམ་ཟེ་རིག་བྱེད་
འདོན་པའི་སྐད། པྲ་ཀྲྀ་ཏ་རང་བཞིན་གྱི་སྐད་ནི། ཐོག་མར་བྲམ་ཟེ་རིག་བྱེད་འདོན་པའི་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
སྐད། སུམ་བཅུ་རྩ་གསུམ་ལྷའི་སྐད། དེར་རྗེས་ཕལ་ཆེན་པའི་སྐད། ཐ་མར་མ་ག་དྷ་པའི་
ཁྱིམ་བདག་རྣམས་ཀྱི་སྐད། ཨ་བ་བྷཾ་ཤ་ཟུར་ཆག་གི་སྐད་ནི། ཐོག་མར་འོད་གསལ་ལྷའི་
སྐད། བར་དུ་གནས་བརྟན་པའི་སྐད། ཐ་མར་ཉན་ཐོས་སེན་དྷ་པའི་སྐད། པི་ཤ་ཙི་ཤ་ཟའི་
སྐད་ནི། ཐོག་མར་ཤ་ཟའི་སྐད། བར་དུ་མང་བཀུར་བའི་སྐད། ཐ་མར་བྱང་སྒྲ་མི་སྙན་པ་
རྣམས་ཀྱི་སྐད་ཡིན་ནོ་ཞེས་སྔོན་གྱི་མཁས་པ་དག་གིས་བཤད་པའི་ཕྱིར་རོ། །གཉིས་པ་
འགྱུར་ཕྱག་ནི་གོ་སླའོ། ། །
མཆོད་བརྗོད་ལ། མཁས་མཆོག་དབྱིག་གཉེན་གྱིས། བསྟན་བཅོས་འདི་རྩོམ་པའི་
ཐོག་མར་རང་གི་སྟོན་པ་ཐུབ་པའི་དབང་པོ་ལ་ཡོན་ཏན་བརྗོད་པའི་སྒོ་ནས་ཕྱག་འཚལ་བ་
ཆོས་ཅན། དགོས་པ་ཡོད་དེ། རང་གི་སྟོན་པ་དེའི་ཆེ་བའི་བདག་ཉིད་ཤེས་པར་བྱ་བའི་ཆེད་
ཡིན་པའི་ཕྱིར། འོ་ན་དེའི་ཆེ་བའི་བདག་ཉིད་གང་ཡིན་སྙམ་ན། རང་གི་སྟོན་པ་ཐུབ་དབང་
ཆོས་ཅན། ཆེ་བའི་བདག་ཉིད་དང་ལྡན་པ་ཡིན་ཏེ། སྤངས་རྟོགས་ཀྱི་ཡོན་ཏན་ཕུན་ཚོགས་
དང་ལྡན་པས་སྟོན་པ་གཞན་དང་རང་གི་སློབ་མ་ཉན་རང་སོགས་ལས་མཆོག་ཏུ་གྱུར་ཞིང་།
འཁོར་བ་ལས་འགྲོ་བ་འདྲེན་པར་མཛད་པས་འགྲོ་བ་ཀུན་གྱི་སྐྱབས་གནས་ཡིན་པའི་ཕྱིར། །
ཞེས་འཆད་པ་ལ། རང་འགྲེལ་ལས། བསྟན་བཅོས་བྱེད་པར་འདོད་པས་རང་གི་སྟོན་པའི་
ཆེ་བའི་བདག་ཉིད་ཤེས་པར་བྱ་བའི་ཕྱིར་དེ་ལ་ཡོན་ཏན་བརྗོད་པ་སྔོན་དུ་འགྲོ་བའི་ཕྱག་
འཚལ་བ་རྩོམ་མོ། །ཞེས་པ་འདི་བྱུང༌།། །།་
༈ ཡང་མཁས་མཆོག་དབྱིག་གཉེན་ཆོས་ཅན། ཁྱོད་ཀྱི་བསྟན་བཅོས་འདི་རྩོམ་པའི་
ཐོག་མར་དོན་གཉིས་ཕུན་སུམ་ཚོགས་པའི་སྟོན་པ་ལ་ཕྱག་འཚལ་བ་ལ་དགོས་པ་གཞན་
ཡང་ཡོད་དེ། སྐྱེས་བུ་དམ་པ་རྣམས་རང་གི་སྟོན་པའམ་ལྷ་ལ་ཕྱག་བྱས་ནས་བྱ་བ་རྩོམ་པ་
ལ་འཇུག་པས་དམ་པའི་སྤྱོད་པ་དང་མཐུན་པ་དང༌། ཕྱག་བྱས་པས་བསོད་ནམས་འཕེལ་
བའི་སྒོ་ནས་བསྟན་བཅོས་རྩོམ་པ་ལ་བར་ཆད་མི་འབྱུང་བ་དང་། ཡོན་ཏན་བརྗོད་པས་



་ གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གདུལ་བྱ་རྣམས་དད་པའི་སྒོ་ནས་བསྟན་བཅོས་ལ་ཐོས་བསམ་སྒོམ་གསུམ་གྱིས་རིམ་པས་
འཇུག་པའི་ཆེད་ཡིན་པའི་ཕྱིར། དེ་ལྟར་ཡང་མཁས་པ་འཇུག་སྒོ་ལས། བསྟན་བཅོས་བྱེད་
པའི་དམ་པ་ཡིས། །སྟོན་པ་ལ་ནི་མཆོད་བརྗོད་བྱ། །བསྟན་པ་སྤེལ་ཕྱིར་དག་པའི་ཚིག །
འདི་ལ་འཐད་པ་བཟང་པོ་མཐོང་། །ཞེས་བཤད་པ་ཡིན་ནོ། །དེ་ཡང་འདིར་སྐབས་ཀྱི་
བསྟོད་ཡུལ་དུ་སངས་རྒྱས་བཅོམ་ལྡན་འདས་ཁོ་ན་ལ་འཇོག་པ་མི་འཐད་དེ། གང་ཞིག་
ཅེས་པ་དེ་སྤྱིའི་སྒྲ་ཡིན་པའི་ཕྱིར་སྙམ་ན། གང་ཞིག་ཅེས་པའི་སྒྲ་དེ་སྤྱི་སྒྲ་ཡིན་ཡང་སྐབས་
འདིར་འགྲོ་བའི་སྟོན་པ་སངས་རྒྱས་བཅོམ་ལྡན་འདས་ཁོ་ན་ལ་འཇོག་པའི་རྒྱུ་མཚན་ཡོད་དེ།
སྤྱིར་སེན་དྷ་པ་འོན་ཅིག་ཅེས་པ་ལྟ་བུ་སྐབས་སྟོབས་ཀྱིས་སྤྱི་བྱེ་བྲག་ལ་འཇུག་པ་དང་།
ལྷས་སྦྱིན་གྱི་ཞང་པོ་མཆོད་སྦྱིན་ཞེས་པ་ལྟ་བུ། གྲོགས་ཀྱི་སྟོབས་ཀྱིས་སྤྱི་སྒྲ་བྱེ་བྲག་ལ་
འཇུག་པ་སོགས་དུ་མ་ཡོད་པ་ལས། སྐབས་འདིར་ཀུན་ལ་མུན་པ་གཏན་བཅོམ་ཞེས་པའི་
ཁྱད་པར་གྱི་ཆོས་དང་འབྲེལ་བས། བྱེ་བྲག་སངས་རྒྱས་བཅོམ་ལྡན་འདས་ཁོ་ན་ལ་འཇུག་
པ་ཡིན་ཏེ། དེ་ལྟ་བུའི་ཡོན་ཏན་ནམ་ཁྱད་ཆོས་དེ་སངས་རྒྱས་ཁོ་ན་ལ་ཡོད་ཀྱི། ཉན་རང་
དང་ཕྱི་རོལ་པ་སོགས་ལ་མེད་པའི་ཕྱིར། དེ་སྐད་དུ་ཡང་། རང་འགྲེལ་ལས། གང་ཞིག་
ཅེས་བྱ་བ་ནི་སངས་རྒྱས་བཅོམ་ལྡན་འདས་ཀྱི་དབང་དུ་བྱས་ནས་སྨྲ་བའོ། །ཞེས་
གསུངས་སོ། །འོ་ན་འདིའི་བསྟོད་ཡུལ་རང་གི་སྟོན་པ་ལ་ཅིའི་ཕྱིར་སངས་རྒྱས་ཞེས་བྱ་ཞེ་ན།
རང་གི་སྟོན་པ་ཐུབ་དབང་ཆོས་ཅན། ཁྱོད་ལ་སངས་རྒྱས་ཞེས་བྱ་སྟེ། ཤེས་བྱ་ལ་བློ་གྲོས་
རྒྱས་པའི་ཕྱིར། དཔེར་ན་པདྨ་རྒྱས་པ་དང་ཆོས་མཚུངས་པའི་ཕྱིར་དང༌། ཡང་ན་ཉོན་
མོངས་པ་ཅན་མ་ཡིན་པའི་མ་རིག་པའི་གཉིད་སད་པའི་ཕྱིར། དཔེར་ན་སྐྱེས་བུ་གཉིད་
སད་པ་དང་ཆོས་མཚུངས་པའི་ཕྱིར། དེ་ལྟར་ཡང་། བྲམ་ཟེ་ཞི་གནས་ལྷའི་འགྲེལ་བཤད་
དུ་མདོ་དྲངས་པ་ལས། འཇིག་རྟེན་རྣམ་པར་འདྲེན་པ་ལ། །མི་མཆོག་སངས་རྒྱས་ཞེས་ .
འབྱུང་བ། །ཕ་དང་མ་ཡིས་བྱས་སམ་ཅི། །ངེས་ཚིག་གང་གིས་སངས་རྒྱས་བརྗོད། །ཅེས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པའི་ལན་དུ། ཐམས་ཅད་གཟིགས་ཤིང་ཐམས་ཅད་མཁྱེན། །དེས་ན་བྲམ་ཟེ་སངས་
རྒྱས་སོ། །ཞེས་དང་། དྲི་མ་རྡུལ་ཕྲན་ཟུང་དུ་མེད། །བྱང་ཆུབ་འདི་ཐོབ་ང་སངས་རྒྱས། །
[ཞེས་གསུངས་སོ། ། ། །
འོ་ན་དེ་ལ་ཅིའི་ཕྱིར་བཅོམ་ལྡན་འདས་ཞེས་བྱ་ཞེ་ན། དེ་ཆོས་ཅན། ཁྱོད་ལ་བཅོམ་
ལྡན་ཞེས་བྱ་སྟེ། ཉོན་མོངས་པ་ལ་སོགས་པ་བདུད་བཞི་བཅོམ་པའི་ཕྱིར་རམ། ཡང་ན་
དབང་ཕྱུག་གི་ཡོན་ཏན་དྲུག་གི་སྐལ་བ་དང་ལྡན་པའི་ཕྱིར། དེ་ལྟར་ཡང་སྔ་མ་དེ་ཉིད་ལས།
འདོད་ཆགས་བཅོམ་ཞིང་ཞེ་སྡང་བཅོམ། །གཏི་མུག་བཅོམ་ཞིང་ཉོན་མོངས་སྤངས། །འདི་
ཡིས་སྡིག་པ་མི་དགེའི་ཆོས། །འཇོམས་ཕྱིར་བཅོམ་ལྡན་འདས་ཞེས་བྱ། །ཞེས་གསུངས་སོ། །
འོ་ན་སངས་རྒྱས་སམ་བཅོམ་ལྡན་འདས་ཞེས་གཉིས་པོ་གང་རུང་གཅིག་བརྗོད་པས་ཆོག་
མོད། གཉིས་ཀ་བརྗོད་ཅི་དགོས་སྙམ་ན། རང་གི་སྟོན་པ་ཐུབ་དབང་ཆོས་ཅན། ཁྱོད་ལ་
སངས་རྒྱས་བཅོམ་ལྡན་འདས་ཞེས་ཚིག་གཉིས་སྨོས་པ་ལ་དགོས་པ་ཡོད་དེ། ཉེ་ཚིག་དང་
བྲལ་བའི་སངས་རྒྱས་ཞེས་པའི་སྒྲ་དེ། ཉན་རང་དང་རྫོགས་པའི་སངས་རྒྱས་གསུམ་ཀ་ལ་
འཇུག་པས། ཉན་རང་གཉིས་འདིར་སྐབས་ཀྱི་བསྟོད་ཡུལ་མ་ཡིན་པར་ཤེས་པའི་ཆེད་ཡིན་
པའི་ཕྱིར། །
དེ་ལྟར་ཡང་འགྲེལ་བཤད་གང་སྤེལ་ལས། འོ་ན་ཅིའི་ཕྱིར་སངས་རྒྱས་དང་བཅོམ་
ལྡན་འདས་གཉིས་ཀ་བརྗོད་པ་ནི། སངས་རྒྱས་ཀྱི་སྒྲ་ཉེ་བའི་ཚིག་དང་བྲལ་བ་ནི། ཉན་
ཐོས་དང་རང་སངས་རྒྱས་དང་ཡང་དག་པར་རྫོགས་པའི་སངས་རྒྱས་གསུམ་ཀ་ལ་འཇུག་སྟེ།
དེའི་ཕྱིར་སངས་རྒྱས་བཅོམ་ལྡན་འདས་ཀྱི་དབང་དུ་བྱས་ནས་སྨྲས་ལ། ཞེས་གསུངས་སོ། །
ཡང་དེ་ཆོས་ཅན། ཁྱོད་ལ་སངས་རྒྱས་དང་བཅོམ་ལྡན་འདས་གང་ཡང་རུང་བ་གཅིག་
བརྗོད་པས་མི་ཆོག་པར་གཉིས་ཀ་ངེས་པར་བརྗོད་དགོས་ཏེ། བསེ་རུ་ལྟ་བུའི་རང་རྒྱལ་
དགྲ་བཅོམ་པ་ནི། སྦྱིན་པ་ལ་སོགས་པའི་ཚོགས་ཡོངས་སུ་མ་རྫོགས་པས་བཅོམ་ལྡན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འདས་མ་ཡིན་ཀྱང་། རང་གཅིག་བུའི་དོན་དུ་སངས་རྒྱས་པའམ་རང་བྱུང་གི་བྱང་ཆུབ་
མཉེས་པས་སངས་རྒྱས་ཙམ་ཡིན་པའི་ཕྱིར་དང་། སྲིད་པ་ཐ་མའི་བྱང་སེམས་རྡོ་རྗེ་ལྟ་བུའི་
ཏིང་ངེ་འཛིན་ལ་གནས་པ་ནི། སྤངས་རྟོགས་མཐར་ཐུག་གི་བྱང་ཆུབ་མ་ཐོབ་པས་སངས་
རྒྱས་མ་ཡིན་ཡང་ཕ་རོལ་ཏུ་ཕྱིན་པ་དྲུག་གིས་ཚོགས་རྫོགས་པས་བཅོམ་ལྡན་འདས་ཙམ་
ཡིན་པའི་ཕྱིར་དང་། ཁྱོད་བྱང་ཆུབ་བརྙེས་ཤིང་ཚོགས་ཡོངས་སུ་རྫོགས་པས་སངས་རྒྱས་
དང་བཅོམ་ལྡན་གཉིས་ཀ་ཡིན་ནོ་ཞེས་ཤེས་པའི་ཆེད་ཡིན་པའི་ཕྱིར། དེ་ལྟ་ཡང་འགྲེལ་
བཤད་རྒྱལ་པོ་སྲས་ལས། འདུལ་བ་རྣམ་པར་བཤད་པ་རྣམས་ནི་མུ་བཞི་པར་བྱེད་དེ།
སངས་རྒྱས་ཡིན་ལ་བཅོམ་ལྡན་འདས་མ་ཡིན་པ་ཡང་ཡོད་དེ། རང་སངས་རྒྱས་ནི་རང་བྱུང་
ཡིན་པའི་ཕྱིར་སངས་རྒྱས་ཞེས་བརྗོད་པར་ནུས་ལ། སྦྱིན་པ་ལ་སོགས་པའི་ཚོགས་ཡོངས་
སུ་མ་རྫོགས་པའི་ཕྱིར་བཅོམ་ལྡན་འདས་ནི་མ་ཡིན་ཏེ། གང་ཞིག་ཆེ་བའི་བདག་ཉིད་དང་
ལྡན་པ་དེ་ནི་བཅོམ་ལྡན་འདས་ཞེས་བྱའོ། །བཅོམ་ལྡན་ཡིན་ལ་སངས་རྒྱས་མ་ཡིན་པ་ཡང་
ཡོད་དེ། སྲིད་པ་ཐ་མའི་བྱང་ཆུབ་སེམས་དཔའ་ནི། ཡེ་ཤེས་ལ་སོགས་པའི་ཕ་རོལ་ཏུ་ཕྱིན་
པ་ཡོངས་སུ་རྫོགས་པའི་ཕྱིར་དང༌། བདག་ཉིད་མངོན་པར་རྫོགས་པར་སངས་མ་རྒྱས་
པའི་ཕྱིར་རོ། །གཉིས་ཀ་ཡིན་པ་ཡང་ཡོད་དེ་འདི་ལྟར་སངས་རྒྱས་བཅོམ་ལྡན་འདས་ལྟ་
བུའོ། །གཉིས་ཀ་མ་ཡིན་པ་ཡང་ཡོད་དེ། འདི་ལྟ་སྟེ་རྣམ་པ་དེ་དག་མ་གཏོགས་པ་ཡིན་
པས་དེའི་ཕྱིར་སངས་རྒྱས་བཅོམ་ལྡན་འདས་ཞེས་ཁྱད་པར་གཉིས་ཀ་སྨོས་སོ་ཞེས་ཟེར་རོ། །
ཞེས་གསུངས་སོ། །
འདི་རང་ལུགས་ལ་སྒྲ་ཇི་བཞིན་ཁས་བླང་དུ་མི་རུང་ཞིང་། རྒྱལ་པོ་སྲས་སུ་ཡང་རང་
ལུགས་སུ་མ་བྱས་མོད། མཁས་པ་སྔ་མའི་བཤད་པའི་རྣམ་གྲངས་སུ་འདུག་པས་འདིར་
བྲིས་པ་ཡིན་ནོ། །དེས་ན་སྟོན་པ་སངས་རྒྱས་ཆོས་ཅན། ཁྱོད་ལ་ཉེ་ཚིག་དང་བཅས་ཏེ་
སངས་རྒྱས་བཅོམ་ལྡན་འདས་ཞེས་བརྗོད་པ་ལ་དགོས་པ་ཡོད་དེ། ཉེ་ཚིག་དང་བྲལ་བའི་
10



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མིང་ནས་བརྗོད་པ་ནི་མ་གུས་པའི་ཚིག་ཡིན་པས་ཁྱོད་ལ་གུས་པ་བསྐྱེད་པའི་ཚིག་ཡིན་
པའི་ཕྱིར། དེ་ལྟར་ཡང་མཁས་པ་འཇུག་སྒོ་ལས། ལ་ལ་གུས་པ་བསྐྱེད་པའི་ཕྱིར། ཟླས་
པའི་ཚིག་དོན་སྦྱོར་བར་བྱེད། ཅེས་པ་ཡིན་ནོ། །འོ་ན་དེ་ལྟ་བུའི་སངས་རྒྱས་བཅོམ་ལྡན་
འདས་ལ་དོན་གཉིས་ཕུན་སུམ་ཚོགས་པའི་ཡོན་ཏན་བརྗོད་པའི་སྒོ་ནས་ཕྱག་འཚལ་བ་
ཡིན་ན། དེ་ལ་དོན་གཉིས་ཕུན་ཚོགས་ཀྱི་ཡོན་ཏན་ཇི་ལྟར་མངའ་སྙམ་ན། སྟོན་པ་བཅོམ་
ལྡན་འདས་ཆོས་ཅན། ཁྱོད་ལ་བདག་ལ་ཕན་པ་སྒྲུབ་པའི་ཡོན་ཏན་ཕུན་ཚོགས་མངའ་བ་
ཡིན་ཏེ། ཀུན་ལ་མུན་པ་གཏན་བཅོམ་པ་སྤངས་པ་མཐར་ཐུག་གི་ཡོན་ཏན་མངའ་ཞིང་།
དེས་ཤེས་བྱ་བདེན་གཉིས་ཀྱི་གནས་ལུགས་ཇི་ལྟ་བ་བཞིན་རྟོགས་པའི་རྟོགས་པ་ཕུན་
ཚོགས་ཀྱི་ཡོན་ཏན་མངའ་བར་ཡང་གྲུབ་པའི་ཕྱིར། དེ་ཆོས་ཅན། ཁྱོད་ཀུན་ལ་མུན་པ་
གཏན་བཅོམ་པ་སྤངས་པ་ཕུན་ཚོགས་ཀྱི་ཡོན་ཏན་མངའ་བ་ཡང་ཡིན་ཏེ། དྲུག་པ་འབྲེལ་
པ་སྟོན་པའི་ཚིག་དང་སྦྱར་ན་ལམ་འདིའི་ངོ་སྐལ་གྱི་མུན་པ་བཅོམ་པའམ། གསུམ་པ་བྱེད་
པ་སྟོན་པའི་ཚིག་དང་སྦྱར་ན། གཉེན་པོ་ལམ་འདིས་སྤང་བྱ་མུན་པ་བཅོམ་པས་ན་མུན་པ་
བཅོམ་པ་ཡིན་པའི་ཕྱིར་དང༌། དེ་ཡང་སྐྱེ་མཆེད་བཅུ་གཉིས་ཀྱིས་བསྡུས་པའི་ཆོས་ཐམས་
ཅད་ལ་བཅོམ་པས་ན་ཀུན་ལ་མུན་པ་བཅོམ་པ་ཡིན་པའི་ཕྱིར་དང་། དེ་ཡང་གཉེན་པོ་རྡོ་རྗེ་
ལྟ་བུའི་ཏིང་ངེ་འཛིན་བརྙེས་ནས་མུན་པ་གཉིས་སླར་མི་སྐྱེ་བའི་དོན་དུ་བྱས་པས་ན་མུན་པ་
གཏན་ནས་བཅོམ་པ་ཡིན་པའི་ཕྱིར་རོ། །འོ་ན་མི་ཤེས་པ་གཉིས་པོ་འདི་ལ་ཅིའི་ཕྱིར་མུན་
པ་ཞེས་བྱ་ཞེ་ན། ཉོན་མོངས་པ་ཅན་ཡིན་མིན་གྱི་མི་ཤེས་པ་གཉིས་པོ་འདི་ཆོས་ཅན། ཁྱོད་
ལ་མུན་པ་ཞེས་མིང་འདོགས་པའི་རྒྱུ་མཚན་ཡོད་དེ། མུན་པས་གཟུགས་མཐོང་བ་ལ་
གེགས་བྱེད་པ་ལྟར། ཁྱོད་ཀྱིས་ཀྱང་ཡང་དག་པའི་དོན་བདེན་བཞི་མཐོང་བ་ལ་གེགས་
བྱེད་པས་ན་མུན་པ་ཞེས་བཏགས་པ་ཡིན་པའི་ཕྱིར། །
དེ་ལྟར་ཡང་། རང་འགྲེལ་ལས། འདི་འམ་འདིས་མུན་པ་བཅོམ་པས་ན་མུན་པ་
11



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། ་
བཅོམ་པའོ། །ཐམས་ཅད་ལ་མུན་པ་རྣམ་པ་ཐམས་ཅད་དུ་བཅོམ་པས་ན་ཀུན་ལ་མུན་པ་
གཏན་བཅོམ་པའོ། །མི་ཤེས་པ་ནི་ཡང་དག་པའི་དོན་མཐོང་བ་ལ་གེགས་སུ་གྱུར་པའི་ཕྱིར་
མུན་པ་སྟེ། དེ་ཡང་སངས་རྒྱས་བཅོམ་ལྡན་འདས་ཀྱིས་གཉེན་པོ་བརྙེས་ནས་ཤེས་བྱ་
ཐམས་ཅད་ལ་ཕྱིས་མི་སྐྱེ་བའི་ཆོས་ཅན་དུ་གྱུར་པའི་ཕྱིར་གཏན་ནས་ཡེ་བཅོམ་པ་སྟེ་དེའི་
ཕྱིར་འདི་ནི་ཀུན་ལ་མུན་པ་གཏན་བཅོམ་པའོ་ཞེས་བཤད་པ་ཡིན་ནོ། །འོ་ན་མི་གཡོ་བའི་
ཆོས་ཅན་གྱི་ཉན་ཐོས་ཀྱི་དགྲ་བཅོམ་པ་དང་། བསེ་རུ་ལྟ་བུའི་རང་རྒྱལ་དགྲ་བཅོམ་པ་
གཉིས་ཆོས་ཅན། ཁྱོད་སངས་རྒྱས་བཅོམ་ལྡན་འདས་དང་སྤངས་པའི་ཡོན་ཏན་ཁྱད་པར་
མེད་པར་ཐལ། ཉོན་མོངས་པ་ཅན་གྱི་མུན་པ་གཏན་ནས་བཅོམ་ཞིང་ཉོན་མོངས་པ་ཅན་མ་
ཡིན་པའི་མུན་པ་ཡང་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤངས་པ་ཡིན་པའི་
ཕྱིར་སྙམ་ན། དེ་ལྟར་ན་ཡང་དེ་གཉིས་ཆོས་ཅན། ཁྱོད་སངས་རྒྱས་བཅོམ་ལྡན་འདས་དང་
སྤངས་པའི་ཡོན་ཏན་ཁྱད་པར་མེད་པ་མ་ཡིན་ཏེ། ཉོན་མོངས་པ་ཅན་གྱི་མུན་པ་གཏན་ནས་
སྤངས་པར་མཚུངས་ཀྱང་། ཉོན་མོངས་པ་ཅན་མ་ཡིན་པའི་མུན་པ་གཏན་ནས་མ་སྤངས་ཀྱི་
ཁྱད་པར་ཡོད་པའི་ཕྱིར། ཁྱོད་ཀྱིས་དེ་འདུན་པའི་འདོད་ཆགས་དང་བྲལ་བའི་ཚུལ་གྱིས་
སྤངས་ཀྱང་། སླར་ཡང་རང་རྒྱུད་ལ་མངོན་གྱུར་དུ་འབྱུང་བས་གཏན་ནས་སྤངས་པ་མ་ཡིན།
སངས་རྒྱས་བཅོམ་ལྡན་འདས་ཀྱིས་མི་ཤེས་པའི་མུན་པ་བཞི་གཉེན་པོས་སླར་མི་སྐྱེ་བའི་
ཆོས་ཅན་དུ་བྱས་ནས་སྤངས་པ་ཡིན་པའི་ཕྱིར། འོ་ན་སངས་རྒྱས་བཅོམ་ལྡན་འདས་ཀྱི་མི་
ཤེས་པ་བཞི་གཏན་ནས་སྤངས་ཤིང་། ཉན་རང་རྣམས་ཀྱི་དེ་ལྟར་མ་སྤངས་པ་ཡིན་ན། ཉོན་
མོངས་པ་ཅན་མ་ཡིན་པའི་མི་ཤེས་པ་བཞི་ནི་གང་། དེ་དག་ཉན་རང་རྣམས་ལ་མངོན་གྱུར་
དུ་འབྱུང་བའི་ཚུལ་ཇི་ལྟར་སྙམ་ན། མི་ཤེས་པ་བཞི་ནི། སངས་རྒྱས་ཀྱི་ཆོས་ཤིན་ཏུ་བསྐལ་
པ་མི་ཤེས་པའི་མི་ཤེས་པ། ཡུལ་ཤིན་ཏུ་བསྐལ་པ། དུས་ཤིན་ཏུ་བསྐལ་པ། དོན་རབ་ཏུ་
དབྱེ་བ་མཐའ་ཡས་པ་མི་ཤེས་པའི་མི་ཤེས་པ་དང་བཞི་པོ་དེ་ལ་འཇོག་ཅིང་། ཉན་རང་དགྲ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
བཅོམ་པའི་རྒྱུད་ལ་དེ་དག་འབྱུང་བའི་ཚུལ་ཡང་འདི་ལྟར་ཡིན་ཏེ། བཅོམ་ལྡན་འདས་ཀྱིས་
ཤཱ་རིའི་བུ་དེ་བཞིན་གཤེགས་པའི་ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་
དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཤེས་སམ་
ཞེས་དྲིས་པ་དང་། གནས་བརྟན་ཤཱ་རིའི་བུས་བཅོམ་ལྡན་དེ་ནི་མ་འཚལ་ཏོ་ཞེས་གསོལ་ཏོ། །
ཞེས་འབྱུང་བ་ལྟར་ཤཱ་རིའི་བུའི་རྒྱུད་ལ་སངས་རྒྱས་ཀྱི་ཡོན་ཏན་མ་འདྲེས་པ་བཅོ་བརྒྱད་
དང་ཕུང་པོ་ལྔ་ལ་སོགས་པའི་གནས་ཚུལ་ཕྲ་བ་རྣམས་མི་ཤེས་པའི་མུན་པ་ཡོད་པའི་ཕྱིར་
དང༌། ཡུལ་གཟུགས་ཅན་དུ་རྡུལ་ཕྲ་རབ་དང་། རྣམ་པར་རིག་བྱེད་མ་ཡིན་པའི་གཟུགས་
དང༌། གཟུགས་ཅན་མ་ཡིན་པའི་ཤེས་པ་སྐད་ཅིག་མ་རྣམས་ཀྱང་ཡུལ་ཤིན་ཏུ་བསྐལ་པ་
ཡིན་ལ། སྟོང་གསུམ་ཕན་ཆད་ཀྱི་འཇིག་རྟེན་གྱི་ཁམས་དུ་མས་བར་དུ་ཆོད་པའི་དངོས་པོ་
རྣམས་ཀྱང་ཡུལ་ཤིན་ཏུ་བསྐལ་བ་ཡིན་པ་ལས། མོའུ་འགལ་གྱི་བུས་རང་གི་མ་འོད་ཟེར་
ཅན་གྱི་འཇིག་རྟེན་ཁམས་སུ་སྐྱེས་པ་མ་ཤེས་པ་དེའི་རྒྱུད་ལ་ཡུལ་ཤིན་ཏུ་བསྐལ་བ་མི་ཤེས་
པའི་མུན་པ་ཡོད་པའི་ཕྱིར་དང་། འབྱུང་འཇིག་གི་བསྐལ་པ་དུ་མས་བར་དུ་ཆོད་པའི་འདས་
མ་འོངས་ཀྱི་དངོས་པོ་རྣམས་དུས་ཤིན་ཏུ་བསྐལ་བ་ཡིན་པ་ལས་ཤཱ་རིའི་བུས་འཇིག་པའི་
བསྐལ་པ་དུ་མས་བར་དུ་ཆོད་པས་རབ་ཏུ་འབྱུང་བར་འདོད་པའི་ཁྱིམ་བདག་དཔལ་སྐྱེས་
ཀྱི་རྒྱུད་ལ་ཐར་པ་ཆ་མཐུན་གྱི་དགེ་བའི་ས་བོན་ཡོད་པར་མ་ཤེས་པ་ལ། བཅོམ་ལྡན་འདས་
ཀྱིས་ངས་ནི་འདི་ཡི་ཐར་པ་ཡི། །ས་བོན་ཤིན་ཏུ་ཕྲ་བ་དག །ཚོན་དང་རྡོ་རྗེའི་གསེབ་ན་
གསེར། །བག་ལ་ཉལ་བ་ལྟ་བུར་གཟིགས། །ཞེས་གསུངས་ནས་མི་དེ་རབ་ཏུ་བྱུང་བར་
བཤད་པ་ལྟར་ཤཱ་རིའི་བུའི་རྒྱུད་ལ་དུས་ཤིན་ཏུ་བསྐལ་བ་མི་ཤེས་པའི་མུན་པ་ཡོད་པའི་ཕྱིར།
ཁམས་དང་འགྲོ་བ་དང་སྐྱེ་གནས་དང་སྐྱེ་བ་ལ་སོགས་པའི་བྱེ་བྲག་རྟོགས་པར་དཀའ་བ་
རྣམས་ཀྱང་དོན་རབ་ཏུ་དབྱེ་བ་མཐའ་ཡས་པ་ཡིན་ལ། དེ་ཡང་རྨ་བྱའི་མདོངས་ནི་གཅིག་
པུ་ལ། །རྒྱུའི་རྣམ་པ་ཐམས་ཅད་ནི། །ཀུན་མཁྱེན་མིན་པས་ཤེས་བྱ་མིན། །དེ་ཤེས་པ་ནི་
13



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀུན་མཁྱེན་སྟོབས། །ཞེས་བཤད་པས་ཉན་རང་ཀུན་གྱི་རྒྱུད་ལ་དོན་རབ་ཏུ་དབྱེ་བ་མཐའ་
ཡས་པ་མི་ཤེས་པའི་མུན་པ་ཡོད་པའི་ཕྱིར། དེ་ལྟར་ཡང་། རང་འགྲེལ་ལས། རང་སངས་
རྒྱས་དང་ཉན་ཐོས་རྣམས་ཀྱང་ཉོན་མོངས་པ་ཅན་གྱི་རྨོངས་པ་དང་བྲལ་བའི་ཕྱིར་ཀུན་ལ་
མུན་པ་བཅོམ་པར་ནི་འདོད་མོད་ཀྱི། གཏན་ནས་ནི་མ་ཡིན་ཏེ། འདི་ལྟར་དེ་དག་ལ་ཡང་
སངས་རྒྱས་ཀྱི་ཆོས་དང་ཡུལ་དང་དུས་ཤིན་ཏུ་བསྐལ་བ་དང་དོན་རབ་ཏུ་དབྱེ་བ་མཐའ་
ཡས་པ་རྣམས་ལ་ཉོན་མོངས་པ་ཅན་མ་ཡིན་པའི་མི་ཤེས་པ་ཡོད་པ་ཉིད་དོ་ཞེས་
གསུངས་སོ། །དེས་ན་སངས་རྒྱས་བཅོམ་ལྡན་འདས་ཆོས་ཅན། ཁྱོད་དང་ཡང་དག་པའི་
གདམས་ངག་གི་འབྲས་བུ་གཞན་ལ་སྒྲོགས་པ་ཉན་ཐོས་དང་། རང་ཉིད་གཅིག་པུ་སོ་སོར་
སངས་རྒྱས་པ་རང་རྒྱལ་རྣམས་ལ་རྟོགས་པའི་ཁྱད་པར་ཡོད་དེ། ཇི་ལྟ་བ་བདེན་བཞི་
རྟོགས་པའི་རྟོགས་པ་ལ་ཁྱད་པར་མེད་ཀྱང་། ཇི་སྙེད་པ་སངས་རྒྱས་ཀྱི་ཆོས་ཤིན་ཏུ་བསྐལ་
བ་ཏེ་རབ་ཏུ་དབྱེ་བ་རིང་བ་དང་། ཡུལ་ཤིན་ཏུ་བསྐལ་བ་སྟེ་ཡུལ་རིང་བ་དང་། དུས་ཤིན་ཏུ་
བསྐལ་བ་སྟེ་དུས་རིང་བ་དང་། དོན་རབ་ཏུ་དབྱེ་བ་མཐའ་ཡས་པ་སྟེ་ཤེས་བྱ་རིང་བ་དང་
བཅས་པའི་རིང་བ་བཞི་རྟོགས་པའི་ཆ་ནས་ཁྱོད་ཁྱད་པར་དུ་འཕགས་པ་ཡིན་པའི་ཕྱིར། དེ་ ་
ལྟར་ཡང་གང་སྤེལ་ལས། ཤེས་བྱ་ཡུལ་དང་རབ་དབྱེ་དང་། །དུས་ནི་རིང་བ་ཉིད་ཀྱིས་ན། །
རིང་བ་ཉིད་བཞིར་རབ་བཤད་པ། །རྫོགས་སངས་རྒྱས་ཀྱིས་རབ་ཏུ་མཁྱེན། །ཞེས་བཤད་ ་
པས་སོ། །
ཡང་དེ་ཆོས་ཅན། ཁྱོད་དང་དེ་གཉིས་ལ་སྤངས་པའི་ཁྱད་པར་ཡོད་དེ། ཉོན་མོངས་
པ་ཅན་གྱི་མི་ཤེས་པ་སྤངས་པ་ལ་ཁྱད་པར་མེད་ཀྱང་། མི་ཤེས་པའི་རྒྱུ་བཞི་མངོན་སུམ་དུ་
རྟོགས་པས་ཉོན་མོངས་པ་ཅན་མ་ཡིན་པའི་མི་ཤེས་པ་བཞི་གཏན་ནས་སྤངས་པའི་ཆ་ནས་
ཁྱོད་ཁྱད་པར་དུ་འཕགས་པ་ཡིན་པའི་ཕྱིར། འོ་ན་སྟོན་པ་བཅོམ་ལྡན་འདས་ཀྱིས་འདོད་
ཆགས་ལ་སོགས་པའི་ཉོན་མོངས་པ་ཐམས་ཅད་གཏན་ནས་བཅོམ་པ་ཡིན་ལ། མི་ཤེས་པ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
གཏན་ནས་བཅོམ་པའི་ཡོན་ཏན་བརྗོད་པའི་སྒོ་ནས་བསྟོད་པའི་རྒྱུ་མཚན་ཅི་ཡིན་སྙམ་ན།
དེའི་རྒྱུ་མཚན་ཡོད་དེ། མི་ཤེས་པ་ནི། སྒྲིབ་བྱེད་མུན་པའི་གཙོ་བོ་ཡིན་པའི་ཕྱིར་དང་། ཤེས་
བྱ་ཀུན་ལ་ཐོགས་པ་མེད་པའི་ཡེ་ཤེས་དང་། འགྲོ་བ་འཁོར་བ་ལས་འདྲེན་པའི་སྦྱོར་བ་
གཉིས་ཀྱི་སྒོ་ནས་སངས་རྒྱས་བཅོམ་ལྡན་འདས་དེ་ཉིད་སྟོན་པ་ཕུན་སུམ་ཚོགས་པར་
བསྟན་པའི་ཕྱིར་ཡིན་པའི་ཕྱིར་རོ། །དེ་ལྟར་ཡང་གང་སྤེལ་ལས། སྟོན་པ་ཕུན་སུམ་ཚོགས་
པ་ཡང་ཐམས་ཅད་ལ་ཐོགས་པ་མེད་པའི་ཡེ་ཤེས་དང་། འགྲོ་བ་འཁོར་བའི་འདམ་ལས་
འདྲེན་པར་མཛད་པའི་སྦྱོར་བ་སྟེ། གཞན་གྱི་དོན་ལ་རབ་ཏུ་མི་སྦྱོར་བའམ། ཕྱིན་ཅི་ལོག་
ཏུ་སྦྱོར་བ་ནི་སྟོན་པ་མ་ཡིན་ནོ། །དེའི་ཕྱིར་མི་ཤེས་པ་བཅོམ་པའི་སྒོ་ནས་བཅོམ་ལྡན་
འདས་ལ་བསྟོད་པ་བརྗོད་པར་རིགས་སོ་ཞེས་བཤད་པ་ཡིན་ནོ། །
དོན་འདི་རྣམས་འཆད་པ་ལ། གང་ཞིག་ཀུན་ལ་མུན་པ་གཏན་བཅོམ་ཞིང་། །ཞེས་
པ་འདི་བྱུང་། ཡང་སྟོན་པ་བཅོམ་ལྡན་འདས་ཆོས་ཅན། ཁྱོད་གཞན་ལ་ཕན་པ་སྒྲུབ་པའི་
ཡོན་ཏན་ཕུན་སུམ་ཚོགས་པ་དང་ལྡན་པ་ཡིན་ཏེ། སྐལ་བ་དང་ལྡན་པའི་གདུལ་བྱ་རྣམས།
འདམ་དང་འདྲ་བའི་འཁོར་བ་ལས། དམ་པའི་ཆོས་སྟོན་པའི་ཕྱག་བརྐྱངས་པའི་སྒོ་ནས་
འདྲེན་པར་མཛད་པའི་ཡོན་ཏན་དང་ལྡན་པའི་ཕྱིར་རོ། །དེ་ཡང་འཁོར་བ་ངན་སོང་གསུམ་
དང་། སྐྱེ་བ་དམན་པ་ལས་དྲང་བར་འོས་པའི་གདུལ་བྱ་ཆོས་ཅན། ཁྱོད་ལ་སྐལ་བ་དང་
ལྡན་པ་ཞེས་བྱ་སྟེ། ཐར་པ་ཆ་མཐུན་གྱི་དགེ་བའི་ས་བོན་བསྐྲུན་པའི་གདུལ་བྱ་ཡིན་པའི་
ཕྱིར། དེ་ལྟར་ཡང་། བརྩེ་བས་བསྟན་པའི་ཕྱག་བརྐྱངས་ནས། །ཐར་པའི་ས་བོན་
བསྐྲུན་པ་ཡི། །སེམས་ཅན་རྣམས་ནི་ངན་འགྲོ་དང་། །སྲིད་པ་དག་ལས་བསྟེན་པར་མཛད། །
ཅེས་གསུངས་སོ། །ཐོག་མ་མེད་པ་ནས་འཁོར་བ་འགྲོ་བ་ལྔ་ཆོས་ཅན། ཁྱོད་འདམ་དང་
ཆོས་མཚུངས་པ་ཡིན་ཏེ། སྲིད་པའི་རླན་དང་ལྡན། ལྟ་བས་གཡོ། རྒལ་བར་དཀའ། རྒལ་
བ་ན་གང་ཟག་གཞན་ལ་བརྟེན་ནས་བརྒལ་དགོས་པའི་ཕྱིར། དེ་ལྟར་རང་འགྲེལ་ལས།
15



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དེ་ལྟར་བདག་ལ་ཕན་པ་སྒྲུབ་པ་ཕུན་སུམ་ཚོགས་པས་ཡང་དག་པར་བསྟོད་ནས། ཡང་
བཅོམ་ལྡན་འདས་དེ་ཉིད་ལ་གཞན་ལ་ཕན་པ་སྒྲུབ་པ་ཕུན་སུམ་ཚོགས་པས་ཡང་དག་པར་
བསྟོད་པ་ནི། འཁོར་བའི་འདམ་ལས་འགྲོ་བ་དྲངས་མཛད་པ། །ཞེས་བྱ་བ་སྟེ། འཁོར་བ་
ནི་འགྲོ་བ་ཀུན་ཏུ་ཆགས་པའི་གནས་ཡིན་པའི་ཕྱིར་དང་རྒལ་བར་དཀའ་བའི་ཕྱིར་འདམ་
ལྟ་བུ་ཡིན་ཏེ། འགྲོ་བ་དེར་བྱིང་བ་སྐྱབས་མེད་པ་ལ་བཅོམ་ལྡན་འདས་ཐུགས་བརྩེ་བ་དང་
ལྡན་པས་དམ་པའི་ཆོས་སྟོན་པའི་ཕྱག་བརྐྱངས་པ་དག་གིས་སྐལ་བ་ཇི་ལྟ་བ་བཞིན་དུ་
དྲངས་སོ་ཞེས་གསུངས་སོ། །
དོན་དེ་དག་འཆད་པ་ལ། འཁོར་བའི་འདམ་ལས་འགྲོ་བ་དྲངས་མཛད་པ། །ཞེས་པ་
འདི་བྱུང་། ཡང་སྟོན་པ་བཅོམ་ལྡན་འདས་ཆོས་ཅན། ཁྱོད་ཀྱི་འཁོར་བ་ལས་འགྲོ་བ་འདྲེན་
པའི་ཚུལ་ཡང་ཡོད་དེ། ཁྱབ་འཇུག་གཟུགས་སྣ་ཚོགས་བསྒྱུར་བའི་རྫུ་འཕྲུལ་གྱི་སྒོ་ནས་
འགྲོ་བ་འདྲེན་པ་དང་། དབང་ཕྱུག་ཆེན་པོས་ཚེ་དང་ལོངས་སྤྱོད་ལ་སོགས་པའི་དམ་པ་
སྦྱིན་པའི་སྒོ་ནས་འགྲོ་བ་འདྲེན་པ་དང༌། ནོར་བུ་དང་སྨན་ལ་སོགས་པས་མཐུ་ནུས་ཀྱི་སྒོ་
ནས་འགྲོ་བ་འདྲེན་པ་ལྟ་བུ་མ་ཡིན་པར་བདེན་བཞིའི་དེ་ཁོ་ན་ཉིད་ཇི་ལྟ་བ་བཞིན་དུ་རྟོགས་
པའི་ཐབས་ཐར་པའི་ལམ་བསྟན་པའི་སྒོ་ནས་འདྲེན་པར་མཛད་པ་ཡིན་པའི་ཕྱིར། འོ་ན་
བཅོམ་ལྡན་འདས་ཀྱི་ཆོ་འཕྲུལ་རྣམ་པ་གསུམ་ལ་སོགས་པས་ཀྱང་འགྲོ་བ་འཁོར་བ་ལས་
འདྲེན་པ་མ་ཡིན་ནམ་ཞེ་ན། མ་ཡིན་ཏེ། སྟོན་པའི་ཆོ་འཕྲུལ་དང་ཐུགས་རྗེ་དང་བྱིན་རླབས་
ལ་སོགས་པས་འགྲོ་བ་དད་པ་དང༌། ཉོན་མོངས་པ་ཅུང་ཟད་ཞི་བ་ལ་སོགས་པ་ནུས་ཀྱང་
ཉོན་མོངས་པ་གཏན་ནས་གཞོམ་པར་མི་ནུས་པའི་ཕྱིར་རོ། །དེ་ལྟར་ཡང་། རང་འགྲེལ་
ལས་དོན་ཇི་ལྟ་བ་བཞིན་ཕྱིན་ཅི་མ་ལོག་པར་སྟོན་པས་ན་དོན་བཞིན་སྟོན་པའོ། །འདིས་ནི་
འདི་ཡིས་གཞན་ལ་ཕན་པ་བསྒྲུབ་པའི་ཐབས་སྟོན་ཏེ། དེ་ནི་སྟོན་པ་ན་ཡང་དག་པ་ཇི་ལྟ་བ་
བཞིན་དུ་སྟོན་པས་འགྲོ་བ་དྲངས་ཀྱི་རྫུ་འཕྲུལ་དང་དམ་པ་སྦྱིན་པའི་མཐུས་ནི་མ་ཡིན་ནོ། །
16



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཞེས་གསུངས་སོ། །
དོན་འདི་དག་འཆད་པ་ལ། དོན་བཞིན་སྟོན་པ་དེ་ལ་ཕྱག་འཚལ་ནས། །ཞེས་པ་
འདི་བྱུང་། དེས་ན་གང་ཞིག་ཅེས་སོགས་ཀྱི་ཚིགས་སུ་བཅད་པ་འདིས། རང་གི་སྟོན་པ་ལ་
ཆེ་བའི་ཡོན་ཏན་བརྗོད་པའི་སྒོ་ནས་སྒོ་གསུམ་གུས་པས་འདུད་པ་ཆོས་ཅན། དགོས་པ་
ཡོད་དེ། གཞན་གྱི་སྟོན་པ་དང༌། བསྟན་པ་དང་། སློབ་མ་རྣམས་ལས་རང་གི་སྟོན་པ་
སོགས་གསུམ་ཁྱད་པར་དུ་འཕགས་པ་བསྟན་པའི་ཆེད་ཡིན་པའི་ཕྱིར་ཏེ། རིམ་པ་ལྟར་
སྤངས་པ་དང་ཡེ་ཤེས་ཕུན་སུམ་ཚོགས་པ་དང་། འཁོར་བ་ལས་བརྒལ་བའི་ཐབས་དང་།
འཁོར་བའི་འདམ་ལས་བརྒལ་བར་བསྟན་པའི་ཕྱིར་རོ། །དེ་ལྟར་ཡང་གང་སྤེལ་ལས།
ཚིགས་སུ་བཅད་པ་འདིས་ནི། གཞན་གྱི་སྟོན་པ་དང་། བསྟན་པ་དང་སློབ་མ་དག་ལས་
བཅོམ་ལྡན་འདས་བདག་དང་དེའི་བསྟན་པ་དང་དེའི་སློབ་མ་རྣམས་ཁྱད་པར་དུ་འཕགས་
པར་བརྗོད་དེ། སྤངས་པ་དང་ཡེ་ཤེས་ཕུན་སུམ་ཚོགས་པའི་ཕྱིར་དང༌། འཁོར་བའི་འདམ་
ལས་བརྒལ་བའི་ཐབས་ཡིན་པའི་ཕྱིར་དང༌། འཁོར་བའི་འདམ་ལས་བརྒལ་བའི་ཕྱིར་རོ་
ཞེས་བཤད་པས་སོ། །འོ་ན་མཁས་མཆོག་དབྱིག་གཉེན་ཁྱོད། དེ་ལྟ་བུའི་སྟོན་པ་ལ་ཕྱག་
འཚལ་ནས་ལས་སུ་བྱ་བ་ཅི་བྱེད་ཅེ་ན། དེ་ཆོས་ཅན། ཁྱོད་དེ་ལ་ཕྱག་འཚལ་ནས་ལས་
སམ་བྱ་བ་བྱེད་པའི་ཚུལ་ཡོད་དེ། འཆོས་སྐྱོབ་ཀྱི་ཡོན་ཏན་དང་ལྡན་པའི་ཆོས་མངོན་པ་
མཛོད་ཀྱི་བསྟན་བཅོས་འདི་བཤད་པར་བྱ་བ་ཡིན་པའི་ཕྱིར། ཆོས་མངོན་མཛོད་ཀྱི་བསྟན་
བཅོས་རབ་བཤད་བྱ། །ཞེས་པ་འདི་བྱུང་། ། །
༈ གཉིས་པ་འགྲེལ་བཞིན། གསུམ་པ་མཐའ་དཔྱད་པ་ལ། ཐོབ་བྱ་སྐུའི་རྣམ་གཞག །
སྤང་བྱ་སྒྲིབ་པའི་རྣམ་གཞག །སྤོང་བྱེད་གཉེན་པོའི་རྣམ་གཞག །གཉེན་པོས་སྤང་བྱ་སྤོང་
ཚུལ་བཤད་པ་དང་བཞི། དང་པོ་ལ་གསུམ། སྤྱིར་སྐུའི་རྣམ་གཞག་བཤད་པ། བྱེ་བྲག་
བསྟོད་ཡུལ་གྱི་སངས་རྒྱས་བཟུང་བ། འཕྲོས་དོན་སྐྱབས་གསུམ་གྱི་རབ་དབྱེ་བཤད་པའོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དང་པོ་ལ་སྐུའི་ངོ་བོ། སྐུའི་དབྱེ་བ། སྐུའི་ཁྱད་ཆོས་དང་གསུམ། དང་པོ་ནི། དོན་གཉིས་
མཐར་ཐུག་བརྙེས་པའི་སངས་རྒྱས་སོ། །གཉིས་པ་ལ། ཆོས་སྐུ་དང་། གཟུགས་སྐུ་གཉིས།
དང་པོ་ནི་སངས་རྒྱས་ཀྱི་སྤངས་རྟོགས་ཕུན་ཚོགས་རྣམས་ལ་བྱའི། ངོ་བོ་ཉིད་སྐུ་དང་ཡེ་
ཤེས་བཞི་སོགས་ཀྱི་ཐ་སྙད་ཁས་མི་ལེན། གཉིས་པ་ནི། དོན་གཉིས་མཐར་ཐུག་བརྙེས་
པའི་རྟེན་གྱི་གང་ཟག་རྣམས་ལ་གཟུགས་སྐུ་ཞེས་འཇོག་གི །སྤྲུལ་སྐུ་དང་ལོངས་སྐུ་ལ་
སོགས་པ་ཁས་མི་ལེན་ནོ། །
གསུམ་པ་ཁྱད་ཆོས་ལ་བསྟན་བཤད་གཉིས། དང་པོ་ལ། ཆོས་སྐུའི་ཁྱད་ཆོས་སྤངས་
རྟོགས་ཀྱི་ཡོན་ཏན་དང་། གཟུགས་སྐུའི་ཁྱད་ཆོས་མཚན་དཔེ་གཉིས་ཡོད་པ་འོག་ཏུ་འཆད།
གཉིས་པ་ཅུང་ཟད་བཤད་ན། སངས་རྒྱས་ཀྱི་ཡོན་ཏན་ལ་རྒྱུ་ཕུན་ཚོགས་བཞི། འབྲས་བུ་
ཕུན་ཚོགས་བཞི། ཕན་འདོགས་པའམ་མཛད་པ་ཕུན་ཚོགས་བཞི་སྟེ་གསུམ། འབྲས་བུ་ལ་
ཡང་སྤངས་པ་ཕུན་ཚོགས་བཞི། མཁྱེན་པའམ་རྟོགས་པ་ཕུན་ཚོགས་བཞི། མཐུ་ཕུན་
ཚོགས་བཞི། གཟུགས་ཀྱི་སྐུ་ཕུན་ཚོགས་བཞི་སོགས་བཞི་ཚན་དྲུག་ཏུ་ཡོད་པ་ཡིན་ཏེ།
སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས། །ཞེས་སོགས་ཀྱི་
རང་འགྲེལ་ལས། འདི་ལྟ་སྟེ་རྒྱུ་ཕུན་སུམ་ཚོགས་པ་དང་འབྲས་བུ་ཕུན་སུམ་ཚོགས་པ་དང་
ཕན་འདོགས་པ་ཕུན་སུམ་ཚོགས་པའོ། །དེ་ལ་རྒྱུ་ཕུན་སུམ་ཚོགས་པ་ནི་རྣམ་པ་བཞི་སྟེ་
བསོད་ནམས་དང་ཡེ་ཤེས་ཀྱི་ཚོགས་ཐམས་ཅད་ལ་གོམས་པ་དང་། ཡུན་རིང་པོ་ནས་
གོམས་པ་དང་། བར་ཆད་མེད་པར་གོམས་པ་དང་། གུས་པར་བྱས་ཏེ་གོམས་པའོ། །
འབྲས་བུ་ཕུན་སུམ་ཚོགས་པ་ཡང་རྣམ་པ་བཞི་སྟེ། ཡེ་ཤེས་ཕུན་སུམ་ཚོགས་པ་དང༌།
སྤངས་པ་ཕུན་སུམ་ཚོགས་པ་དང་། མཐུ་ཕུན་སུམ་ཚོགས་པ་དང༌། གཟུགས་ཕུན་སུམ་
ཚོགས་པའོ། །ཕན་འདོགས་པ་ཕུན་སུམ་ཚོགས་པ་ཡང་རྣམ་པ་བཞི་སྟེ། ངན་སོང་གསུམ་
དང་འཁོར་བའི་སྡུག་བསྔལ་ལས་གཏན་ཏུ་ཐར་བར་མཛད་པ་ཕུན་སུམ་ཚོགས་པའོ། །



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡང་ན་ཐེག་གསུམ་དང་བདེ་འགྲོ་ལ་འགོད་པར་མཛད་པ་ཕུན་སུམ་ཚོགས་པའོ། །ཡེ་ཤེས་
ཕུན་སུམ་ཚོགས་པ་ཡང་རྣམ་པ་བཞི་སྟེ། མ་བསྟན་པར་མཁྱེན་པ་དང་། ཐམས་ཅད་མཁྱེན་
པ་དང་རྣམ་པ་ཐམས་ཅད་མཁྱེན་པ་དང་མ་འབད་པར་མཁྱེན་པའོ། །སྤངས་པ་ཕུན་སུམ་
ཚོགས་པ་ཡང་རྣམ་པ་བཞི་སྟེ། ཉོན་མོངས་པ་ཐམས་ཅད་སྤངས་པ་དང་། གཏན་སྤངས་པ་
དང༌། བག་ཆགས་དང་བཅས་ཏེ་སྤངས་པ་དང་། ཏིང་ངེ་འཛིན་དང་སྙོམས་པར་འཇུག་པའི་
སྒྲིབ་པ་ཐམས་ཅད་སྤངས་པའོ། །མཐུ་ཕུན་སུམ་ཚོགས་པ་ཡང་རྣམ་པ་བཞི་སྟེ། ཕྱིའི་ཡུལ་
སྤྲུལ་པ་དང་བསྒྱུར་བ་དང༌། བྱིན་གྱིས་རློབ་པའི་མངའ་ཕུན་སུམ་ཚོགས་པ་དང༌། སྐུ་ཚེ་
གཏོང་བ་དང་བྱིན་གྱིས་རློབ་པའི་མངའ་ཕུན་སུམ་ཚོགས་པ་དང་། སྒྲིབ་པ་དང་ནམ་མཁའ་
དང་ཤིན་ཏུ་རིང་བ་ལ་མྱུར་དུ་གཤེགས་པ་དང་ཆུང་ངུར་མང་པོར་འཇུག་པའི་མངའ་ཕུན་
སུམ་ཚོགས་པ་དང་། ཡ་མཚན་གྱི་ཆོས་ནར་མ་སྣ་ཚོགས་པ་ཕུན་སུམ་ཚོགས་པའོ། །
གཟུགས་ཀྱི་སྐུ་ཕུན་སུམ་ཚོགས་པ་ཡང་རྣམ་པ་བཞི་སྟེ། མཚན་ཕུན་སུམ་ཚོགས་པ་དང་། །
དཔེ་བྱད་ཕུན་སུམ་ཚོགས་པ་དང༌། སྟོབས་ཕུན་སུམ་ཚོགས་པ་དང༌། སྐུ་གདུང་རྡོ་རྗེ་ལྟར་
སྲ་བ་ཕུན་སུམ་ཚོགས་པ་ཉིད་དོ་ཞེས་བཤད་པའི་ཕྱིར་རོ། །
དེ་དག་སོ་སོའི་ངོས་འཛིན་ཕལ་ཆེར་ནི་གོ་སླ་ལ། ཡེ་ཤེས་ཀྱི་སྐབས་སུ་སློབ་དཔོན་
གཞན་ལ་མ་ལྟོས་པར་རང་ཉིད་ཀྱི་ཟད་མི་སྐྱེ་མངོན་དུ་བྱས་ཏེ་ཤེས་བྱ་ཐམས་ཅད་ཐུགས་
སུ་ཆུད་པ་དང་། ཐམས་ཅད་མཁྱེན་པ་ནི་རང་དང་སྤྱིའི་ཆོས་ཐམས་ཅད་མཁྱེན་པ་དང་།
རྣམ་པ་ཐམས་ཅད་མཁྱེན་པ་ནི། རྒྱུ་འབྲས་ཆེས་ཕྲ་བའི་རབ་དབྱེ་མ་ལུས་པར་མཁྱེན་པ་
དང༌། མ་འབད་པར་མཁྱེན་པ་ནི། འབད་རྩོལ་ལ་མི་ལྟོས་པ་བཞེད་པ་ཙམ་གྱིས་ཆོས་
ཐམས་ཅད་ཐོགས་མེད་དུ་མཁྱེན་པ་ལ་བྱེད། སྤངས་པའི་སྐབས་སུ་ཉོན་མོངས་པ་ཐམས་
ཅད་སྤངས་པ་ནི། རྩ་བ་དང་ཉེ་བའི་ཉོན་མོངས་པ་མ་ལུས་པར་སྤངས་པ་དང་། གཏན་
སྤངས་པ་ནི་སླར་མི་སྐྱེ་བའི་ཆོས་ཅན་དུ་བྱས་པ་དང༌། བག་ཆགས་དང་བཅས་ཏེ་སྤངས་པ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ནི་ཐོབ་པ་ཆད་པ་དང་། ཏིང་ངེ་འཛིན་དང་སྙོམས་པར་འཇུག་པའི་སྒྲིབ་པ་སྤངས་པ་ནི།
ཉོན་མོངས་དང་སྙོམས་འཇུག་གི་སྒྲིབ་པ་གཉིས་ཆར་སྤངས་ཏེ་གཉིས་ཀའི་ཆ་ལས་རྣམ་
གྲོལ་དུ་གྱུར་པ་ལ་བྱེད།
གཉིས་པ་བྱེ་བྲག་བསྟོད་ཡུལ་གྱི་སངས་རྒྱས་ངོས་བཟུང་བ་ལ། སྐབས་འདིའི་
བསྟོད་ཡུལ་དངོས་དང་། མུ་བཞི་ལ་དོགས་པ་དཔྱད་པ་གཉིས། དང་པོ་ནི། པཎ་ཆེན་ཤཱཀྱ་
མཆོག་ལྡན་སོགས་ཁ་ཅིག །འདི་སྐབས་ཀྱི་བསྟོད་ཡུལ་གྱི་སངས་རྒྱས་ནི། ཆོས་སྐུ་ཁོ་ན་
ལ་བྱེད་ཀྱི་གཟུགས་སྐུ་ནི་རྣམ་སྨིན་གྱི་འབྲས་བུ་ཡིན་པའི་ཕྱིར་མི་བྱེད་དོ་ཞེས་གསུངས་པ་
མི་འཐད་དེ། རང་འགྲེལ་ལས། རང་གི་སྟོན་པའི་ཆེ་བའི་བདག་ཉིད་ཤེས་པར་བྱ་བའི་ཕྱིར་
ཞེས་སོགས་ཀྱིས་བསྟན་པ་འདིའི་སྟོན་པ་དེ། འདིར་སྐབས་ཀྱི་བསྟོད་ཡུལ་དུ་བཤད་པ་
ལས། སྟོན་པ་དེ་གང་ཡིན་ངོས་མ་ཟིན་པར་སྣང་བའི་ཕྱིར་རོ། །
༈ གཉིས་པ་མུ་བཞི་ལ་དོགས་པ་དཔྱད་པ་ལ། ཁ་ཅིག་སངས་རྒྱས་དང་བཅོམ་
ལྡན་ལ་མུ་བཞི་ཡོད་དེ། རང་རྒྱལ་དགྲ་བཅོམ་པ་ནི། སངས་རྒྱས་ཡིན་ལ་བཅོམ་ལྡན་མ་
ཡིན་པའི་མུ། སྲིད་པ་ཐ་མའི་བྱང་སེམས་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པ་ནི།
བཅོམ་ལྡན་འདས་ཡིན་ལ་སངས་རྒྱས་མ་ཡིན་པའི་མུ། ཤཱཀྱ་ཐུབ་པ་ལྟ་བུ་གཉིས་ཀ་ཡིན་
པའི་མུ། སོ་སྐྱེ་ལྟ་བུ་གཉིས་ཀ་མ་ཡིན་པའི་མུ། ཡིན་པའི་ཕྱིར་ཏེ། དེ་ལྟར་རྒྱལ་པོ་སྲས་
ལས་བཤད་པའི་ཕྱིར་དང་། རང་རྒྱལ་དགྲ་བཅོམ་པ་ནི་སངས་རྒྱས་ཡིན་ཏེ། སངས་རྒྱས་
གཉིས་དང་ཞེས་བཤད་པའི་ཕྱིར་ཞེས་ཟེར་རོ། །མི་འཐད་དེ། ཉོན་ཅིག །རྡོ་རྗེ་ལྟ་བུའི་ཏིང་
ངེ་འཛིན་ལ་གནས་པའི་བྱང་སེམས་ཆོས་ཅན། ཁྱོད་བདུད་བཞི་བཅོམ་པའི་གང་ཟག་ཡིན་
པར་ཐལ། ཁྱོད་བཅོམ་ལྡན་འདས་ཡིན་པའི་ཕྱིར། ཁྱོད་བདུད་བཞི་སྤངས་པའི་གང་ཟག་
ཏུ་ཐལ། དེའི་ཕྱིར། འདོད་ན། ཁྱོད་ཉོན་མོངས་སྤངས་པའི་གང་ཟག་ཏུ་ཐལ་ལོ། །ཡང་
རང་རྒྱལ་དགྲ་བཅོམ་པ་ཆོས་ཅན། ཁྱོད་ཉོན་མོངས་པ་ཅན་མ་ཡིན་པའི་མ་རིག་པའི་
20



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
གཉིད་ལས་སངས་པའི་གང་ཟག་ཡིན་པར་ཐལ། ཁྱོད་སངས་རྒྱས་པའི་གང་ཟག་ཡིན་པའི་
ཕྱིར། འདོད་ན་ཁྱོད་དེ་གཏན་ནས་སྤངས་པའི་གང་ཟག་ཏུ་ཐལ་ལོ། །ཡང་དེ་ཆོས་ཅན།
ཁྱོད་སངས་རྒྱས་ཐམས་ཅད་ཚོགས་དང་ནི། །ཞེས་པའི་སྐབས་ནས་དངོས་སུ་བསྟན་པའི་
སངས་རྒྱས་ཡིན་པར་ཐལ། ཁྱོད་སངས་རྒྱས་པའི་གང་ཟག་ཡིན་པའི་ཕྱིར། འདོད་ན།
ཁྱོད་ཚོགས་གཉིས་རྫོགས་པའི་གང་ཟག་ཡིན་པར་ཐལ་བ་དང་། ཆོས་སྐུ་ཐོབ་པའི་གང་
ཟག་ཡིན་པར་ཐལ་ལོ། །ཡང་དེ་ཆོས་ཅན། ཁྱོད་ཐམས་ཅད་གཟིགས་ཤིང་ཐམས་ཅད་
མཁྱེན། །དེས་ན་བྲམ་ཟེ་སངས་རྒྱས་སོ། །ཞེས་པའི་སྐབས་ནས་དངོས་སུ་བསྟན་པའི་
སངས་རྒྱས་ཡིན་པར་ཐལ། ཁྱོད་སངས་རྒྱས་ཡིན་པའི་ཕྱིར། འདོད་ན། ཁྱོད་ཤེས་བྱ་
ཐམས་ཅད་མཁྱེན་པའི་གང་ཟག་ཡིན་པར་ཐལ་ལོ། །དེས་ན་རང་ལུགས་ནི། སངས་རྒྱས་
དང་བཅོམ་ལྡན་འདས་ལ་སྒྲ་ཡངས་པའི་དབང་དུ་བྱས་ནས། སྒྲ་འཇུག་ཚུལ་ཙམ་ལ་མུ་
བཞི་རྩིས་པ་ཡིན་ཏེ། རང་རྒྱལ་དགྲ་བཅོམ་པ་ནི། རང་ཉིད་གཅིག་པུའི་དོན་དུ་གཞན་ལ་
ལྟོས་མེད་དུ་རང་བྱུང་གི་ཡེ་ཤེས་བརྙེས་པའམ། ཉོན་མོངས་པ་ཅན་གྱི་མ་རིག་པའི་གཉིད་
སད་ཅིང་། གང་ཟག་བདག་མེད་ཙམ་ལ་བློ་གྲོས་རྒྱས་པའི་ཆ་ནས་སངས་རྒྱས་ཞེས་པའི་ཐ་
སྙད་བཏགས་ཤིང་། སྲིད་པ་ཐ་མའི་བྱང་སེམས་རྡོ་རྗེ་ལྟ་བུའི་ཏིང་ངེ་འཛིན་བརྙེས་པ་ནི།
ཕར་ཕྱིན་དྲུག་གི་ཆ་ཤས་རགས་པ་རྫོགས་པའི་ཕྱིར་ན་བཅོམ་ལྡན་འདས་ཞེས་ཐ་སྙད་
བཏགས་པ་ཙམ་ཡིན་པའི་ཕྱིར་དང་། དེ་ཙམ་ལ་དེ་དག་མཚན་ཉིད་པས་ཁྱབ་ན། ཉན་ཐོས་
དགྲ་བཅོམ་པ་ཡང་སངས་རྒྱས་སུ་ཐལ་བའི་ཕྱིར་དང་། ཚོགས་གཉིས་ཡོངས་རྫོགས་ཀྱི་
བྱང་སེམས་ཡོད་པར་ཐལ་བའི་སྐྱོན་ཡོད་པའི་ཕྱིར་རོ། །དེ་དག་ལ་ཁོ་ན་རེ། རྣམ་མཁྱེན་
ཡོད་པར་ཐལ། ཐམས་ཅད་མཁྱེན་པའི་ཡེ་ཤེས་ཡོད་པའི་ཕྱིར་ཏེ། གོང་དུ་དྲངས་པའི་ལུང་
དེའི་ཕྱིར། འདོད་ན། རྣམ་མཁྱེན་ཆོས་ཅན། ཁྱོད་ཀྱིས་མི་མཁྱེན་པའི་ཆོས་མེད་པར་ཐལ།
ཁྱོད་རྣམ་མཁྱེན་ཡིན་པའི་ཕྱིར་ཟེར་ན་མ་ཁྱབ། འདོད་ན་ཡོད་པར་ཐལ། རྣམ་མཁྱེན་དེ།
21



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ཁྱོད་ཀྱིས་མི་མཁྱེན་པའི་ཆོས་ཡིན་པའི་ཕྱིར། མ་གྲུབ་ན་དེར་ཐལ། རྣམ་མཁྱེན་གྱིས་རྣམ་
མཁྱེན་མི་མཁྱེན་པའི་ཕྱིར་ཏེ། དེས་དེ་མ་རྟོགས་པའི་ཕྱིར་ཏེ། དེ་དེའི་ཡུལ་མིན་པའི་ཕྱིར།
མ་གྲུབ་ན། རྣམ་མཁྱེན་ཆོས་ཅན། ཁྱོད་ཁྱོད་ཀྱི་ཡུལ་མ་ཡིན་པར་ཐལ། ཁྱོད་ཤེས་པ་ཡིན་
པའི་ཕྱིར་ཟེར་ན། ཁྱོད་རང་ལ་ཐམས་ཅད་མཁྱེན་པའི་ཡེ་ཤེས་ཆོས་ཅན། ཁྱོད་ཀྱིས་མི་
མཁྱེན་པའི་ཆོས་མེད་པར་ཐལ། ཁྱོད་ཐམས་ཅད་མཁྱེན་པ་ཡིན་པའི་ཕྱིར། ཁྱབ་པ་སོང་།
རྟགས་དེ་དེར་ཐལ། དེ་ཡོད་པའི་ཕྱིར་ཏེ། ཡེ་ཤེས་ཕུན་ཚོགས་པ་ཡང་རྣམ་པ་བཞི་སྟེ། མ་
བསྟན་པར་མཁྱེན་པ་དང་། ཐམས་ཅད་མཁྱེན་པ་དང༌། རྣམ་པ་ཐམས་ཅད་མཁྱེན་པ་དང་
ཞེས་སོགས་ཀྱི་གཞུང་དོན་གྲུབ་པའི་ཕྱིར། འདོད་ན་སྔ་མ་ལྟར་བྱེད། ཡང་ཉོན། སངས་
རྒྱས་མ་ཐག་པའི་གང་ཟག་གི་རྒྱུད་ཀྱི་ཟད་མི་སྐྱེ་བའི་ཡེ་ཤེས་དེ། ཆོས་ཐམས་ཅད་མཁྱེན་
མ་ཐག་པའི་ཡེ་ཤེས་ཡིན་པར་ཐལ། དེ་ཆོས་ཐམས་ཅད་མཁྱེན་པའི་ཡེ་ཤེས་ཡིན་པའི་ཕྱིར་ཏེ།
དེ་ཐམས་ཅད་མཁྱེན་པའི་ཡེ་ཤེས་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་ཆོས་ཐམས་
ཅད་ཅིག་ཆར་དུ་མཁྱེན་མ་ཐག་པའི་ཡེ་ཤེས་ཡིན་པར་ཐལ། ཁྱོད་ཆོས་ཐམས་ཅད་མཁྱེན་
མ་ཐག་པའི་ཡིན་པའི་ཕྱིར། རང་བཞིན་མ་ཁྱབ་ཟེར་དགོས་སམ། འདོད་ན། མཛོད་
འགྲེལ་དགུ་པ་ལས། རྒྱུན་གྱི་དཔྱོད་པའི་ཕྱིར་ན་དཔེར། །མེ་ཡིས་ཐམས་ཅད་སྲེག་འདོད་
ལྟར། །དེ་བཞིན་ཐམས་ཅད་མཁྱེན་འདོད་བྱའི། །ཅིག་ཆར་ཐམས་ཅད་མཁྱེན་མ་ཡིན། །
ཞེས་པའི་གཞུང་དོན་མ་གྲུབ་པར་ཐལ་ལོ། །ཡང་ཉོན། བསྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་ལ་གནས་པའི་བྱང་སེམས་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་ཚོགས་
གཉིས་རྫོགས་པའི་གང་ཟག་ཡིན་པའི་ཕྱིར་ཏེ། ཁྱོད་ཕར་ཕྱིན་དྲུག་རྫོགས་པའི་གང་ཟག་
ཡིན་པའི་ཕྱིར་ཏེ། ཁྱོད་དྲུག་པོ་རེ་རེ་ནས་རྫོགས་པའི་གང་ཟག་ཡིན་པའི་ཕྱིར། ཕྱི་མ་མ་
གྲུབ་ན། དེ་དེར་ཐལ། སྟོན་པ་ཤཱཀྱ་ཐུབ་པ་དེ། བྱང་སེམས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་
ངེ་འཛིན་གྱི་གནས་སྐབས་སུ་ཤེས་རབ་ཕར་ཕྱིན་རྫོགས་པའི་གང་ཟག་ཡིན་པའི་ཕྱིར། དེར་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཐལ། དེ་མ་ཐག་ལ་ཏིང་འཛིན་བློའི། །ཞེས་པའི་གཞུང་དོན་གྲུབ་པའི་ཕྱིར་ཟེར་ན། མ་
ཁྱབ་ལས་འོས་མེད། འོ་ན་གཞུང་དེའི་དོན་གང་སྙམ་ན། བྱང་སེམས་ཀྱི་སྒོམ་ལམ་རྡོ་རྗེ་ལྟ་
བུའི་ཏིང་ངེ་འཛིན་གྱི་ཚེ་ལམ་ཤེར་ཕྱིན་གྱི་ཆ་ཤས་རགས་པ་རྫོགས་ཞེས་པའི་དོན་ནོ། །དེ་
ལྟ་མ་ཡིན་ན། ཁྱོད་ཉོན། སྟོན་པ་ཤཱཀྱ་ཐུབ་པ་དེ། སངས་རྒྱས་སྐར་རྒྱལ་ལ་ཚིགས་བཅད་
གཅིག་གིས་བསྟོད་པའི་གནས་སྐབས་སུ་བརྩོན་འགྲུས་ཀྱི་ཕར་ཕྱིན་རྫོགས་པའི་གང་ཟག་
ཡིན་པར་ཐལ། སྐར་རྒྱལ་བསྟོད་པས་བརྩོན་འགྲུས་ཀྱི། །ཞེས་པའི་གཞུང་དོན་གྲུབ་པའི་
ཕྱིར་རོ། །ཁྱབ་པ་སོང་། འདོད་ན། སངས་རྒྱས་སྐར་རྒྱལ་ལ་ཚིག་བཅད་གཅིག་གིས་
བསྟོད་བཞིན་པའི་བྱང་སེམས་དེ། བརྩོན་འགྲུས་ཀྱི་ཕར་ཕྱིན་རྫོགས་པའི་གང་ཟག་ཡིན་
པར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་དེ་མ་ཡིན་པར་ཐལ། ཁྱོད་སོ་སྐྱེ་ཡིན་
པའི་ཕྱིར་རོ། །
༈ གསུམ་པ་འཕྲོས་དོན་སྐྱབས་གསུམ་གྱི་རབ་དབྱེ་འཆད་པ་ཞིབ་པར་འོག་ཏུ་
འབྱུང་བས་འདིར་གནད་བསྡུས་ན། སངས་རྒྱས་དཀོན་མཆོག་དང་སངས་འཕགས་ཀྱི་རྒྱུད་
ཀྱི་ལམ་བདེན་དོན་གཅིག་ཅིང་། དགེ་འདུན་དཀོན་མཆོག་དང་ཉན་ཐོས་ཀྱི་ལམ་བདེན་
དོན་གཅིག་ལ། ཆོས་དཀོན་མཆོག་དང་མྱང་འདས་དོན་གཅིག་པ་ཡིན་ཏེ། གང་ཞིག་
གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་
ཀ་དང་། །མྱ་ངན་འདས་ལ་སྐྱབས་སུ་འགྲོ །ཞེས་བཤད་པའི་ཕྱིར་རོ། །དེས་ན་སྐབས་
འདིར་འཕྲོས་དོན་འདི་དག་ཀྱང་ཤེས་པ་བྱ་སྟེ། ལམ་བདེན་ཐམས་ཅད་འཕགས་པ་ཡིན་
ཞིང་། འཕགས་པའི་རྟེན་གྱི་གང་ཟག་ཐམས་ཅད་ཀྱང་འཕགས་པ་ཡིན་ཏེ། འཕགས་ནི་
དང་པོ་འདས་དང་མིན། །ཞེས་སོ། །གོང་མའི་ཉེར་བསྡོགས་ལས་མིན་འཕགས། །ཞེས་
དང༌། དང་པོ་འཕགས་པའང་ཁ་ཅིག་གསུམ། །ཞེས་པའི་སྐབས་དེ་དག་ཏུ་ལམ་བདེན་ལ་
འཕགས་པར་བཞག་འདུག་པའི་ཕྱིར་དང་། འཕགས་པས་དེ་དག་ས་བོར་ནས། །ཞེས་དང་།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སློབ་དང་འཕགས་མིན་རིགས་དྲུག་ལྡན། །ཞེས་དང་། འཕགས་དང་མཚམས་མེད་བྱེད་པ་
དག །ཅེས་པའི་སྐབས་དེ་དག་ཏུ་འཕགས་པའི་རྟེན་གྱི་གང་ཟག་ལ་འཕགས་པར་བཞག་
འདུག་པའི་ཕྱིར་རོ། །དེ་བཞིན་དུ་སློབ་པའི་ལམ་བདེན་རྣམས། སློབ་པ་དང་། མི་སློབ་
པའི་ལམ་བདེན་རྣམས་མི་སློབ་པ་ཡིན་ཞིང་། མི་སློབ་པའི་གང་ཟག་རྣམས་མི་སློབ་པ་
དང་། རྒྱུན་ཞུགས་ཞུགས་གནས་སོགས་ཟག་མེད་སློབ་པའི་རྟེན་གྱི་གང་ཟག་རྣམས་ཀྱང་
སློབ་པ་ཡིན་ཏེ། སློབ་དང་མི་སློབ་མིན་གྱི་གསུམ། །ཞེས་པའི་སྐབས་སུ། སློབ་མི་སློབ་ཀྱི་
ལམ་བདེན་ལ་སློབ་པ་དང་མི་སློབ་པར་བཞག་ཅིང་། སློབ་དང་འཕགས་མིན་རིགས་དྲུག་
ལྡན། །ཞེས་པའི་སྐབས་ཀྱི་སློབ་པ་དང་། དེ་ཚེ་དེ་མི་སློབ་དགྲ་བཅོམ། །ཞེས་པའི་སྐབས་
ཀྱི་མི་སློབ་པ་ནི་རྟེན་གྱི་གང་ཟག་ལ་ངོས་བཟུང་འདུག་པའི་ཕྱིར་རོ། །འོན་ཀྱང་ཚོགས་
ལམ་པ་དང་། སྦྱོར་ལམ་པ་རྣམས་ནི། སློབ་ལམ་པ་ཡིན་ཀྱང་། སློབ་པ་ནི་མ་ཡིན་ཏེ། ལམ་
གྱི་བདེན་པ་མ་ཐོབ་པའི་ཕྱིར་རོ། །དེ་དག་ལ་དོགས་པ་དཔྱད་ན། སྟོན་པ་ཤཱཀྱ་ཐུབ་པ་ཆོས་
ཅན། ཁྱོད་སངས་རྒྱས་མིན་པར་ཐལ། ཁྱོད་སྤང་བྱ་ཡིན་པའི་ཕྱིར་ཟེར་ན་མ་ཁྱབ། རྟགས་
དེར་ཐལ། ཁྱོད་ཟག་བཅས་ཡིན་པའི་ཕྱིར་ཏེ། ཁྱོད་ལམ་བདེན་མ་ཡིན་པའི་འདུས་བྱས་
ཡིན་པའི་ཕྱིར། ཁྱབ་སྟེ། ལམ་མ་གཏོགས་པའི་འདུས་བྱས་རྣམས། །ཟག་བཅས་ཞེས་པའི་
གཞུང་དོན་གྲུབ་པའི་ཕྱིར་རོ། །ཡང་དེ་ཆོས་ཅན། ཁྱོད་སྤང་བྱ་མཐའ་དག་སྤངས་པའི་གང་
ཟག་ཡིན་པར་ཐལ། ཁྱོད་སངས་རྒྱས་གང་ཞིག །གང་ཟག་ཡིན་པའི་ཕྱིར། འདོད་ན་མིན་
པར་ཐལ། ཁྱོད་ཀྱིས་མ་སྤངས་པའི་སྤང་བྱ་ཡོད་པའི་ཕྱིར་ཏེ། ཁྱོད་སྤང་བྱ་གང་ཞིག །ཁྱོད་
ཁྱོད་རང་མ་སྤངས་པའི་གང་ཟག་ཡིན་པའི་ཕྱིར། ཕྱི་མ་དེར་ཐལ། གང་ཟག་ཡིན་པའི་ཕྱིར་
ཟེར་ན། མ་ཁྱབ་བོ། །ཡང་དེ་ཆོས་ཅན། ཁྱོད་སངས་རྒྱས་མིན་པར་ཐལ། ཁྱོད་འཁོར་བ་
ཡིན་པའི་ཕྱིར་ཏེ། སྡུག་བསྔལ་གྱི་བདེན་པ་ཡིན་པའི་ཕྱིར་ཏེ། ཟག་བཅས་ཡིན་པའི་ཕྱིར།
ཡང་ཁྱོད་འཁོར་བ་ཡིན་པར་ཐལ། སྲིད་པ་ཡིན་པའི་ཕྱིར་ཏེ། ཟག་བཅས་ཡིན་པའི་ཕྱིར། །
24



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
ཡང་ཁྱོད་འཁོར་བ་ཡིན་པར་ཐལ། ཁྱོད་ཉེར་ལེན་གྱི་ཕུང་པོ་ཡིན་ཏེ། ཟག་བཅས་ཡིན་
པའི་ཕྱིར། དེ་རྣམས་ལ་ཁྱབ་པ་ཡོད་དེ། གང་ཟག་རྣམས་བཅས་དེ་རྣམས་ནི། །ཉེར་ལེན་
ཕུང་པོའང་འཐབ་བཅས་ཀྱང་། །སྡུག་བསྔལ་ཀུན་འབྱུང་འཇིག་རྟེན་དང་། །ལྟ་གནས་སྲིད་
པའང་དེ་དག་ཡིན། །ཞེས་བཤད་པའི་ཕྱིར་རོ། ། །
རྩ་བར་འཁོར་བ་ཡིན་པའི་ཕྱིར་ལ་འདོད་བྱས་པ་ལ། དེ་ཆོས་ཅན། ཁྱོད་འཁོར་བ་
པ་ཡིན་པར་ཐལ། འཁོར་བ་གང་ཞིག་གང་ཟག་ཡིན་པའི་ཕྱིར། འདོད་ན། མིན་པར་ཐལ།
ཁྱོད་འཁོར་བ་ལས་ཐར་པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ།
ཐར་པ་ཐོབ་པའི་གང་ཟག་ཡིན་པའི་ཕྱིར་ཏེ། གལ་ཏེ་འཁོར་བ་པ་ཡིན་པར་ཐལ་ལ་མ་ཁྱབ་
ཟེར་ན། དེ་ཆོས་ཅན་ཁྱོད་འཁོར་བ་པ་ཡིན་པར་ཐལ། ཁྱོད་འཁོར་བའི་འཁོར་ལོ་ཆ་ལྔ་པོ་
གང་རུང་ཡིན་པའི་ཕྱིར་ཏེ། ཁྱོད་འགྲོ་བ་ལྔ་པོ་གང་རུང་ཡིན་པའི་ཕྱིར་ཏེ། ཁྱོད་མིའི་འགྲོ་
བ་ཡིན་པའི་ཕྱིར་ཏེ། མི་ཡིན་པའི་ཕྱིར་རོ། །ཡང་དེ་ཆོས་ཅན། ཁྱོད་འཁོར་བ་པ་ཡིན་པར་
ཐལ། ཁྱོད་སྲིད་པ་པ་ཡིན་པའི་ཕྱིར་ཏེ། ཁྱོད་སྐྱེ་སྲིད་པ་ཡིན་པའི་ཕྱིར་ཏེ། ཁྱོད་སྐྱེ་སྲིད་ཀྱི་
རྟེན་ཅན་གྱི་གང་ཟག་ཡིན་པའི་ཕྱིར་ཏེ། ཁྱོད་གང་ཟག་གང་ཞིག་བར་སྲིད་ཀྱི་རྟེན་ཅན་གྱི་
གང་ཟག་མིན་པའི་ཕྱིར་རོ། །ཡང་དེ་ཆོས་ཅན། ཁྱོད་འཇིག་རྟེན་པ་ཡིན་པར་ཐལ། ཁྱོད་
འཁོར་བ་པ་ཡིན་པའི་ཕྱིར་ཟེར་ན་མ་ཁྱབ། འདོད་ན། མིན་པར་ཐལ། ཁྱོད་འཇིག་རྟེན་
ལས་འདས་པའི་ལམ་ཐོབ་པའི་གང་ཟག་ཡིན་པའི་ཕྱིར། ཡང་དེ་ཆོས་ཅན། ཁྱོད་འཁོར་
བར་འཁྱམ་པའི་གང་ཟག་ཡིན་པར་ཐལ། ཁྱོད་འཁོར་བ་པ་ཡིན་པའི་ཕྱིར་ཟེར་ནའང་མ་
ཁྱབ། འདོད་མི་ནུས་ཏེ། འཁོར་བ་ལས་གྲོལ་བའི་གང་ཟག་ཡིན་པའི་ཕྱིར་རོ། །ཡང་དེ་
ཆོས་ཅན། ཁྱོད་ཟག་བཅས་སྤངས་པའི་གང་ཟག་ཡིན་པར་ཐལ། ཁྱོད་འཁོར་བ་སྤངས་
པའི་གང་ཟག་གང་ཞིག །དེ་གཉིས་དོན་གཅིག་པའི་ཕྱིར། འདོད་ན་མིན་པར་ཐལ། ཁྱོད་
ཟག་བཅས་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། རྟགས་དེར་ཐལ།
25



IL
=
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཁྱོད་ཟག་བཅས་ཀྱི་དབང་པོ་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ཏེ། དབང་པོ་
གཟུགས་ཅན་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ཏེ། འདོད་གཟུགས་གང་རུང་གི་
གང་ཟག་ཡིན་པའི་ཕྱིར་རོ། །དེ་ལྟར་ཟེར་ན་ཁྱོད་རང་ལ་ཉན་ཐོས་དགྲ་བཅོམ་པ་ཆོས་ཅན།
ཁྱོད་དགྲ་བཅོམ་པ་མིན་པར་ཐལ། སྤང་བྱ་ཡིན་པའི་ཕྱིར། ཁྱབ་པ་སོང་། ཡང་དེ་ཆོས་ཅན།
དགྲ་བཅོམ་པ་མིན་པར་ཐལ། འཁོར་བ་ཡིན་པའི་ཕྱིར། ཡང་དེ་ཆོས་ཅན། ཁྱོད་འཁོར་བ་
པ་མ་ཡིན་པར་ཐལ། འཁོར་བ་ལས་ཐར་པའི་གང་ཟག་ཡིན་པའི་ཕྱིར། ཞེས་སོགས་
མཚུངས་སོ། །དེས་ན་དེང་སང་སྟོན་ཤཱཀ་སོགས་སངས་རྒྱས་མིན་གསུང་བ་འགའ་རེ་
འདུག་པ་གསན་ཅིག །སྟོན་ཤཱཀ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་སངས་
རྒྱས་ཐོབ་པའི་གང་ཟག་ཡིན་པའི་ཕྱིར། མ་གྲུབ་ན་དེར་ཐལ། སངས་རྒྱས་ཐོབ་པའི་གང་
ཟག་ཡོད་པའི་ཕྱིར་ཏེ། སངས་རྒྱས་ཀྱི་ལམ་བདེན་ཐོབ་པའི་གང་ཟག་ཡོད་པའི་ཕྱིར་ཏེ། དེ་
རྒྱུད་ལྡན་གྱི་གང་ཟག་ཡོད་པའི་ཕྱིར། གལ་ཏེ་སངས་རྒྱས་ཐོབ་པའི་གང་ཟག་ཡིན་པའི་
ཕྱིར་ལ་མ་ཁྱབ་ན། དེ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་སངས་རྒྱས་པའི་
ཕྱིར་ཏེ། ཁྱོད་སངས་རྒྱས་པའི་གང་ཟག་ཡིན་པའི་ཕྱིར་ཏེ། ཁྱོད་སངས་རྒྱས་ཐོབ་པའི་གང་
ཟག་ཡིན་པའི་ཕྱིར་རོ། །ཡང་དེ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་སངས་
རྒྱས་དང་སེམས་ཅན་གང་རུང་གང་ཞིག །སེམས་ཅན་མ་ཡིན་པའི་ཕྱིར། དང་པོ་དེར་ཐལ།
ཁྱོད་དེ་གཉིས་ལ་རྫས་སྤྱིར་འཇུག་པའི་ཆོས་མ་ཡིན་པ་གང་ཞིག །གང་ཟག་ཡིན་པའི་ཕྱིར།
ཕྱི་མ་མ་གྲུབ་ན། དེ་ཆོས་ཅན། ཁྱོད་བྱང་ཆུབ་སེམས་དཔའ་ཡིན་པར་ཐལ། ཁྱོད་བྱང་
སེམས་ཀྱི་ལམ་ཐོབ་པའི་སེམས་ཅན་ཡིན་པའི་ཕྱིར། འདོད་ན། སློབ་པ་ཡིན་པར་ཐལ།།
བྱང་འཕགས་ཡིན་པའི་ཕྱིར། འདོད་ན་མིན་པར་ཐལ། དགྲ་བཅོམ་པ་ཡིན་པའི་ཕྱིར་ཏེ།
ཉོན་མོངས་སྤངས་པའི་གང་ཟག་ཡིན་པའི་ཕྱིར་རོ། །ཡང་འཕགས་ལམ་མཉམ་པར་
བཞག་བཞིན་པའི་སྟོན་ཤཱཀ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་ཡང་དག་
26



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པར་རྫོགས་པའི་སངས་རྒྱས་ཡིན་པའི་ཕྱིར། ཁྱོད་ཡང་དག་པར་རྫོགས་པའི་སངས་རྒྱས་
ཀྱི་ཡེ་ཤེས་རྒྱུད་ལ་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་སངས་རྒྱས་ཀྱི་ལམ་བདེན་དུ་
གྱུར་པའི་ཡེ་ཤེས་རྒྱུད་ལ་ལྡན་པའི་གང་ཟག་ཡིན་པའི་ཕྱིར་རོ། །ཡང་དེ་ཆོས་ཅན། ཁྱོད་
སངས་རྒྱས་ཡིན་པར་ཐལ། ཁྱོད་ཐམས་ཅད་མཁྱེན་པ་ཡིན་པའི་ཕྱིར་ཏེ། ཁྱོད་རྣམ་མཁྱེན་
རྒྱུད་ལ་ལྡན་པའི་གང་ཟག་ཡིན་པའི་ཕྱིར། ཡང་དེར་ཐལ། ཉོན་མོངས་པ་ཅན་མ་ཡིན་པའི་
མུན་པ་གཏན་ནས་བཅོམ་པའི་གང་ཟག་ཡིན་པའི་ཕྱིར་དང་། ཤེས་བྱ་ཇི་སྙེད་པ་རྟོགས་པ་
མཐར་ཐུག་པའི་གང་ཟག་ཡིན་པའི་ཕྱིར་རོ། །
ཡང་གང་ཟག་ཡིན་ན། སངས་རྒྱས་དང་སེམས་ཅན་གང་རུང་ཡིན་དགོས་པར་ཐལ།
དེ་ཡིན་ན། སངས་རྒྱས་པའི་གང་ཟག་དང་། སངས་མ་རྒྱས་པའི་གང་ཟག་གང་རུང་དགོས་
པའི་ཕྱིར་ཏེ། དེ་ཡིན་ན། སངས་རྒྱས་ཐོབ་པའི་གང་ཟག་དང་སངས་རྒྱས་མ་ཐོབ་པའི་གང་
ཟག་གང་རུང་དགོས་པའི་ཕྱིར་རོ། །ཡང་སྟོན་ཤཱཀ་ཆོས་ཅན། ཁྱོད་སངས་རྒྱས་ཡིན་པར་
ཐལ། ཁྱོད་སངས་རྒྱས་བཅོམ་ལྡན་འདས་ཡིན་པའི་ཕྱིར་ཏེ། ཁྱོད་གང་ཞིག་ཅེས་བྱ་བ་ནི་
སངས་རྒྱས་བཅོམ་ལྡན་འདས་ཀྱི་དབང་དུ་བྱས་ཏེ་སྨྲས་པའོ། །ཞེས་པའི་སྐབས་དངོས་སུ་
བསྟན་པའི་བཅོམ་ལྡན་འདས་ཡིན་པའི་ཕྱིར། ཁྱོད་གང་ཞིག་ཀུན་ལ་མུན་པ་གཏན་བཅོམ་
ཞིང་། ཞེས་པའི་སྐབས་ནས་དངོས་སུ་བསྟན་པའི་གང་ཟག་ཡིན་པའི་ཕྱིར། ཁྱོད་རང་གི་
སྟོན་པའི་ཆེ་བའི་བདག་ཉིད་ཤེས་པར་བྱ་བའི་ཕྱིར་ཞེས་པའི་སྐབས་ནས་དངོས་སུ་བསྟན་
པའི་སྟོན་པ་ཡིན་པའི་ཕྱིར་ཏེ། བསྟན་པ་འདིའི་སྟོན་པ་ཡིན་པའི་ཕྱིར་རོ། །ཡང་སྟོན་ཤཱཀ་
ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་ཚོགས་གཉིས་རྫོགས་པ་མཐར་ཐུག་པའི་
གང་ཟག་ཡིན་པའི་ཕྱིར། མ་གྲུབ་ན་དེར་ཐལ། དེ་ཡོད་པའི་ཕྱིར། བསྐལ་པ་གྲངས་མེད་
གསུམ་དུ་ཚོགས་བསགས་པའི་གང་ཟག་ཡོད་པའི་ཕྱིར་ཏེ། རྣམ་གཟིགས་མར་མེ་རིན་
ཆེན་གཙུག །གྲངས་མེད་གསུམ་གྱི་ཐ་མར་བྱུང་། །ཞེས་པའི་གཞུང་དོན་གྲུབ་པའི་ཕྱིར།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡང་ཁོ་ན་རེ། འཕགས་ལམ་ཡིན་ན། དཀོན་མཆོག་གསུམ་པོ་གང་རུང་ཡིན་དགོས་ལ།
འཕགས་པའི་གང་ཟག་ཡིན་ན། དཀོན་མཆོག་གསུམ་པོ་གང་རུང་ཡིན་དགོས་པའི་ཕྱིར་ཏེ།
དགྲ་བཅོམ་པ་ཡིན་ན། དེ་ཡིན་དགོས་པའི་ཕྱིར་ཏེ། མྱང་འདས་ཡིན་ན། དེ་ཡིན་དགོས་
པའི་ཕྱིར་ཟེར་ན་མ་ཁྱབ། འདོད་ན། བྱང་སེམས་ཀྱི་འཕགས་ལམ་དང་། རང་རྒྱལ་གྱི་
འཕགས་ལམ་ཐམས་ཅད་ཆོས་ཅན། དེར་ཐལ། དེའི་ཕྱིར། རྩ་བར་མ་ཁྱབ་ན། བྱང་
འཕགས། རང་རྒྱལ་འཕགས་པ། སངས་རྒྱས་འཕགས་པ་རྣམས་ཆོས་ཅན། དཀོན་མཆོག་
གསུམ་པོ་གང་རུང་ཡིན་པར་ཐལ། འཕགས་པའི་གང་ཟག་ཡིན་པའི་ཕྱིར། ཡང་བྱང་
སེམས་ཀྱི་འཕགས་ལམ་དང་། རང་རྒྱལ་གྱི་འཕགས་ལམ་རྣམས་ཆོས་ཅན། མྱང་འདས་
ཡིན་པར་ཐལ། ཆོས་དཀོན་མཆོག་ཡིན་པའི་ཕྱིར་ཏེ། བདེན་གཉིས་མཐོང་ན་སངས་རྒྱས་
དང་། །ཆོས་ལ་ཤེས་ནས་དད་པ་ཐོབ། །ཅེས་པའི་སྐབས་ཀྱི་ཆོས་ལ་ཤེས་ནས་དད་པ་ཐོབ་
པའི་དད་པའི་ཡུལ་གྱི་ཆོས་གང་ཞིག །དེའི་སྐབས་ཀྱི་སངས་རྒྱས་ལ་ཤེས་ནས་དད་པ་ཐོབ་
པའི་ཡུལ་གྱི་སངས་རྒྱས་ཡིན་ན། སངས་རྒྱས་དཀོན་མཆོག་ཡིན་དགོས། ལམ་མངོན་
རྟོགས་ན་སངས་རྒྱས་དང་། །དེ་ཡི་དགེ་འདུན་དག་ལ་ཡང༌། །ཞེས་པའི་སྐབས་ཀྱི་དགེ་
འདུན་ལ་ཤེས་ནས་དད་པ་ཐོབ་པའི་ཡུལ་གྱི་དགེ་འདུན་ཡིན་ན། དགེ་འདུན་དཀོན་མཆོག་
ཡིན་དགོས་པའི་ཕྱིར་ཟེར་ན་མ་ཁྱབ། རྟགས་དང་པོ་གྲུབ་སྟེ། ཆོས་ཅན་དེ་གཉིས་ཡིན་
པའི་ཕྱིར། ཁྱབ་སྟེ། ཆོས་བདེན་གསུམ་དང་རང་སངས་རྒྱས། །བྱང་ཆུབ་སེམས་དཔའི་
ལམ་ཡིན་ནོ། །ཞེས་བཤད་པའི་ཕྱིར་རོ། །
ཡང་ཁོ་ན་རེ། ངོ་བོ་ཉིད་སྐུ་ཡོད་པར་ཐལ། སངས་འཕགས་པའི་རྒྱུད་ཀྱི་སོ་སོར་
བརྟགས་འགོག་དེ་དེ་ཡིན་པའི་ཕྱིར། མ་གྲུབ་ན་དེ་ཆོས་ཅན། ཁྱོད་ངོ་བོ་ཉིད་སྐུ་ཡིན་པར་
ཐལ། ཁྱོད་འདུས་མ་བྱས་ཀྱི་སྐུ་ཡིན་པའི་ཕྱིར་ཟེར་ན་མ་ཁྱབ། རྟགས་ཆོས་ཅན་གྱིས་གྲུབ།
ཡང་སངས་རྒྱས་ཀྱི་སོ་སོར་བརྟགས་འགོག་ཡིན་ན། སངས་རྒྱས་ཡིན་དགོས་པར་ཐལ།
28



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
སངས་འཕགས་ཀྱི་རྒྱུད་ཀྱི་སོ་སོར་བརྟགས་འགོག་ལ་དེ་དགོས་པའི་ཕྱིར། འདོད་ན།
སངས་རྒྱས་ཀྱི་ལྷག་མེད་མྱང་འདས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་
ཅན། ཁྱོད་གཞན་དོན་ཕུན་ཚོགས་བརྙེས་པའི་སྐུ་ཡིན་པར་ཐལ། ཁྱོད་སངས་རྒྱས་ཡིན་
པའི་ཕྱིར། འདོད་ན། ཁྱོད་གཞན་དོན་རྒྱུན་མི་འཆད་པའི་སྐུ་ཡིན་པར་ཐལ། དེའི་ཕྱིར།
འདོད་ན་མིན་པར་ཐལ། ཁྱོད་རང་གཞན་གཉིས་ཀའི་དོན་མི་བྱེད་པའི་ཆོས་ཡིན་པའི་
ཕྱིར་ཏེ། འདུས་བྱས་ཀྱི་འཇུག་པ་རྒྱུན་ཆད་པའི་འགོག་པ་ཡིན་པའི་ཕྱིར་རོ། །ཡང་དེ་ཆོས་
ཅན། ཁྱོད་ཐམས་ཅད་མཁྱེན་པ་ཡིན་པར་ཐལ། སངས་རྒྱས་ཡིན་པའི་ཕྱིར། འདོད་ན། །
ཤེས་བྱ་ཐམས་ཅད་མཁྱེན་པའི་སྐུ་ཡིན་པར་ཐལ། དེའི་ཕྱིར། འདོད་ན་ཤེས་བྱ་ཐམས་ཅད་
རྟོགས་པའི་སྐུ་ཡིན་པར་ཐལ། དེའི་ཕྱིར། འདོད་ན། ཁྱོད་ཀྱི་རྟོགས་བྱ་ཡོད་པར་ཐལ་ལོ། །
འདོད་ན། མེད་པར་ཐལ། ཁྱོད་འདུས་མ་བྱས་ཡིན་པའི་ཕྱིར་ཟེར་ན་མ་ཁྱབ་བམ། ། ་་
༈ གཉིས་པ་སྤང་བྱ་སྒྲིབ་པའི་རྣམ་གཞག་ལ་བཞི། སྤང་བྱ་སྤྱིར་བསྟན་པ། སྒྲིབ་པ་
བྱེ་བྲག་ཏུ་བཤད་པ། སྐབས་འདིའི་མུན་པ་ངོས་བཟུང་བ། དེ་ལས་སྤངས་པའི་ཁྱད་པར་
བཤད་པའོ། །དང་པོ་ལ་མཚན་ཉིད། རྣམ་གྲངས། དབྱེ་བ་དང་གསུམ། དང་པོ་ནི། ལྷག་
མེད་མྱང་འདས་ཐོབ་པའི་གེགས་སུ་གྱུར་པའི་ཟག་བཅས་སོ། །གཉིས་པ་ལ། སྤང་བྱ།
ཟག་བཅས། སྡུག་བསྔལ་བདེན་པ། ཀུན་འབྱུང་བདེན་པ། ཉེར་ལེན་གྱི་ཕུང་པོ། སྲིད་པ།
ལྟ་གནས། འཐབ་བཅས་ལ་སོགས་པ་དོན་གཅིག་སྟེ། གང་ཟག་རྣམས་བཅས་དེ་
རྣམས་ནི། །ཞེས་སོགས་བཤད་པའི་ཕྱིར། གསུམ་པ་ལ། མཐོང་སྤང་བཞི་དང་། སྒོམ་སྤང་
སྟེ་སྤང་བྱ་རིགས་ལྔ་ཡོད་དོ། །གཉིས་པ་སྒྲིབ་པ་ལ་མཚན་ཉིད་དང་། དབྱེ་བ་གཉིས། དང༌
པོ་ནི། རང་གི་སྒྲིབ་བྱ་གཉེན་པོ་སྐྱེ་བ་ལ་གཙོ་བོར་སྒྲིབ་པའི་རིགས་སུ་གནས་པའི་སྤང་བྱ་
དེའོ། །དེས་ན་འདིར་སྤང་བྱ་དང་སྒྲིབ་པ་དོན་མི་གཅིག་སྟེ། དགེ་བ་ཟག་བཅས་རྣམས་དང་
མ་བསྒྲིབས་ལུང་མ་བསྟན་རྣམས་སྤང་བྱར་བཤད་ཀྱང་སྒྲིབ་པ་མིན་པའི་ཕྱིར་རོ། །ཅི་ཟག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བཅས་ཐམས་ཅད་སྤང་བྱར་ཁས་བླངས་པ་ལྟར། སྒྲིབ་པར་ཡང་ཁས་བླངས་ན་ཅི་སྐྱོན་
སྙམ་ན། དེ་ལྟར་ཁས་བླངས་ན་གནོད་བྱེད་ཡོད་དེ། མ་བསྒྲིབས་ལུང་མ་བསྟན་ཡོད་པར་
བཤད་པའི་ཕྱིར་དང་། ཁྱད་པར་འདོད་པ་ན་ཡང་སྒྲིབ་པ་མེད། ཅེས་འདོད་པའི་སས་
བསྡུས་ཀྱི་བསྒྲིབས་ལུང་མ་བསྟན་གྱི་གཟུགས་མེད་པར་བཤད་ན། འདོད་པའི་སས་བསྡུས་
ཀྱི་དབང་པོ་གཟུགས་ཅན་རྣམས་བསྒྲིབས་ལུང་མ་བསྟན་དུ་ཁས་བླངས་དགོས་འབྱུང་བས་
དངོས་སྐྱོན་རྙེད་སླ་བའི་ཕྱིར་རོ། ། །
གཉིས་པ་དབྱེ་ན། ལྷག་མཐོང་ཁྱད་པར་ཅན་ལ་གཙོ་བོར་སྒྲིབ་པ་ཉོན་མོངས་པའི་
སྒྲིབ་པ་དང་། ཞི་གནས་ཁྱད་པར་ཅན་ལ་གཙོ་བོར་སྒྲིབ་པ་སྙོམས་འཇུག་གི་སྒྲིབ་པ་གཉིས་
ཡོད་དོ། །དང་པོ་འོག་ཏུ་འཆད། གཉིས་པ་ལ་མཚན་ཉིད། རྣམ་གྲངས། དབྱེ་བ་དང་
གསུམ། དང་པོ་ནི། རང་གི་སྒྲིབ་བྱ་དངོས་གཞིའི་སྙོམས་འཇུག་ལ་སྒྲིབ་པའི་རིགས་སུ་
གནས་པའི་སྒྲིབ་པ་གཉིས་པོ་དེའོ། །གཉིས་པ་ལ། སྙོམས་འཇུག་གི་སྒྲིབ་པ། ཏིང་ངེ་
འཛིན་གྱི་སྒྲིབ་པ། རྣམ་པར་ཐར་པའི་སྒྲིབ་པ་གསུམ་དོན་ཅིག །གསུམ་པ་དབྱེ་ན། འདོད་
པའི་སས་བསྡུས་ཀྱི་སྙོམས་འཇུག་གི་སྒྲིབ་པ་ཆེ་འབྲིང་ཆུང་གསུམ་དགུ་ནས། ཅི་ཡང་མེད་
ཀྱི་སས་བསྡུས་ཀྱི་དེ་ཆེ་འབྲིང་ཆུང་གསུམ་དགུའི་བར་ཡོད། འདིར་ཁ་ཅིག །སྙོམས་འཇུག་
གི་སྒྲིབ་པ་ཡིན་ན་ཉོན་སྒྲིབ་ཡིན་པས་ཁྱབ་པར་འདོད་པ་ནི་མི་རིགས་ཏེ། འོ་ན་ཤེར་རྐྱང་གི་
ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པ་དེ་ཆོས་ཅན། ཁྱོད་ཤེར་རྐྱང་གི་དགྲ་
བཅོམ་པ་མ་ཡིན་པར་ཐལ། ཁྱོད་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་པ་ཡིན་པའི་ཕྱིར་ཏེ། ཁྱོད་ཉན་ཐོས་དགྲ་བཅོམ་གང་ཞིག །ཁྱོད་དེ་གཉིས་ཀ་ལས་
གྲོལ་བའི་གང་ཟག་ཡིན་པའི་ཕྱིར་ཏེ། ཁྱོད་ཉོན་སྒྲིབ་ལས་གྲོལ་བའི་གང་ཟག་ཡིན་པ་གང་
ཞིག །སྙོམས་འཇུག་གི་སྒྲིབ་པ་ལས་ཀྱང་གྲོལ་བའི་གང་ཟག་ཡིན་པའི་ཕྱིར། ཕྱི་མ་དེར་
ཐལ། ཁྱོད་ཉོན་སྒྲིབ་ལས་གྲོལ་བའི་གང་ཟག་གང་ཞིག །སྙོམས་འཇུག་གི་སྒྲིབ་པ་ཡིན་ན་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཉོན་སྒྲིབ་ཡིན་པས་ཁྱབ་པའི་ཕྱིར་རོ། །
གསུམ་པ་སྐབས་འདིའི་མུན་པ་ངོས་བཟུང་བ་ལ། གང་ཞིག་ཀུན་ལ་མུན་པ་གཏན་
བཅོམ་ཞིང་། །ཞེས་པའི་སྐབས་ཀྱི་མུན་པ་ནི་ཉོན་མོངས་པ་ཅན་མ་ཡིན་པའི་མི་ཤེས་པ་
བཞི་དང༌། ཉོན་མོངས་པ་ཅན་གྱི་མི་ཤེས་པ་རྣམས་ལ་བྱེད་ཅིང་། དེ་ཡང་དང་པོ་ལ་པཎ་
ཤཱཀ་པ། སངས་རྒྱས་ཀྱི་ཆོས་ཤིན་ཏུ་བསྐལ་བ་མི་ཤེས་པའི་སེམས་བྱུང་རྨོངས་པ་ཞིག་
མཚན་གཞིར་འཛིན་པ་ནི་མི་འཐད་དེ། སེམས་བྱུང་རྨོངས་པ་ནི། ཉོན་མོངས་པ་སྤྱིའི་ས་
མང་པོ་བ་ཡིན་པས་ཉོན་སྒྲིབ་ཏུ་ངེས་པའི་ཕྱིར་རོ། །དེས་ན་སངས་རྒྱས་ཀྱི་ཆོས་ཤིན་ཏུ་
བསྐལ་བ་སོགས་མི་ཤེས་པའི་རིག་པ་ལ་འཇོག་ཅིང་། དེ་ལ་སེམས་དང་སེམས་བྱུང་གཉིས་
ཀ་ཡོད་དོ། །ཉོན་མོངས་པ་ཅན་མ་ཡིན་པའི་མི་ཤེས་པ་འདི་ཤེས་བྱ་ཇི་སྙེད་པའི་གནས་
ལུགས་ལ་བློ་གྲོས་ཐོགས་མེད་དུ་རྒྱུ་བ་ལ་སྒྲིབ་པས་ཤེས་བྱའི་སྒྲིབ་པར་བཞག་ཀྱང་སྐྱོན་
ཆེར་མེད་མོད། ལུགས་འདི་རང་གང་ལ་ཤེས་སྒྲིབ་ཀྱི་ཐ་སྙད་གསལ་པོ་མེད་པས་བདག་གི་
ཡོངས་འཛིན་རྣམས་ཀྱང་བཞེད་པ་མི་སྣང་ངོ༌། །དེས་ན་མི་ཤེས་པ་དང་པོ་འདི་མ་རིག་པ་མ་
ཡིན་ཞིང་སྒྲིབ་པ་ཡང་མ་ཡིན་མོད། ཤེས་བྱ་ཇི་སྙེད་པའི་གནས་ཚུལ་ཕྲ་བ་མཐོང་བ་ལ་
གེགས་བྱེད་པས་ཐམས་ཅད་མཁྱེན་པའི་ཡེ་ཤེས་ཐོབ་པའི་གེགས་ཀྱི་གཙོ་བོ་ཡིན་པའི་ཕྱིར་
ན་སྐབས་འདིའི་སྤང་བྱའི་གཙོ་བོ་ཐུན་མོངས་མ་ཡིན་པ་ཡིན་ནོ་ཞེས་ཤེས་པར་བྱའོ། །
གཉིས་པ་ཉོན་མོངས་པ་ཅན་གྱི་མི་ཤེས་པ་ནི། རྩ་ཉོན་དྲུག་གི་ཟླས་དབྱེ་བའི་མ་
རིག་པ་ཞེས་གྲགས་པ་དེ་ཡིན་ལ། དེ་ལ་ནི་ཉོན་སྒྲིབ་ཅེས་བྱ་ཞིང་། ཤེས་བྱ་ཇི་ལྟ་བའི་
གནས་ལུགས་མཐོང་བ་ལ་སྒྲིབ་པར་བྱེད་པས་སྐབས་འདིའི་སྤང་བྱ་ཉན་རང་རྣམས་དང་
ཐུན་མོང་བ་ཙམ་ཡིན་ནོ། །བཞི་པ་སྤངས་པའི་ཁྱད་པར་ནི། དེ་ལྟ་བུའི་སྤང་བྱའི་གཙོ་བོ་
ངོས་ཟིན་པ་ན་སངས་རྒྱས་དང་ཉན་རང་རྣམས་ལ་སྤངས་པའི་ཁྱད་པར་ཡང་གྲུབ་པ་
ཡིན་ཏེ། ཉོན་མོངས་པ་ཅན་གྱི་མུན་པ་གཏན་ནས་བཅོམ་པ་ཉན་རང་དགྲ་བཅོམ་པ་རྣམས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ལའང་སྲིད་མོད། ཉོན་མོངས་པ་ཅན་མ་ཡིན་པའི་མུན་པ་གཏན་ནས་བཅོམ་པ་ནི་སངས་
རྒྱས་ཁོ་ནའི་ཁྱད་ཆོས་ཡིན་པའི་ཕྱིར་རོ། །དེ་ལྟ་ན་ཡང་ཉན་རང་དགྲ་བཅོམ་པས་ཉོན་
མོངས་པ་ཅན་མ་ཡིན་པའི་མི་ཤེས་པ་དེ་དག་ཀྱང་སྤངས་པ་ནི་ཡིན་ཏེ། དེས་དེ་དག་འདུན་
པའི་འདོད་ཆགས་དང་བྲལ་བའི་ཚུལ་གྱིས་སྤངས་པ་གང་ཞིག །དེ་ཙམ་གྱི་དེ་དག་སྤངས་
པར་མི་འཇོག་ན། སངས་རྒྱས་འཕགས་པས་ཟག་བཅས་ཀྱི་གཟུགས་དང་ཤེས་པ་སོགས་
སྤངས་བར་ཡང་མི་འགྱུར་བའི་ཕྱིར་ཏེ། དེ་དག་སྤངས་ཀྱང་མངོན་དུ་འགྱུར་བར་ནི་ཁྱད་
པར་མེད། འདུན་པའི་འདོད་ཆགས་དང་བྲལ་བའི་ཚུལ་གྱིས་སྤངས་པས་ནི་གོ་མི་ཆོད་པའི་
ཕྱིར་རོ། །དེས་ན་གཉིས་ཀས་མི་ཤེས་པ་དེ་སྤངས་པར་མཚུངས་ཀྱང་། སངས་རྒྱས་རྣམས་
ཀྱིས་ནི་གཉེན་པོ་སོ་སོར་བརྟགས་པ་ལ་བརྟེན་ནས་མི་ཤེས་པ་དེ་སྤངས་པའི་སོ་སོར་
བརྟགས་འགོག་མངོན་དུ་བྱས་ལ། ཅིག་ཤོས་ཉན་རང་དགྲ་བཅོམ་པ་རྣམས་ཀྱི་དེ་ལྟར་མ་
བྱས་སོ་ཞེས་བྱ་བ་ཁྱད་པར་དུ་གྲུབ་པ་ཡིན་ནོ།། །། །
༈ དེ་དག་ལ་དོགས་པ་དཔྱད་ན། ཁོ་ན་རེ། ཤེར་རྐྱང་གི་ཆ་ལས་རྣམ་པར་གྲོལ་བའི་
ཉན་ཐོས་དགྲ་བཅོམ་པ་ཆོས་ཅན། ཁྱོད་ཤེར་རྐྱང་གི་དགྲ་བཅོམ་པ་མ་ཡིན་པར་ཐལ། ཁྱོད་
གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པ་ཡིན་པའི་ཕྱིར་ཏེ། དགྲ་བཅོམ་པ་
གང་ཞིག །ཁྱོད་དེ་གཉིས་ལས་གྲོལ་བའི་གང་ཟག་ཡིན་པའི་ཕྱིར་ཏེ། དེ་རེ་རེ་ནས་ཡིན་
པའི་ཕྱིར། ཕྱི་མ་མ་གྲུབ་ན། དེར་ཐལ། ཁྱོད་སྙོམས་འཇུག་གི་སྒྲིབ་པ་སྤངས་པའི་གང་
ཟག་ཡིན་པའི་ཕྱིར་ཟེར་ན་མ་ཁྱབ། རྟགས་དེར་ཐལ། ཁྱོད་དེ་འདུན་པའི་འདོད་ཆགས་
དང་བྲལ་བའི་ཚུལ་གྱི་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་ལ་འདུན་པའི་འདོད་
ཆགས་སྤངས་པའི་གང་ཟག་ཡིན་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར་རོ། །ཡང་དེ་
ཆོས་ཅན། ཁྱོད་གཉིས་ཀའི་ཆ་ལས་རྣམ་གྲོལ་ཡིན་པར་ཐལ། ཁྱོད་ཉོན་མོངས་པ་དང་
སྙོམས་འཇུག་གི་སྒྲིབ་པ་གཉིས་ཀ་སྤངས་པའི་གང་ཟག་ཡིན་པའི་ཕྱིར་ཟེར་ནའང་མ་ཁྱབ།



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
་
ཡང་ཉན་ཐོས་དགྲ་བཅོམ་པ་ཆོས་ཅན། ཁྱོད་དང་སངས་རྒྱས་འཕགས་པ་ལ་སྤངས་པའི་
ཁྱད་པར་མེད་པར་ཐལ། ཁྱོད་ཉོན་མོངས་པ་ཅན་མ་ཡིན་མི་ཤེས་པ་གཏན་ནས་བཅོམ་
པའི་གང་ཟག་ཡིན་པའི་ཕྱིར་ཏེ། ཁྱོད་དེ་གཏན་ནས་སྤངས་པའི་གང་ཟག་ཡིན་པའི་ཕྱིར་ཏེ།
ཁྱོད་དེ་ཐོབ་པ་ཆད་པའི་ཚུལ་གྱི་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སྤངས་
པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། དེ་ཆོས་ཅན། ཁྱོད་དེ་ཐོབ་པ་ཆད་པའི་ཚུལ་
གྱིས་སྤངས་པའི་གང་ཟག་ཡིན་པར་ཐལ། ཁྱོད་དེ་སྤངས་པའི་སོ་སོར་བརྟགས་འགོག་
ཐོབ་པའི་གང་ཟག་ཡིན་པའི་ཕྱིར། དེ་སྤོང་བཞིན་པའི་གཉེན་པོ་ལ་བརྟེན་ནས་སྤངས་པའི་
གང་ཟག་ཡིན་པའི་ཕྱིར་ཏེ། ཁྱོད་དེ་སྤོང་བཞིན་པའི་གཉེན་པོ་ཐོབ་པའི་གང་ཟག་གང་ཞིག །
དེ་སྤངས་པའི་གང་ཟག་ཡིན་པའི་ཕྱིར། དང་པོ་དེར་ཐལ། ཁྱོད་དེ་སྤངས་པའི་གང་ཟག་
ཡིན་པའི་ཕྱིར། འདིར་མ་ཁྱབ་ཟེར་ན། ཉོན་མོངས་སྤངས་པའི་སོ་སོར་བརྟགས་འགོག་
ཐོབ་པའི་གང་ཟག་ཡིན་ན་ཉོན་མོངས་གཏན་ནས་སྤངས་པའི་གང་ཟག་ཡིན་པས་ཁྱབ་
པར་ཐལ། ཉོན་མོངས་པ་ཅན་མ་ཡིན་པའི་མི་ཤེས་པ་སྤངས་པའི་སོ་སོར་བརྟགས་འགོག་
ཐོབ་པའི་གང་ཟག་ཡིན་ན། དེ་གཏན་ནས་སྤངས་པའི་གང་ཟག་ཡིན་དགོས་པའི་ཕྱིར་ན།
འདིར་མ་ཁྱབ། རྟགས་ཁས། འདོད་ན། དགྲ་བཅོམ་དབང་རྟུལ་ཆོས་ཅན་གྱིས་གཤོག་གོ །
དེ་ལྟ་མིན་ན་ཁྱོད་རང་ལ་ཉོན་ཅིག །ཉན་ཐོས་དགྲ་བཅོམ་པ་ཆོས་ཅན། ཁྱོད་ཉོན་མོངས་པ་
ཅན་མ་ཡིན་པའི་མི་ཤེས་པ་སྤངས་པའི་གང་ཟག་ཡིན་པར་ཐལ། ཁྱོད་དེ་འདུན་པའི་འདོད་
ཆགས་དང་བྲལ་བའི་ཚུལ་གྱིས་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། རྒྱལ་པོ་
སྲས་ལས། དེ་ལྟ་བས་ན་ཉན་ཐོས་དང་རང་སངས་རྒྱས་རྣམས་ཀྱིས་ཀྱང་འདུན་པའི་འདོད་
ཆགས་སྤངས་པས་མིག་ལ་སོགས་པ་བཞིན་དུ། ཉོན་མོངས་པ་ཅན་གྱི་མི་ཤེས་པ་དེ་སྤངས་
པ་ཁོ་ན་ཡིན་ནོ། །དེ་ལྟ་མ་ཡིན་ན་ཉན་ཐོས་དང་རང་སངས་རྒྱས་རྣམས་སྡུག་བསྔལ་གྱི་
མཐར་བྱེད་པར་ཡང་མི་འགྱུར་རོ་ཞེ་ན་དེ་ལྟར་ཡིན་པ་བདེན་ཏེ། དེ་དག་གིས་ཉོན་མོངས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
པ་ཅན་བཞིན་དུ་ཉོན་མོངས་པ་ཅན་མ་ཡིན་པའི་མི་ཤེས་པ་ཡང་སྤངས་པ་ཁོ་ན་ཡིན་ན། དེ་
ནི་སྤངས་ཀྱང་དེ་དག་ལ་མིག་ལ་སོགས་པ་བཞིན་དུ་ཀུན་ཏུ་འབྱུང་གི་སངས་རྒྱས་བཅོམ་
ལྡན་འདས་ལ་སྤངས་ཟིན་པ་ཕན་ཆད་ཀུན་ཏུ་མི་འབྱུང་སྟེ། དེ་ཉིད་ཀྱི་ཕྱིར་ཕྱིས་མི་སྐྱེ་བའི་
ཆོས་ཅན་དུ་གྱུར་པའི་ཕྱིར་ཁྱད་པར་དུ་བྱས་སོ་ཞེས་པའི་གཞུང་དོན་གྲུབ་པའི་ཕྱིར། ཡང་
སྟོན་ཤཱཀ་ཆོས་ཅན། ཁྱོད་ཟག་བཅས་སྤངས་པའི་གང་ཟག་མིན་པར་ཐལ། ཁྱོད་ཟག་
བཅས་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤངས་པ་ཙམ་གྱི་གང་ཟག་གང་
ཞིག །དེ་ཙམ་གྱིས་དེ་སྤངས་པའི་གོ་མི་ཆོད་པའི་ཕྱིར། རྟགས་ཕྱི་མ་སོང་། འདོད་ན་ཡིན་
པར་ཐལ། ཁྱོད་སྤང་བྱ་སྤངས་པའི་གང་ཟག་ཡིན་པའི་ཕྱིར་རོ། །
ཡང་ཉན་ཐོས་དགྲ་བཅོམ་པ་ཆོས་ཅན། ཁྱོད་ཉོན་མོངས་པ་ཅན་མ་ཡིན་པའི་མི་
ཤེས་པ་སྤངས་པའི་གང་ཟག་ཡིན་པར་ཐལ། ཁྱོད་ཟག་བཅས་སྤངས་པའི་གང་ཟག་ཡིན་
པའི་ཕྱིར་ཏེ། ཁྱོད་ཟག་བཅས་སྤངས་པའི་རྣམ་གྲོལ་ལམ་ཐོབ་པའི་གང་ཟག་ཡིན་པའི་
ཕྱིར་ཏེ། ཁྱོད་ཟག་བཅས་སྤོང་བཞིན་པའི་སྤོང་གཉེན་ཐོབ་ཟིན་ཐོབ་པའི་གང་ཟག་ཡིན་
པའི་ཕྱིར། མ་གྲུབ་ན་དེར་ཐལ། ཉོན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ།
ཟག་བཅས་སྤོང་བཞིན་པའི་གཉེན་པོ་ཡིན་པའི་ཕྱིར། མ་གྲུབ་ན་དེར་ཐལ། དེ་སྲིད་རྩེའི་
སས་བསྡུས་ཀྱི་ཟག་བཅས་སྤོང་བཞིན་པའི་གཉེན་པོ་ཡིན་པའི་ཕྱིར། མ་གྲུབ་ན་དེར་ཐལ། །
འདོད་ཉོན་དགུ་པ་སྤོང་བཞིན་པའི་བར་ཆད་མེད་ལམ་དེ། འདོད་པའི་སས་བསྡུས་ཀྱི་ཟག་
བཅས་སྤོང་བཞིན་པའི་གཉེན་པོ་ཡིན་པའི་ཕྱིར་ཏེ། དེ་འདོད་པའི་སས་བསྡུས་ཀྱི་དགེ་བ་
ཟག་བཅས་སྤོང་བཞིན་པའི་གཉེན་པོ་ཡིན་པའི་ཕྱིར་ཏེ། དེ་དཀར་ནག་འདྲེས་མའི་ལས་
སྤོང་བཞིན་པའི་གཉེན་པོ་ཡིན་པའི་ཕྱིར། མ་གྲུབ་ན་དེར་ཐལ། ཆོས་བཟོད་འདོད་ཆགས་
བྲལ་བ་ཡི། །བར་ཆད་མེད་ལམ་བརྒྱད་ཀྱི་གང་། །སེམས་པ་རྣམ་པ་བཅུ་གཉིས་དེ། །ནག་
པོ་ཟད་པར་བྱེད་པའི་ལས། །དགུ་པའི་སེམས་པ་གང་ཡིན་པ། །དེ་ནི་དཀར་ནག་ཟད་བྱེད་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡིན། །ཞེས་པའི་གཞུང་དོན་གྲུབ་པའི་ཕྱིར་རོ། །ཡང་ཉན་ཐོས་དགྲ་བཅོམ་པ་ཆོས་ཅན།
ཁྱོད་ཉོན་མོངས་པ་ཅན་མ་ཡིན་པའི་མི་ཤེས་པ་སྤངས་པའི་གང་ཟག་ཡིན་པར་ཐལ། ཁྱོད་
སྤང་བྱ་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་སྤང་བྱ་སྤངས་པ་མཐར་ཐུག་པའི་གང་
ཟག་ཡིན་པའི་ཕྱིར་ཏེ། ཁྱོད་མཐར་ཐུག་གི་སྤངས་པ་ཐོབ་པའི་གང་ཟག་ཡིན་པའི་ཕྱིར་ཏེ།
ཁྱོད་མཐར་ཐུག་གི་ཐེག་པ་ཐོབ་པའི་གང་ཟག་ཡིན་པའི་ཕྱིར་ཏེ། ཁྱོད་དགྲ་བཅོམ་པ་ཡིན་
པའི་ཕྱིར། དེས་ན་རྒྱལ་པོ་སྲས་ཀྱི་དགོངས་པ་ལྟར་དགྲ་བཅོམ་པ་གསུམ་ཀས། སྤང་བྱ་
མཐའ་དག་སྤངས་པས་མི་ཤེས་པ་གཉིས་ཀ་སྤངས་པ་ཡིན་ལ། དེ་ལྟར་ན་ཤེར་རྐྱང་གིས་
ཀྱང་སྙོམས་འཇུག་གི་སྒྲིབ་པ་སྤངས་པ་ནི་ཡིན་མོད་ཀྱི། དེ་ལས་མ་གྲོལ་ཞེས་ཁས་བླངས་
པ་གནད་དུ་ཤེས་པར་བྱའོ། །
༈ དེ་ལྟར་སྨྲས་པ་ལ་ཁོ་ན་རེ་འོ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་དང་
སངས་རྒྱས་ཤཱཀྱ་ཐུབ་པ་ལ་རྟོགས་པའི་ཁྱད་པར་མེད་པར་ཐལ། ཁྱོད་རྟོགས་བྱ་མཐའ་
དག་རྟོགས་པ་མཐར་ཐུག་པའི་གང་ཟག་ཡིན་པའི་ཕྱིར་ཏེ། ཁྱོད་མཐར་ཐུག་གི་རྟོགས་པ་
ཐོབ་པའི་གང་ཟག་གང་ཞིག །མཐར་ཐུག་གི་སྤངས་པ་ཐོབ་པའི་གང་ཟག་ཡིན་ན། སྤང་བྱ་
མཐའ་དག་སྤངས་པ་མཐར་ཐུག་པའི་གང་ཟག་ཡིན་པའི་ཕྱིར་ཟེར་ན་འདིར་མ་ཁྱབ། རྩ་
བར་འདོད་ན། དེ་ཆོས་ཅན། བསལ་བ་དེར་ཐལ། ཁྱོད་ཡུལ་ཤིན་ཏུ་བསྐལ་བ་སོགས་མི་
ཤེས་པའི་རྒྱུ་བཞི་པོ་དེ་མ་རྟོགས་པའི་གང་ཟག་ཡིན་པའི་ཕྱིར་ཏེ། ཁྱོད་མི་ཤེས་པ་བཞི་ལྡན་
གྱི་གང་ཟག་ཡིན་པའི་ཕྱིར་རོ། །ཡང་ཁོ་ན་རེ། ལྷག་མེད་དུ་འདའ་ཁ་མའི་ཉན་ཐོས་དགྲ་
བཅོམ་པ་ཆོས་ཅན། ཁྱོད་སངས་རྒྱས་ཡིན་པར་ཐལ། ཁྱོད་ཉོན་མོངས་པ་ཅན་མ་ཡིན་པའི་
མི་ཤེས་པ་གཏན་ནས་བཅོམ་པའི་གང་ཟག་ཡིན་པའི་ཕྱིར་ཏེ། ཁྱོད་ཟག་བཅས་ཀྱི་ཤེས་པ་
གཏན་ནས་བཅོམ་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སླར་མི་སྐྱེ་བའི་ཆོས་ཅན་དུ་
བྱས་ནས་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་སླར་མི་སྐྱེ་བའི་ཆོས་ཅན་དུ་བྱས་
35



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། རྟགས་དེར་ཐལ། ཁྱོད་ཟག་བཅས་ཀྱི་ཤེས་
པ་མ་འོངས་པ་སྐྱེ་བ་ལ་གེགས་བྱེད་པའི་རྟགས་མིན་གྱི་འགོག་པ་ཐོབ་པའི་གང་ཟག་ཡིན་
པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །
༈ ཡང་སྐབས་འདིར། དེང་སང་སྤངས་པ་ལ་མ་བྲལ་བའི་ཟེར་བའི་ཐ་སྙད་ཙམ་
ཡང་ཤིན་ཏུ་རྨོངས་པའི་དགེ་ལྡན་པ་ཁ་ཅིག །ལུགས་འདི་ལ་དཔྱད་པ་ཅུང་ཟད་ཞུགས་པའི་
མཁས་པ་ཁ་ཅིག །སྟོན་ཤཱཀ་དེ། སྤང་བྱ་སྤངས་པའི་གང་ཟག་མ་ཡིན་ཞིང་། སྤང་བྱ་སྤངས་
པའི་གང་ཟག་གཏན་ནས་མེད་གསུང་ངོ༌། །འོ་ན་གསོན་ཅིག །སྤང་བྱ་སྤངས་པའི་གང་
ཟག་ཡོད་པར་ཐལ། སྤང་བྱ་སྤངས་པའི་ལམ་བདེན་ཡོད་པའི་ཕྱིར་ཏེ། སྟོན་ཤཱཀ་གི་རྒྱུད་
ཀྱི་ལམ་བདེན་དེ་དེ་ཡིན་པའི་ཕྱིར། མ་གྲུབ་ན་དེ་ཆོས་ཅན་དེར་ཐལ། ཁྱོད་སྤང་བྱ་མཐའ་
ཐག་སྤངས་ཤིང་། རྟོགས་བྱ་མཐའ་ཐག་རྟོགས་པའི་ལམ་ཡིན་པའི་ཕྱིར་ཏེ། ཆོས་ཅན་ཡིན་
པའི་ཕྱིར་རོ། །དེ་སྤངས་པའི་ལམ་བདེན་ཡོད་པའི་ཕྱིར་མ་ཁྱབ་ན། སྟོན་ཤཱཀ་ཆོས་ཅན།
ཁྱོད་སྤང་བྱ་སྤངས་པའི་གང་ཟག་ཡིན་པར་ཐལ། ཁྱོད་སྤང་བྱ་སྤངས་པའི་ལམ་རྒྱུད་ལ་
ལྡན་པའི་གང་ཟག་ཡིན་པའི་ཕྱིར་ཏེ། གང་ཟག་གང་ཞིག །ཁྱོད་ཀྱི་རྒྱུད་ཀྱི་ལམ་བདེན་དེ་
སྤང་བྱ་སྤངས་པའི་ལམ་ཡིན་པའི་ཕྱིར་རོ། །གོང་དུ་མ་ཁྱབ་ན། བྱང་སེམས་ཀྱི་སྒོམ་ལམ་རྡོ་
རྗེ་ལྟ་བུའི་ཏིང་ངེ་འཛིན་དེ་སྤང་བྱ་སྤོང་བཞིན་པའི་ལམ་ཡིན་པར་ཐལ། སངས་རྒྱས་མ་
ཐག་པའི་གང་ཟག་གི་རྒྱུད་ཀྱི་ལམ་བདེན་དེ་སྤང་བྱ་སྤངས་མ་ཐག་པའི་ལམ་ཡིན་པའི་
ཕྱིར་ཏེ། དེ་དེ་སྤངས་པའི་ལམ་གང་ཞིག །དེ་དེ་སྤངས་ཟིན་སྤངས་པའི་ལམ་མ་ཡིན་པའི་
ཕྱིར། འདོད་ན། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་བྱང་སེམས་དེ་ཆོས་
ཅན། ཁྱོད་སྤང་བྱ་སྤོང་བཞིན་པའི་གང་ཟག་ཡིན་པར་ཐལ། ཁྱོད་དེའི་སྤོང་གཉེན་བར་
ཆད་མེད་ལམ་རྒྱུད་ལ་ལྡན་བཞིན་པའི་གང་ཟག་ཡིན་པའི་ཕྱིར། རྟགས་སླ། འདོད་ན།
ཟད་མི་སྐྱེ་བའི་ཡེ་ཤེས་མངོན་དུ་བྱས་མ་ཐག་པའི་སྟོན་ཤཱཀ་དེ། དེ་སྤངས་མ་ཐག་པའི་གང་
36



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཟག་ཡིན་པར་ཐལ་ལོ། །ཡང་དེ་འདྲ་བའི་སྟོན་ཤཱཀ་ཆོས་ཅན། ཁྱོད་དེ་སྤངས་པའི་གང་
ཟག་ཡིན་པར་ཐལ། ཁྱོད་དེ་སྤངས་པའི་རྣམ་གྲོལ་ལམ་ལ་གནས་པའི་གང་ཟག་ཡིན་པའི་
ཕྱིར་ཏེ། རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་བྱང་སེམས་དེ། སྤང་བྱ་སྤོང་བཞིན་པའི་
སྤོང་གཉེན་ལ་གནས་པའི་གང་ཟག་ཡིན་པའི་ཕྱིར་རོ། །ཡང་སྟོན་ཤཱཀ་ཆོས་ཅན། ཁྱོད་
ཁྱོད་སྤངས་པའི་ལམ་རྒྱུད་ལྡན་མ་ཡིན་པར་ཐལ། ཁྱོད་བདག་མེད་གང་ཞིག །བདག་མེད་
ཡིན་ན། ཁྱོད་ཁྱོད་སྤངས་པའི་གང་ཟག་མ་ཡིན་དགོས་པའི་ཕྱིར་རོ། །ཕྱི་མ་དངོས།
འདོད་ན། དེར་ཐལ། གང་ཟག་གང་ཞིག་ཁྱོད་ཀྱི་རྒྱུད་ཀྱི་ལམ་བདེན་དེ་ཁྱོད་སྤངས་པའི་
ལམ་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན་ཁྱོད་སྟོན་ཤཱཀ་སྤངས་པའི་ལམ་བདེན་
ཡིན་པར་ཐལ། ཁྱོད་ཟག་བཅས་སྤངས་པའི་ལམ་བདེན་ཡིན་པའི་ཕྱིར་རོ། །དེ་ལ་མ་
ཁྱབ་ན། བསལ་བ་དེར་ཐལ། ཁྱོད་ཟག་བཅས་སུ་གྱུར་པའི་སྟོན་ཤཱཀ་སྤངས་པའི་གང་
ཟག་གང་ཞིག །ཟག་མེད་དུ་གྱུར་པའི་སྟོན་ཤཱཀ་མེད་པའི་ཕྱིར། དང་པོ་དེར་ཐལ། ཁྱོད་
སྟོན་ཤཱཀ་དུ་གྱུར་པའི་ཟག་བཅས་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་ཟག་བཅས་
སྤངས་པའི་གང་ཟག་ཡིན་པའི་ཕྱིར་རོ། །
ཡང་ཁ་ཅིག་སྤང་བྱ་སྤངས་པའི་ལམ་བདེན་ཡང་མེད་ཟེར་ན། དེ་ཡོད་པར་ཐལ།
སྤང་བྱ་སྤངས་པའི་འགོག་བདེན་ཡོད་པའི་ཕྱིར་ཏེ། ལྷག་མེད་མྱང་འདས་དེ་དེ་ཡིན་པའི་
ཕྱིར། མ་གྲུབ་ན། ལྷག་མེད་མྱང་འདས་ཆོས་ཅན། ཁྱོད་སྤང་བྱ་སྤངས་པའི་འགོག་བདེན་
ཡིན་པར་ཐལ། ཟག་བཅས་སྤངས་པའི་འགོག་བདེན་ཡིན་པའི་ཕྱིར་ཏེ། ཁྱོད་ཟག་བཅས་
རྒྱུན་ཆད་པའི་འགོག་བདེན་ཡིན་པའི་ཕྱིར་རོ། །དེ་སྤངས་པའི་འགོག་བདེན་ཡོད་པའི་ཕྱིར་
ན་མ་ཁྱབ་ན། འོ་ན་སྤང་བྱ་སྤོང་བཞིན་པའི་སྤོང་གཉེན་ཡོད་པར་ཐལ། སྤང་བྱ་སྤངས་པའི་
སོ་སོར་བརྟགས་འགོག་ཡོད་པའི་ཕྱིར་ཏེ། དེ་སྤངས་པའི་འགོག་བདེན་ཡོད་པའི་ཕྱིར།
འདོད་ན། ལྷག་མེད་དུ་མྱ་ངན་ལས་འདའ་ཁའི་གང་ཟག་གི་རྒྱུད་ཀྱི་ལམ་དེ་དེ་ཡིན་པར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཐལ། དེ་ཡོད་པ་གང་ཞིག །དེ་སྤངས་པའི་ལམ་བདེན་མེད་པའི་ཕྱིར། འདོད་ན། ཁྱོད་བར་
ཆད་མེད་ལམ་ཡིན་པར་ཐལ། ཁྱོད་སྤང་བྱ་སྤོང་བཞིན་པའི་གཉེན་པོ་ཡིན་པའི་ཕྱིར།
འདོད་ན། མིན་པར་ཐལ། ཆོས་ཅན་ཡིན་པའི་ཕྱིར་རོ། །ཡང་སྟོན་ཤཱཀ་ཆོས་ཅན། ཁྱོད་
སྤང་བྱ་སྤངས་པའི་གང་ཟག་ཡིན་པར་ཐལ། ཁྱོད་ཟག་བཅས་སྤངས་པའི་གང་ཟག་ཡིན་
པའི་ཕྱིར་ཏེ། ཁྱོད་ཟག་བཅས་ཀྱི་ཤེས་པ་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་ཉོན་
མོངས་པ་ཅན་མ་ཡིན་པའི་ཟག་བཅས་ཀྱི་ཤེས་པ་སྤངས་པའི་གང་ཟག་ཡིན་པའི་ཕྱིར་ཏེ།
ཁྱོད་ཉོན་མོངས་པ་ཅན་མ་ཡིན་པའི་མི་ཤེས་པ་སྤངས་པའི་གང་ཟག་ཡིན་པའི་ཕྱིར་ཏེ།
ཁྱོད་དེ་གཏན་ནས་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་དེ་གཏན་ནས་བཅོམ་པའི་
གང་ཟག་ཡིན་པའི་ཕྱིར་ཏེ། ཁྱོད། གང་ཞིག་ཀུན་ལ་མུན་པ་གཏན་བཅོམ་ཞིང་། །ཞེས་
པའི་སྐབས་ནས་དངོས་སུ་བསྟན་པའི་གང་ཟག་ཡིན་པའི་ཕྱིར་རོ། །ཡང་སྟོན་ཤཱཀ་དང་།
ཉན་རང་དགྲ་བཅོམ་རྣམས་ལ་སྤངས་པའི་ཁྱད་པར་མེད་པར་ཐལ། དེ་གསུམ་ཀས་ཉོན་
མོངས་པ་སྤངས་མཉམ་དང་། ཉོན་མོངས་པ་ཅན་མ་ཡིན་པའི་མི་ཤེས་པ་མ་སྤངས་མཉམ་
དུ་མཚུངས་འདུག་པའི་ཕྱིར་རོ། །ཡང་ཉན་ཐོས་དགྲ་བཅོམ་པ་ཆོས་ཅན། ཁྱོད་ཟག་བཅས་
སྤངས་པའི་གང་ཟག་ཡིན་པར་ཐལ། ཁྱོད་ཟག་བཅས་ཀྱི་གཟུགས་སྤངས་པའི་གང་ཟག་
ཡིན་པའི་ཕྱིར་ཏེ། ཁྱོད་ཟག་བཅས་ཀྱི་དབང་པོ་གཟུགས་ཅན་སྤངས་པའི་གང་ཟག་ཡིན་
པའི་ཕྱིར། མ་གྲུབ་ན། རྒྱལ་པོ་སྲས་ལས། དེ་ལྟ་བས་ན་ཉན་ཐོས་དང་རང་སངས་རྒྱས་
རྣམས་ཀྱིས་ཀྱང་འདུན་པའི་འདོད་ཆགས་སྤངས་པས་མིག་ལ་སོགས་པ་བཞིན་དུ་ཉོན་
མོངས་པ་ཅན་མ་ཡིན་པའི་མི་ཤེས་པ་དེ་ཡང་སྤངས་པ་ཁོ་ན་ཡིན་ནོ་ཞེས་བཤད་པ་དེ་མི་
འཐད་པར་ཐལ། མ་གྲུབ་པ་དེའི་ཕྱིར། དེ་འདུན་པའི་འདོད་ཆགས་དང་བྲལ་བའི་ཚུལ་
གྱིས་སྤངས་པ་ཙམ་ལ་ཟེར་རོ་ཞེ་ན། འོ་ན་མདོ་ལས། དགེ་སློང་ཁྱོད་ཀྱི་མིག་ལ་འདུན་པའི་
འདོད་ཆགས་སྤོངས་ཤིག་དང་དེས་མིག་སྤངས་པར་འགྱུར་རོ་ཞེས་བཤད་པ་མི་འཐད་པར་
38 ，



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཐལ། མིག་འདུན་པའི་འདོད་ཆགས་དང་བྲལ་བའི་ཚུལ་གྱི་སྤངས་པའི་གང་ཟག་ཡིན་ན།
མིག་སྤངས་པའི་གང་ཟག་ཡིན་པས་མ་ཁྱབ་པའི་ཕྱིར་རོ། །
༈ དེ་ལ་རྣམ་དཔྱོད་ལྡན་པ་ཁོ་ན་རེ། འོ་ན་སྤང་བྱ་གཏན་ནས་སྤངས་པའི་གང་ཟག་
ཡོད་པར་ཐལ། སྤང་བྱ་སྤངས་པའི་གང་ཟག་ཡོད་པའི་ཕྱིར། འདོད་ན། ཟག་བཅས་གཏན་
ནས་སྤངས་པའི་གང་ཟག་ཡོད་པར་ཐལ། དེའི་ཕྱིར། འདོད་ན། སྟོན་ཤཱཀ་དེ་དེ་ཡིན་པར་
ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཟག་བཅས་སླར་མི་སྐྱེ་བའི་ཆོས་
ཅན་དུ་བྱས་ནས་སྤངས་པའི་གང་ཟག་ཡིན་པར་ཐལ། དེའི་ཕྱིར། འདོད་ན། མི་འཐད་པར་
ཐལ། ཁྱོད་ཀྱི་རྒྱུད་ལ་སྐྱེ་བཞིན་པའི་ཟག་བཅས་ཀྱང་ཡོད། ཁྱོད་ཀྱི་རྒྱུད་ལ་སྐྱེ་བར་ངེས་
པའི་ཟག་བཅས་ཀྱང་ཡོད་པའི་ཕྱིར་ཏེ། དེ་འདྲའི་དབང་པོ་གཟུགས་ཅན་དང་དབང་ཤེས་
སོགས་ཡོད་པའི་ཕྱིར་རོ། །ཡང་བྱང་སེམས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ་ཟག་
བཅས་སྤོང་བཞིན་པའི་དངོས་གཉེན་བར་ཆད་མེད་ལམ་ཡིན་པར་ཐལ། དེ་ཡོད་པའི་ཕྱིར།
འདོད་ན། དེ་ཆོས་ཅན། ཁྱོད་ཟག་བཅས་ཀྱི་ཐོབ་པ་གཅོད་བཞིན་པའི་གཉེན་པོ་ཡིན་པར་
ཐལ། འདོད་པའི་ཕྱིར། འདོད་ན། སྟོན་ཤཱཀ་གི་རྒྱུད་ཀྱི་ཟད་མི་སྐྱེ་བའི་ཡེ་ཤེས་དེ། ཟག་
བཅས་ཀྱི་ཐོབ་པ་བཅད་པའི་རྣམ་གྲོལ་ལམ་ཡིན་པར་ཐལ། དེའི་ཕྱིར། འདོད་ན། སྟོན་
ཤཱཀ་དེ་ཟག་བཅས་ཀྱི་ཐོབ་པ་ཆད་པའི་གང་ཟག་ཡིན་པར་ཐལ་ལོ། །འདོད་ན། སྟོན་ཤཱཀ་
ཆོས་ཅན། ཁྱོད་ཟག་བཅས་ཀྱི་ཐོབ་པ་བཏང་བའི་གང་ཟག་ཡིན་པར་ཐལ། ཁྱོད་དེ་ཆད་
པའི་གང་ཟག་ཡིན་པའི་ཕྱིར། འདོད་ན། མིན་པར་ཐལ། ཁྱོད་ཟག་བཅས་ཀྱི་ཐོབ་པ་རྒྱུད་
ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་ཟག་བཅས་ཀྱི་མིག་དབང་གཟུགས་ཅན་པའི་
ཐོབ་པ་རྒྱུད་ལྡན་གྱི་གང་ཟག་ཡིན་པའི་ཕྱིར་རོ། །རྩ་བ་ཟག་བཅས་ཀྱི་ཐོབ་པ་གཅོད་
བཞིན་པའི་གཉེན་པོ་ཡིན་པར་ཐལ་ལ་མ་ཁྱབ་བྱས་ན། བསལ་བ་དེར་ཐལ། ཟག་བཅས་
ཀྱི་ཐོབ་པ་གཅོད་བཞིན་པའི་གཉེན་པོ་ཡོད་པའི་ཕྱིར་ཏེ། དེའི་དངོས་གཉེན་བར་ཆད་མེད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལམ་ཡོད་པའི་ཕྱིར། འདི་ལ་མ་ཁྱབ་བྱས་ན། འོ་ན་ཟག་བཅས་སྤོང་བཞིན་པའི་དངོས་
གཉེན་བར་ཆད་མེད་ལམ་དེ་ཆོས་ཅན། ཁྱོད་ཟག་བཅས་སྤངས་པའི་སོ་སོར་བརྟགས་
འགོག་དངོས་སུ་ཐོབ་བྱེད་ཀྱི་ལམ་ཡིན་པར་ཐལ། འདོད་པའི་ཕྱིར། འདོད་ན། ཟག་
བཅས་སྤངས་མ་ཐག་པའི་སྟོན་ཤཱཀ་གི་རྒྱུད་ཀྱི་འགོག་བདེན་དེ། ཟག་བཅས་སྤངས་པའི་
སོ་སོར་བརྟགས་འགོག་ཡིན་པར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཟག་
བཅས་ཀྱི་ཐོབ་པ་བཅད་པའི་འགོག་པ་ཡིན་པར་ཐལ། དེའི་ཕྱིར། འདོད་ན། སྟོན་ཤཱཀ་དེ།
ཟག་བཅས་ཀྱི་ཐོབ་པ་དང་བྲལ་བའི་གང་ཟག་ཡིན་པར་ཐལ་ལོ། །རྩ་བ་ཟག་བཅས་སྤོང་
བཞིན་པའི་དངོས་གཉེན་བར་ཆད་མེད་ལམ་དེ་ཡོད་པ་མ་གྲུབ་བྱས་ན། དེ་ཡོད་པར་ཐལ།
ཟག་བཅས་སྤོང་བཞིན་པའི་གཉེན་པོ་ཡོད་པའི་ཕྱིར་ཏེ། ཟག་བཅས་སྤངས་མ་ཐག་པའི་
ལམ་ཡོད་པའི་ཕྱིར་ཏེ། དེ་སྤངས་པའི་ལམ་ཡོད་པའི་ཕྱིར་ཏེ། དེ་སྤངས་པའི་གང་ཟག་ཡོད་
པའི་ཕྱིར་རོ། །ཟེར་ན་འདི་དག་ལ་ལན་གང་ལྟར་འདེབས་སོམས་ཤིག །ང་ནི་ལེགས་པར་
བསམ་ན་འདི་ལྟར་གོ་སྟེ། སྤང་བྱ་འདི་དག་ལ་རང་གི་ངོ་བོ་སྤངས་པས་སྤངས་པར་བཞག་
པ་དང་། རང་གི་ངོ་བོ་མ་སྤངས་ཀྱང་རང་ལ་དམིགས་པའི་ཉོན་མོངས་པ་སྤངས་པས་
སྤངས་པར་བཞག་པ་གཉིས་ཡོད་པ་ལས། དང་པོ་དེ་ལྟ་བུའི་སྤངས་པ་ལ་སྤང་བྱ་དེ་ཐོབ་པ་
ཆད་པ་གཅིག་དགོས། གཉིས་པ་དེ་ལྟ་བུ་ལ་སྤང་བྱ་དེའི་ཐོབ་པ་བཅད་པ་ཞིག་མི་
དགོས་ཏེ། སྟོན་ཤཱཀ་ལྟ་བུས་ཟག་བཅས་སྤངས་ཀྱང་དེའི་ཐོབ་པ་མ་བཅད་པའི་ཕྱིར། དེ་
བཞིན་དུ་ལྡན་པ་ལ་ཡང་། རང་གི་ངོ་བོ་ལྡན་པ་གཅིག་དང་། རང་གི་ངོ་བོ་མི་ལྡན་ཡང་རང་
ལ་དམིགས་པའི་ཉོན་མོངས་ལྡན་པས་ལྡན་པར་བཞག་པ་གཉིས་ཡོད་པ་ལས། ལྡན་ཚུལ་
དང་པོ་ལ་ཐོབ་བྱ་དེའི་ཐོབ་པ་དང་ཡང་ལྡན་པ་ཞིག་དགོས། ལྡན་ཚུལ་གཉིས་པ་ལ་མི་
དགོས་ཏེ། སྡུག་བསྔལ་མཐོང་སྤང་བྱ་སྤངས་ཀྱང་། །ཀུན་འགྲོ་ལྷག་མ་རྣམས་ཀྱི་ལྡན། །
ཞེས་བཤད་པ་ལྟར། སྡུག་བསྔལ་མཐོང་སྤང་གི་ཐོབ་པ་བཅད་ཚར་ཡང་དེ་དང་ལྡན་པ་
40



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཞིག་བཤད་འདུག་པའི་ཕྱིར་རོ། །ཞིབ་པར་འདོད་ན་ངག་ལས་དྲིས་ཤིག །སྐལ་ལྡན་ཡོད་
ན་སྙིང་གི་ཐིག་ལེར་ཡིད་ཀྱི་ཟེ་འབྲུར་འབྲལ་མེད་ཆོངས་ཤིག་གོ ། །
༈ གསུམ་པ་སྤོང་བྱེད་གཉེན་པོ་བཤད་པ་ལ་གསུམ། གཉེན་པོ་སྤྱིར་བཤད་པ།
སྐབས་འདིའི་མུན་པའི་གཉེན་པོ་བྱེ་བྲག་ཏུ་བཤད་པ། དེ་ལས་རྟོགས་པའི་ཁྱད་པར་
བཤད་པའོ། །དང་པོ་ལ་ངོ་བོ། རྣམ་གྲངས། དབྱེ་བ་དང་གསུམ། དང་པོ་ནི། གཉེན་པོ་
རྣམ་བཞི་གང་རུང་གིས་བསྡུས་པའི་སྙོམས་འཇུག་གོ །གཉིས་པ་ལ། གཉེན་པོ། མཉམ་
བཞག །སྙོམས་འཇུག །ལམ་དང་བཞི་དོན་གཅིག །གསུམ་པ་ལ། རྣམ་པར་སུན་འབྱིན་
པའི་གཉེན་པོ། སྤོང་བ་གཉེན་པོ། རྟེན་གཉེན་པོ། ཐག་བསྲིངས་གཉེན་པོ་དང་བཞི། དང་ ་
པོ་ལ་མཚན་ཉིད་དང་། དབྱེ་བ་གཉིས། དང་པོ་ནི། གཉེན་པོ་དེ་བཞི་གང་རུང་གང་ཞིག །
རང་གི་སྤང་བྱ་ལ་ཉེས་དམིགས་སུ་ལྟ་བའི་སྒོ་ནས་མངོན་གྱུར་བ་མགོ་ནོན་གྱི་ཚུལ་གྱིས་
སྤོང་བའི་རིགས་སུ་གནས་པའི་སྙོམས་འཇུག་གོ །དེ་དང་སྦྱོར་བ་གཉེན་པོ་དོན་གཅིག །
འོན་ཀྱང་རང་འགྲེལ་ལས་སྦྱོར་བ་གཉེན་པོ་བར་ཆད་མེད་ལམ་གྱི་དངོས་རྒྱུར་བཤད་པ་
ལྟར་ན་དེ་གཉིས་ལ་ཁྱབ་ཆེ་ཆུང་ཅུང་ཟད་བཅོས་ཀྱང་རུང་ངོ༌། །
གཉིས་པ་དབྱེ་ན། ངོ་བོའི་སྒོ་ནས་ཟག་བཅས་ཟག་མེད་གཉིས། ལམ་གྱི་སྒོ་ནས་
ཚོགས་སྦྱོར་མཐོང་སྒོམ་དུ་གྱུར་པ་བཞི། རྗེས་འབྲང་ངམ་འཁོར་གྱི་སྒོ་ནས་ཕུང་པོ་ལྔར་
གྱུར་པའི་ལྔ་ཡོད་དེ། གཉིས་པ་ལའང་། མཚན་ཉིད་དང་དབྱེ་བ་གཉིས། དང་པོ་ནི། རང་
གི་སྤང་བྱ་སྒྲིབ་པ་སྤོང་བཞིན་པའི་རིགས་སུ་གནས་པའི་སྙོམས་འཇུག་གོ །དེ་དང་བར་
ཆད་མེད་ལམ་དོན་གཅིག །གཉིས་པ་དབྱེ་ན། ངོ་བོའི་སྒོ་ནས་ཟག་བཅས་ཟག་མེད། ལམ་
གྱི་སྒོ་ནས་ལམ་ལྔར་གྱུར་པ་ལྔ། རྗེས་འབྲང་གི་སྒོ་ནས་ཕུང་པོ་ལྔའོ། །གསུམ་པ་ལའང་
གཉིས་ལས། མཚན་ཉིད་ནི། རང་རྒྱུ་བར་ཆད་མེད་ལམ་གྱིས་སྤང་བྱ་སྤངས་པའི་བྲལ་
ཐོབ་ཀྱི་རྟེན་བྱེད་པའི་རིགས་སུ་གནས་པའི་སྙོམས་འཇུག་གོ །དེ་དང་རྣམ་གྲོལ་ལམ་དོན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མི་གཅིག་པ་ཡིན་ནོ། །གཉིས་པ་དབྱེ་བ་སྔར་དང་འདྲའོ། །བཞི་པ་ལ་གཉིས་ལས། མཚན་
ཉིད་ནི། རང་འདྲེན་བྱེད་ཀྱི་བར་ཆད་མེད་ལམ་གྱི་སྤང་བྱ་ཐག་སྲིང་བའི་རིགས་སུ་གནས་
པའི་སྙོམས་འཇུག་གོ །དེ་དང་ཁྱད་པར་ལམ་ཡང་དོན་མི་གཅིག་གོ །གཉིས་པ་དབྱེ་བ་འདྲ་
བ་ལགས་སོ། །
༈ གཉིས་པ་སྐབས་འདིའི་མུན་པའི་གཉེན་པོ་བཤད་པ་ལ། སྐབས་འདིའི་མུན་པ་
ལ་གཉིས་ཡོད་པའི་ཉོན་མོངས་པ་ཅན་གྱི་མི་ཤེས་པའི་གཉེན་པོ་ལ་ནི། ཉན་རང་རྣམས་
དང་ཁྱད་པར་མེད་ལ། ཉོན་མོངས་པ་ཅན་མ་ཡིན་པའི་མི་ཤེས་པའི་གཉེན་པོ་ལ་ནི་ཁྱད་
པར་ཡོད་དེ། ཉན་རང་རྣམས་ལ་དེ་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤོང་
བའི་གཉེན་པོ་ཙམ་ཡོད་ཀྱང་། དེའི་ངོ་བོ་སྤོང་བའི་གཉེན་པོ་བར་ཆད་མེད་ལམ་ལ་བྱང་
ཆུབ་སེམས་དཔའ་ལ་ནི་དེའི་ངོ་བོ་སྤོང་བའི་གཉེན་པོ་བར་ཆད་མེད་ལམ་ཡོད་པའི་ཕྱིར་ཏེ། །
རང་འགྲེལ་ལས། དེ་ཡང་སངས་རྒྱས་བཅོམ་ལྡན་འདས་ཀྱིས་གཉེན་པོ་བརྙེས་ནས་ཞེས་
སོགས་བཤད་པའི་ཕྱིར། འོ་ན་དེའི་ངོ་བོ་དངོས་སུ་སྤོང་པའི་བར་ཆད་མེད་ལམ་དེ་ཡང་
གང་ཡིན་སྙམ་ན། འདི་ལ་བྱང་སེམས་ཀྱི་མཐོང་ལམ་སྡུག་བསྔལ་ཆོས་བཟོད་ནས་བྱང་
སེམས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ཀུན་ལ་བྱེད་པའི་ལུགས་དང་། རྡོ་
རྗེ་ལྟ་བུའི་ཏིང་ངེ་འཛིན་ཁོ་ན་ལ་བྱེད་པའི་ལུགས་གཉིས་བྱུང་པ་ལས། དངོས་གཉེན་གྱི་
དབང་དུ་བྱས་ནས་རྡོ་རྗེ་ལྟ་བུའི་ཏིང་ངེ་འཛིན་ཁོ་ན་ལ་ངོས་འཛིན་པ་ཉིད་འཐད་པ་ཡིན་ཏེ།
དེས་དེ་སྤོང་བར་ནུས་པའི་ཕྱིར་རོ། །དེ་ལྟར་ཡང་གང་སྤེལ་ལས། གཉེན་པོ་བརྙེས་ནས་
ཞེས་བྱ་བ་ནི་ལམ་མངོན་དུ་གྱུར་པའི་ངོ་བོས་སོ། །གཉེན་པོ་ནི་སྤོང་བར་བྱེད་པའི་ཕྱོགས་ཏེ།
དེ་ཡང་ཁ་ཅིག་ན་རེ། རྡོ་རྗེ་ལྟ་བུའི་ཏིང་ངེ་འཛིན་ཡིན་ཏེ། འདི་ལྟར་རྡོ་རྗེ་ལྟ་བུའི་ཏིང་ངེ་
འཛིན་གྱི་མཇུག་ཐོགས་སུ་བཅོམ་ལྡན་འདས་གཉིས་ཀའི་ཆ་ལས་རྣམ་པར་གྲོལ་བ་དང་།
ཐམས་ཅད་ལ་ཐོགས་པ་མེད་པའི་ཡེ་ཤེས་ཀྱི་ནུས་པ་མངའ་བར་གྱུར་ཏོ་ཞེའོ། །དེ་བརྙེས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་ནི་མངོན་དུ་གྱུར་པའི་ངོ་བོས་སོ། །གཞན་དག་ན་རེ། རྡོ་རྗེ་ལྟ་བུའི་ཏིང་ངེ་འཛིན་འབའ་
ཞིག་མ་ཡིན་གྱི། འོ་ན་ཅི་ཞེ་ན་སྡུག་བསྔལ་ལ་ཆོས་ཤེས་པའི་བཟོད་པ་ནས་བཟུང་སྟེ། རྡོ་
རྗེ་ལྟ་བུའི་ཏིང་ངེ་འཛིན་གྱི་བར་སྤོང་བའི་ལམ་ཐམས་ཅད་དེའི་གཉེན་པོར་འདོད་དེ་ཞེས་
སོགས་བཤད་པའི་ཕྱིར་རོ། ། །
༈ གསུམ་པ་དེས་ན་རྟོགས་པའི་ཁྱད་པར་བཤད་པ་ནི། དེ་ལྟར་ན་སངས་རྒྱས་དང་
ཉན་རང་དགྲ་བཅོམ་པ་རྣམས་ལ་རྟོགས་པའི་ཁྱད་པར་ཡང་ཡོད་དེ། ཉན་རང་རྣམས་ཀྱིས་
ཤེས་བྱ་ཇི་སྙེད་པའི་གནས་ཚུལ་མཐའ་དག་མ་རྟོགས་ལ། སངས་རྒྱས་རྣམས་ཀྱིས་དེ་
རྟོགས་པའི་ཕྱིར་རོ། །དེ་ལྟར་སྨྲས་པ་ལ་དོགས་པ་དཔྱད་པ་ནི། ཁོ་ན་རེ། ཁྱོད་ཀྱི་ངོ་སྐལ་
གྱི་སྤང་བྱར་གྱུར་པའི་མཐོང་སྤང་ཉོན་མོངས་ཡོད་པར་ཐལ། ཁྱོད་མཐོང་ལམ་བར་ཆད་
མེད་ལམ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་ངོ་སྐལ་
གྱི་མཐོང་སྤང་ཡོད་པར་ཐལ། ཁྱོད་མཐོང་ལམ་བར་ཆད་མེད་ལམ་ཡིན་པའི་ཕྱིར་ཞེས་
པའི་ཐལ་འགྱུར་ལ་ཁྱབ་པ་ཡོད་པའི་ཕྱིར་ཏེ། ཁྱོད་ཀྱི་ངོ་སྐལ་གྱི་སྒོམ་སྤང་ཡོད་པར་ཐལ།
ཁྱོད་སྒོམ་ལམ་བར་ཆད་མེད་ལམ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་
ཕྱིར་ཏེ། ཁྱོད་ཀྱི་ངོ་སྐལ་གྱི་སྒོམ་སྤང་ཡོད་པར་ཐལ། ཁྱོད་སྒོམ་ལམ་བར་ཆད་མེད་ལམ་
ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར་ཏེ། ཁྱོད་ངོ་སྐལ་གྱི་སྒོམ་སྤང་
ཡོད་པར་ཐལ། ཁྱོད་སྒོམ་ལམ་བར་ཆད་མེད་ལམ་ཡིན་པའི་ཕྱིར་ཞེས་པའི་ཐལ་འགྱུར་ལ་
ཁྱབ་པ་ཡོད་པའི་ཕྱིར་ཟེར་ན་མ་ཁྱབ་བམ་བསམ། རྩ་བར་འདོད་ན། བྱང་སེམས་ཀྱི་མཐོང་
ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན།
འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་གི་ཉོན་མོངས་སྤོང་བཞིན་པའི་བར་ཆད་
མེད་ལམ་ཡིན་པར་ཐལ། འདོད་པ་གང་ཞིག །ཁྱོད་མཐོང་ལམ་སྡུག་བསྔལ་ཆོས་བཟོད་
ཡིན་པའི་ཕྱིར། འདོད་ན། མིན་པར་ཐལ། ཁྱོད་དེ་སྤངས་ཟིན་པའི་ལམ་ཡིན་པའི་ཕྱིར་ཏེ།



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ཁྱོད་འདོད་ཉོན་དགུ་པ་སྤངས་ཟིན་པའི་ལམ་གང་ཞིག །འདོད་ཉོན་དགུ་པ་སྤོང་བཞིན་
པའི་སོ་སྐྱེའི་ལམ་ཡིན་ན། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་
པ་སོགས་བཞི་གཅིག་ཆར་དུ་སྤོང་བཞིན་པའི་ལམ་ཡིན་དགོས་པའི་ཕྱིར་རོ། །དང་པོ་དེར་
ཐལ། ཁྱོད་ཅི་ཡང་མེད་ཀྱི་ཉོན་མོངས་ས་དགུ་པ་སྤངས་ཟིན་པའི་ལམ་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། ཕྱི་མ་དེར་ཐལ། སྲིད་རྩེ་ལས་སྐྱེས་བཟོད་པ་ཡི། །གཞོམ་བྱ་
མཐོང་བས་སྤང་བྱ་ཉིད། །ལྷག་སྐྱེས་མཐོང་དང་སྒོམ་གཉིས་ཀྱིས། །ཞེས་བཤད་པའི་
ཕྱིར་རོ། །
གལ་ཏེ་རྩ་བར་མ་ཁྱབ་སྟེ། བྱང་སེམས་ཀྱི་མཐོང་ལམ་སྡུག་བསྔལ་ཆོས་བཟོད་ཀྱི་
ངོ་སྐལ་གྱི་སྤང་བྱར་གྱུར་པའི་མཐོང་སྤང་ཉོན་མོངས་པ་མེད་ཀྱང་། དེའི་ངོ་སྐལ་གྱི་སྤང་
བྱར་གྱུར་པའི་མཐོང་སྤང་ཡོད་པའི་ཕྱིར་ཏེ། འདོད་པའི་སས་བསྡུས་ཀྱི་སྡུག་བསྔལ་མཐོང་
སྤང་ཉོན་མོངས་ཀྱི་ཐོབ་པ་དེ་དེ་ཡིན་པའི་ཕྱིར། དེས་འདོད་པའི་སས་བསྡུས་ཀྱི་སྡུག་
བསྔལ་མཐོང་སྤངས་ཉོན་མོངས་སྔར་འཇིག་རྟེན་པའི་ལམ་དུ་སྤངས་ཟིན་ཀྱང་དེའི་ཐོབ་པ་
བཅད་མ་ཟིན་པའི་ཕྱིར་རོ་ཟེར་ན། ཤིན་ཏུ་མི་འཐད་དེ། འོ་ན་འདོད་ཉོན་དགུ་པ་སྤོང་
བཞིན་པའི་འཇིག་རྟེན་པའི་ལམ་ཡིན་ན། འདོད་ཉོན་དགུ་པའི་ཐོབ་པ་གཅོད་བཞིན་པའི་
ལམ་མ་ཡིན་དགོས་པར་ཐལ། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་
མོངས་སྤོང་བཞིན་པའི་འཇིག་རྟེན་པའི་ལམ་ཡིན་ན། དེའི་ཐོབ་པ་གཅོད་བཞིན་པའི་ལམ་
མ་ཡིན་པས་ཁྱབ་པའི་ཕྱིར། རྟགས་ཁས། འདོད་ན། འདོད་ཉོན་དགུ་པའི་ཐོབ་པ་གཅོད་
བཞིན་པའི་བྱང་སེམས་ཀྱི་སྒོམ་ལམ་བར་ཆད་མེད་ལམ་ཡོད་པར་ཐལ། བྱང་འཕགས་
ཡིན་ན། འདོད་ཉོན་དགུ་པའི་ཐོབ་པ་བཅད་ཟིན་པའི་གང་ཟག་ཡིན་པས་མ་ཁྱབ་པའི་
ཕྱིར་ཏེ། འདོད་ཉོན་དགུ་པ་སྤོང་བཞིན་པའི་སོ་སྐྱེའི་ལམ་ཡིན་ན། དེའི་ཐོབ་པ་གཅོད་
བཞིན་པའི་ལམ་མ་ཡིན་པའི་ཕྱིར། འདོད་ན། བྱང་སེམས་སྒོམ་ལམ་པའི་རྒྱུད་ཀྱི་སྒོམ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ལམ་བར་ཆད་མེད་ལམ་དགུ་དགུ་བརྒྱད་ཅུ་རྩ་གཅིག་ཁས་ལེན་རིགས་པར་ཐལ། དེའི་
རྒྱུད་ཀྱི་འདོད་ཉོན་དགུ་པའི་ཐོབ་པ་གཅོད་པ་ལ་ལྟོས་པའི་སྒོམ་ལམ་བར་ཆད་མེད་ལམ་
དགུ་ཁས་ལེན་པའི་རིགས་པའི་ཕྱིར་རོ། །འདོད་ན། མེད་པར་ཐལ། བྱང་འཕགས་ཀྱི་རྒྱུད་
ཀྱི་སྒོམ་ལམ་བར་ཆད་མེད་ལམ་ཡིན་ན། སྲིད་ཉོན་དགུ་སྤོང་བ་ལ་ལྟོས་པའི་བར་ཆད་མེད་
དགུ་པོ་གང་རུང་ཡིན་དགོས་པའི་ཕྱིར་ཏེ། དང་པོར་མ་ཡིན་སྐད་ཅིག་གམ། །སུམ་ཅུ་རྩ་
བཞི་ཐོབ་ཕྱིར་རོ། །ཞེས་བཤད་པའི་ཕྱིར། རྩ་བའི་སྒོམ་ལམ་བར་ཆད་མེད་ལམ་ལ་དེའི་
ཕྱིར་ལ་མ་ཁྱབ་ན། འདི་ལ་དཔྱད་གཞི་འདུག་ནའང་། ལན་གཅིག་ལ་འདི་གཏོང་ངོ་། །
ཆགས་བྲལ་སྔོན་སོང་གི་ཕྱིར་འོང་གི་རྒྱུད་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་
ཆོས་ཅན། ཁྱོད་ཀྱི་ངོ་སྐལ་གྱི་སྤང་བྱར་གྱུར་པའི་སྒོམ་ལམ་ཡོད་པར་ཐལ། ཁྱོད་སྒོམ་ལམ་
བར་ཆད་མེད་ལམ་ཡིན་པའི་ཕྱིར། འདོད་ན། ཁྱོད་འདོད་ཉོན་དང་པོ་སྤོང་བཞིན་པའི་བར་
ཆད་མེད་ལམ་ཡིན་པར་ཐལ། ཆོས་ཅན་གང་ཞིག །ཁྱོད་ཀྱི་ངོ་སྐལ་གྱི་སྤང་བྱར་གྱུར་པའི་
སྒོམ་སྤང་ཡོད་པའི་ཕྱིར། ཆོས་ཅན་དེ་མེད་དོ་ཟེར་ན། ལུགས་འདི་ལ་དཔྱད་པའི་གཞིར་
གྱུར་པ་ཡིན་པས་དཔྱད་དགོས་སོ། །དེས་ན་དོན་འདི་ལ་བྱང་སེམས་ཀྱི་སྤང་བྱ་སྤོང་ཚུལ་
གྱི་རིགས་པའི་འགྲོས་སྦྱར་ན། ཅི་ཡང་མེད་མན་ཆད་ལ་ཆགས་བྲལ་སྔོན་སོང་གི་ཕྱིར་འོང་
གི་རྒྱུད་ཀྱི་སྒོམ་ལམ་བར་མེད་ལམ་ཡིན་ན། སྲིད་ཉོན་དགུ་སྤོང་བ་ལ་ལྟོས་པའི་བར་ཆད་
མེད་ལམ་དགུ་པོ་གང་རུང་ཡིན་པས་ཁྱབ། དེས་ན་ཆགས་བྲལ་སྔོན་སོང་གི་ཕྱིར་འོང་གི་
རྒྱུད་ཀྱི་སྒོམ་ལམ་བར་ཆད་མེད་ལམ་ཡིན་ན། སྒོམ་ལམ་བར་ཆད་མེད་ལམ་ཆེན་པོ་སྐོར་
གསུམ་པོ་གང་རུང་ཡིན་པས་ཁྱབ་ཅིང་དེ་བཞིན་དུ་གཞན་ལ་ཡང་སྦྱར་ནས་ཤེས་པར་བྱེད་
དགོས་ཏེ། རྒྱུ་མཚན་ཅི་ཡང་མེད་མན་ཆད་ཆགས་བྲལ་སྔོན་སོང་གི་བྱང་སེམས་ལ་སྲིད་
ཉོན་དགུ་སྤོང་བའི་བར་ཆད་མེད་ལམ་དགུ་ཁོ་ན་ཆོག་པར་བཤད་པའི་ཕྱིར་རོ། །དེས་ན་
སྤྱིར་བཏང་ལམ་པ་ལ། ཁྱོད་སྒོམ་ལམ་བར་ཆད་མེད་ལམ་ཡིན་ན། ཁྱོད་ཀྱི་ངོ་སྐལ་གྱི་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྒོམ་སྤང་ཡོད་པས་ཁྱབ་ཅིང་། མཐོང་ལམ་བར་ཆད་མེད་ལམ་ལ་དེས་མ་ཁྱབ་ཅིང་། ཟག་
མེད་སྒོམ་ལམ་བར་ཆད་མེད་ལམ་ཆེན་པོ་ལ་ཟག་མེད་སྒོམ་ལམ་བར་ཆད་མེད་ལམ་ཆུང་
འབྲིང་གཉིས་ཐོབ་པས་མ་ཁྱབ་པ་སོགས་གནད་མང་དུ་ཡོད་དེ། སྐལ་བ་དང་ལྡན་ན་ངག་
ལས་དྲི་བར་བྱོས་ཤིག་གོ །
༈ ཡང་ཁོ་ན་རེ། བར་ཆད་མེད་ལམ་ཡིན་ན། མཐོང་ལམ་པའི་རྒྱུད་ཀྱི་བར་ཆད་མེད་ .
ལམ་དང༌། སྒོམ་ལམ་པའི་རྒྱུད་ཀྱི་བར་ཆད་མེད་ལམ་གང་རུང་ཡིན་པས་ཁྱབ་པར་ཐལ།
བར་ཆད་མེད་ལམ་ཡིན་ན། མཐོང་ལམ་བར་ཆད་མེད་ལམ་དང་། སྒོམ་ལམ་བར་ཆད་མེད་
ལམ་གང་རུང་ཡིན་པའི་ཕྱིར་ཟེར་ན་མ་གྲུབ་བོ། །འདོད་དང་ཁྱབ་པ་མེད་གང་ཟེར་ནའང་
འདྲ། དགྲ་བཅོམ་པ་དབང་རྟུལ་དབང་རྣོན་དུ་དབང་པོ་འཕོ་བར་བྱེད་པའི་བར་ཆད་མེད་
ལམ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཆོས་ཅན་དེ་ཡིན་པའི་ཕྱིར་ཏེ། ཁོ་
ཡོད་པའི་ཕྱིར་ཏེ། མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་སྟེན་ཕྱིར་རོ། །
ཞེས་བཤད་པའི་ཕྱིར་རོ། །འདོད་མི་ནུས་ཏེ། མི་སློབ་ལམ་ཡིན་པའི་ཕྱིར། གོང་དུ་རྟགས་
མ་གྲུབ་བྱས་པ་ལ་དེར་ཐལ། སློབ་པའི་རྒྱུད་ཀྱི་བར་ཆད་མེད་ལམ་ཡིན་ན། དེ་གང་རུང་
ཡིན་དགོས་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། སློབ་པའི་གང་ཟག་ཡིན་ན།
མཐོང་ལམ་པ་དང་སྒོམ་ལམ་པ་གང་རུང་ཡིན་དགོས་པའི་ཕྱིར་ཏེ། སློབ་པ་ཡིན་ན།
འཕགས་པ་ཡིན་དགོས་པའི་ཕྱིར་རོ། །རང་རེའི་མ་ཁྱབ་བྱས་པ་དེ་ལ། ཉན་ཐོས་སྦྱོར་ལམ་
པའི་རྒྱུད་ཀྱི་འདོད་ཉོན་དགུ་པ་སྤོང་བཞིན་པའི་བར་ཆད་མེད་ལམ་ཆོས་ཅན། ཁྱོད་མཐོང་
ལམ་བར་ཆད་མེད་ལམ་དང་སྒོམ་ལམ་བར་ཆད་མེད་ལམ་གང་རུང་ཡིན་པར་ཐལ། ཁྱོད་
སློབ་པའི་རྒྱུད་ཀྱི་བར་ཆད་མེད་ལམ་ཡིན་པའི་ཕྱིར་ཏེ། ཁྱོད་སློབ་ལམ་པའི་རྒྱུད་ཀྱི་བར་
ཆད་མེད་ལམ་ཡིན་པའི་ཕྱིར་ཟེར་ན་མ་ཁྱབ། རྟགས་ཆོས་ཅན་གྱིས་གྲུབ་བོ། །འདོད་ན། །
ཁྱོད་དེ་གང་རུང་མིན་པར་ཐལ། ཁྱོད་སྦྱོར་ལམ་ཡིན་པའི་ཕྱིར་བྱས་པ་ལ། དེ་ཆོས་ཅན།
46



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཁྱོད་དེ་གང་རུང་ཡིན་པར་ཐལ། ཁྱོད་སྒོམ་ལམ་བར་ཆད་མེད་ལམ་ཡིན་པའི་ཕྱིར་ཏེ། སྒོམ་
ལམ་གང་ཞིག །བར་ཆད་མེད་ལམ་ཡིན་པའི་ཕྱིར་ཟེར་ན་མ་ཁྱབ། རྟགས་དང་པོ་དེར་
ཐལ། མཉམ་བཞག་ཟག་བཅས་ཡིན་པའི་ཕྱིར་རོ། །
༈ གསུམ་པ་གཉེན་པོས་སྤང་བྱ་སྤོང་ཚུལ་བཤད་པ་ལ་བཞི། ཉོན་སྒྲིབ་སྤོང་ཚུལ།
སྙོམ་འཇུག་གི་སྒྲིབ་པ་སྤོང་ཚུལ། ཉོན་མོངས་པ་ཅན་མ་ཡིན་པའི་མི་ཤེས་པ་སྤོང་ཚུལ།
ཡང་གཉེན་པོ་དེ་དག་གི་དོན་བསྡུ་བ་བཤད་པའོ། །དང་པོ་ལ་རྒྱས་པར་འོག་ཏུ་འཆད་པས་
འདིར་གནད་སྡུད་ན། སྤྱིར་བཏང་ལ་སྤོང་གཉེན་ད་ལྟར་བས་སྤང་བྱ་ཉོན་མོངས་ད་ལྟར་བ་
སྤོང་བ་ཡིན་ཏེ། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་སྤོང་། །ཞེས་
བཤད་པའི་ཕྱིར། དེ་ཡང་ཅི་ཡང་མེད་མན་ཆད་ལ་སོ་སོ་སྐྱེ་བོའི་གནས་སྐབས་སུ་གནས་དེ་
དང་དེའི་མཐོང་སྤང་དང་སྒོམ་སྤང་གཉིས་གཅིག་ཆར་སྤོང་བ་ཡིན་ཏེ། ལྷག་སྐྱེས་མཐོང་
དང་སྒོམ་གཉིས་ཀྱིས། །ཞེས་བཤད་པའི་ཕྱིར་རོ། །འོ་ན་དེ་གཉིས་གཅིག་ཆར་དུ་ཇི་ལྟར་
སྤོང་སྙམ་ན། བཤད་པར་བྱ་སྟེ། དེ་ཡང་འདོད་པ་ལྟ་བུ་ལ་སྦྱར་ན། འདོད་པའི་སས་བསྡུས་
ཀྱི་སྡུག་བསྔལ་མཐོང་སྤང་ཉོན་མོངས་པ་ཆེན་པོ་སྐོར་གསུམ་སོགས་དགུ། དེ་བཞིན་དུ་
ཀུན་འབྱུང་། འགོག་པ། ལམ་མཐོང་སྤང་ཉོན་མོངས་གསུམ་ལ་ཡང་དགུ་དགུར་ཕྱེ་ནས་སོ་
སོ་སྐྱེ་བོའི་རྒྱུད་ཀྱི་ཚངས་རིས་ཀྱི་ཉེར་བསྡོགས་རབ་ཏུ་དབྱེ་ན་ཆུང་ངུ་སྐད་ཅིག་མ་དང་པོ་
དེས་འདོད་ཉོན་ཆེན་པོའི་ཆེན་པོ། འདོད་པའི་སྡུག་བསྔལ་མཐོང་སྤང་ཉོན་མོངས་ཆེན་
པོའི་ཆེན་པོ་སོགས་འདོད་པའི་མཐོང་སྤང་ཉོན་མོངས་ཆེན་པོའི་ཆེན་པོ་བཞི་དང་བཅས་
པའི་ལྔ་གཅིག་ཅར་དུ་སྤོང་བ་ནས། ཚངས་རིས་ཀྱི་ཉེར་བསྡོགས་སྦྱོར་མཐའ་ཡིད་བྱེད་ཆེན་
པོའི་ཆེན་པོ་དེས་འདོད་པའི་སྒོམ་སྤང་ཉོན་མོངས། འདོད་པའི་མཐོང་སྤང་ཉོན་མོངས་ཆུང་
ངུའི་ཆུང་ངུ་བཞི་སྟེ་ལྔ་གཅིག་ཆར་དུ་སྤོང་ཞིང་། དེ་བཞིན་སྲིད་རྩེའི་ཉེར་བསྡོགས་སྦྱོར་
མཐའ་ཡིད་བྱེད་ཆེན་པོའི་ཆེན་པོ་དེས་ཅི་ཡང་མེད་ཀྱི་ཉོན་མོངས་རིགས་ལྔ་ཆུང་ངུའི་ཆུང་ངུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལྔ་གཅིག་ཆར་དུ་སྤོང་བའི་བར་དུ་རིགས་འགྲེ་བ་ཡིན་ནོ། །དེས་ན་མཐོང་སྤང་ཉོན་མོངས་
ལ་ཆེ་འབྲིང་ཆུང་གསུམ་གྱི་དབྱེ་བས་དགུར་ཕྱེ་བ་དེ། སྒོམ་ལམ་ཟག་བཅས་ཀྱིས་སྤོང་བའི་
ཚེ་རིམ་བཞིན་དུ་སྤོང་བ་ཡིན་ཡང་། མཐོང་ལམ་གྱིས་སྤོང་བའི་ཚེ་གཅིག་ཆར་དུ་སྤོང་བ་
ཡིན་ཏེ། མཐོང་ལམ་སྡུག་བསྔལ་ཆོས་བཟོད་ཀྱིས་འདོད་པའི་སས་བསྡུས་ཀྱི་སྡུག་བསྔལ་
མཐོང་སྤང་ཉོན་མོངས་དགུ་གཅིག་ཅར་དུ་སྤོང་བ་སོགས་ཡིན་པའི་ཕྱིར་རོ། །དེ་ལྟར་ཡང་
འཐད་དེ། སྒོམ་པའི་ལམ་ནི་རྣམ་གཉིས་ཏེ། །ཞེས་པའི་རང་འགྲེལ་ལས། མཐོང་བའི་
ལམ་ནི་ཁམས་གསུམ་པའི་གཉེན་པོ་ཡིན་པའི་ཕྱིར་དང༌། མཐོང་བས་སྤང་བར་བྱ་བའི་
རྣམ་པ་དགུ་གཅིག་ཆར་དུ་སྤོང་བའི་ཕྱིར། འཇིག་རྟེན་ལས་འདས་པ་ཁོ་ན་ཡིན་པའི་
ཕྱིར་ཏེ། འཇིག་རྟེན་པ་ལ་ནི་དེ་འདྲ་བའི་མཐུ་མེད་དོ་ཞེས་བཤད་པའི་ཕྱིར། འོན་ཀྱང་ཅི་
ཡང་མེད་མན་ཆད་ལ་མཐོང་སྤང་དང་སྒོམ་སྤང་གཉིས་ཀར་སྤོང་བས་མ་ཁྱབ་སྟེ། སྔར་ཅི་
ཡང་མེད་མན་ཆད་གྱི་མཐོང་སྤང་ཉོན་མོངས། མཐོང་ལམ་གྱི་གནས་སྐབས་སུ་སྤངས་ཟིན་
ནས། ཕྱིས་སྒོམ་ལམ་གྱི་གནས་སྐབས་སུ་ས་དེ་དང་དེའི་སྒོམ་སྤང་ཉོན་མོངས་སྤོང་བའི་
འཕགས་མཆོག་ཡོད་པའི་ཕྱིར་རོ། །
གཉིས་པ་སྙོམས་འཇུག་གི་སྒྲིབ་པ་སྤོང་ཚུལ་ལ་གཉིས། སྙོམ་འཇུག་གི་སྒྲིབ་པ་ངོས་
བཟུང་བ་དང་། དེ་སྤོང་ཚུལ་ལོ། །དང་པོ་ནི། རྣམ་པར་ཐར་པ་བརྒྱད་ལ་འཇུག་པའི་
གེགས་སུ་གྱུར་པའི་ལུས་སེམས་ལས་སུ་མི་རུང་བ་ཞིག་ལ། རྣམ་པར་ཐར་པའམ་ཏིང་ངེ་
འཛིན་སྙོམས་འཇུག་གི་སྒྲིབ་པའམ་ཏིང་ངེ་འཛིན་གྱི་སྒྲིབ་པ་ཞེས་འཇོག་སྟེ། གང་སྤེལ་
ལས། རྣམ་པར་ཐར་པའི་སྒྲིབ་པ་ནི་རྣམ་པར་ཐར་པའི་སྒྲིབ་པ་སྟེ། དེ་གང་གིས་བསམ་
གཏན་དག་བསྐྱེད་པར་མི་ནུས་པ་ལུས་དང་སེམས་ལས་སུ་མི་རུང་བ་ཉིད་དོ། །ཞེས་དང་།
དེ་ཡང་གང་ཞེ་ན། གང་གིས་རྣམ་པར་ཐར་པ་དག་བསྐྱེད་པར་མི་ནུས་པ་ལུས་དང་སེམས་
ལས་སུ་མི་རུང་བ་ཉིད་དོ་ཞེས་བཤད་པའི་ཕྱིར་ཏེ། དེས་ན་སྐབས་འདིར་རྣམ་པར་ཐར་པ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བརྒྱད་ལ་འཇུག་པའི་གེགས་སུ་གྱུར་པའི་སྙོམས་འཇུག་གི་སྒྲིབ་པ་བརྒྱད་བཤད་པས།
འགོག་སྙོམས་ལ་སྙོམས་པར་འཇུག་པའི་གེགས་སུ་གྱུར་པའི་སྙོམ་འཇུག་གི་སྒྲིབ་པ་དེ་
གང་ཡིན་ཞེས་བློ་གསལ་དག་གིས་མཁས་པ་ཡོངས་ལ་དྲིས་ཤིག །
༈ གཉིས་པ་སྤོང་ཚུལ་དངོས་ལ། རེ་ཤིག་སྔ་མའི་དཔྱད་པ་དེ་བཏང་སྙོམས་བཞག་
ནས་པཎ་ཆེན་མཁས་པའི་དབང་པོའི་དགོངས་པ་ལྟར་བཤད་ན། ལུགས་འདིའི་ཐུན་མོང་
མ་ཡིན་པའི་ཁྱད་ཆོས་ལ་ཅིག་ཆར་བའི་རྒྱུན་ཞུགས་དང་དགྲ་བཅོམ་སོགས་ཁས་མི་ལེན་
ཞིང༌། ཕྱིར་མི་འོང་ལ་འདོད་པའི་སྙོམས་འཇུག་གི་སྒྲིབ་པ་ཐོབ་པ་བཅད་པའི་ཚུལ་གྱིས་
སྤངས་པས་མ་ཁྱབ་སྟེ། གཅིག་ཆར་བའི་རྒྱུན་ཞུགས་དང་དགྲ་བཅོམ་སོགས་ཁས་མ་
བླངས་པའི་གནད་ཀྱིས། ཤེར་རྐྱང་གི་ཉན་ཐོས་དགྲ་བཅོམ་པ་ཐོབ་ཁ་མའི་གང་ཟག་དེ།
ཕྱིར་མི་འོང་དུ་ཁས་ལེན་དགོས་ལ། དེའི་ཚེ་དེ་ཐོབ་ཁ་མའི་ཕྱིར་མི་འོང་དེས་འདོད་པའི་
སྙོམས་འཇུག་གི་སྒྲིབ་པ་ཐོབ་པ་བཅད་པའི་སྒོ་ནས་སྤངས་པ་མི་སྲིད་པའི་ཕྱིར་རོ། །འོ་ན་
འདོད་པའི་སྙོམས་འཇུག་གི་སྒྲིབ་པ་ཐོབ་པ་བཅད་པའི་སྒོ་ནས་མ་སྤངས་པའི་ཕྱིར་མི་འོང་
དེས་ཚངས་རིགས་ཀྱི་ཉོན་མོངས་དང་པོ་ཡན་ཆད་གཉེན་པོ་གང་ལ་བརྟེན་ནས་སྤོང་སྙམ་ན།
བཤད་པར་བྱ་སྟེ། དེ་ལྟ་བུའི་ཕྱིར་མི་འོང་དེས། ཚངས་རིས་ཀྱི་ཉེར་བསྡོགས་སྦྱོར་མཐའ་
ཡིད་བྱེད་ཆེན་པོ་ཁོ་ན་ལ་བརྟེན་ནས་ཉོན་མོངས་པ་ལྷག་མ་དེ་དག་སྤོང་བ་ཡིན་ཏེ། འདོད་
པའི་སྙོམས་འཇུག་གི་སྒྲིབ་པ་ཐོབ་པ་བཅད་པའི་སྒོ་ནས་མ་སྤངས་པས་དངོས་གཞི་སྙོམས་
འཇུག་མ་ཐོབ་པའི་ཕྱིར་རོ། །འོ་ན་དེས་དེ་ལ་བརྟེན་ནས་དེ་དག་གཅིག་ཅར་དུ་སྤོང་ངམ་
སྙམ་ན་མ་ཡིན་ཏེ། དེ་ལྟ་བུའི་ཕྱིར་མི་འོང་དེས་ཐོག་མར་ཚངས་རིགས་ཀྱི་ཉོན་མོངས་དགུ་
སྤོང་བ་ལ་ལྟོས་པའི་ཚངས་རིས་ཀྱི་ཉེར་བསྡོགས་སྦྱོར་མཐའ་ཡིད་བྱེད་ཆེན་པོར་གྱུར་པའི་
བར་ཆད་མེད་ལམ་དགུ་བསྐྱེད་ནས། ཚངས་རིས་ཀྱི་ཉོན་མོངས་དགུ་སྤོང་བ་ནས་སྲིད་ཉོན་
དགུ་སྤོང་བ་ལ་ལྟོས་པའི་ཚངས་རིགས་ཀྱི་ཉེར་བསྡོགས་སྦྱོར་མཐའ་ཡིད་བྱེད་ཆེན་པོར་



·
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གྱུར་པའི་བར་ཆད་མེད་ལམ་དགུ་བསྐྱེད་ནས། སྲིད་ཉོན་དགུ་སྤོང་བའི་བར་དུ་གནས་དེ་་་
དག་གི་ཉོན་མོངས་པ་རྣམས་རིམ་གྱིས་སྤོང་བའི་ཕྱིར་རོ། །
༈ འོ་ན་ཚངས་རིས་ཀྱིས་ཉེར་བསྡོགས་སྦྱོར་མཐའ་ཡིད་བྱེད་ཆེན་པོ་ཁོ་ན་ལ་བརྟེན་
ནས་དེ་དག་རིམ་གྱིས་སྤོང་བར་ཇི་ལྟར་ཤེས་ཞེ་ན། ལུང་དང་རིགས་པ་ལས་ཏེ། དང་པོ་
ལུང་ནི། ཟག་མེད་མི་ལྕོགས་མེད་པ་ཡིས། །ཐམས་ཅད་ལས་ནི་འདོད་ཆགས་བྲལ། །ཞེས་
དང་། མི་ལྕོགས་མེད་འབྲས་ཐམས་ཅད་དོ། །ཞེས་བཤད་པས་ཤེས་ལ། རིགས་པ་ནི་དེ་ལྟ་
བུ་དེས་དངོས་གཞི་སྙོམས་འཇུག་མ་ཐོབ་པའི་གནད་ཀྱིས་ཤེས་པ་ཡིན་ནོ། །དེ་ཡང་དེ་ལྟར་
མ་ཡིན་ན། ཁྱོད་ཉོན་ཅིག་ །ཤེར་རྐྱང་གི་ཉན་ཐོས་དགྲ་བཅོམ་པ་ཐོབ་ཁ་མའི་འཕགས་
པའི་གང་ཟག་ཆོས་ཅན། ཁྱོད་ཕྱིར་མི་འོང་ཡིན་པར་ཐལ། ཁྱོད་ཉན་ཐོས་འབྲས་གནས་
གང་ཞིག །དགྲ་བཅོམ་པ་ཡང་མ་ཡིན། ཕྱིར་འོང་ཡང་མ་ཡིན། རྒྱུན་ཞུགས་ཀྱང་མ་ཡིན་
པའི་ཕྱིར། དང་པོ་གཉིས་ཆོས་ཅན་གྱི་གྲུབ། ཕྱི་མ་མ་གྲུབ་ན། གཅིག་ཆར་བའི་རྒྱུན་
ཞུགས་ཡིན་པར་ཐལ། དགྲ་བཅོམ་པ་ཐོབ་ཁའི་རྒྱུན་ཞུགས་ཡིན་པའི་ཕྱིར། འདོད་ན། དེ་
ཆོས་ཅན། ཁྱོད་སྲིད་རྩེའི་དངོས་གཞི་སྙོམས་འཇུག་ཐོབ་པའི་གང་ཟག་ཡིན་པར་ཐལ།
ཁྱོད་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་ཕྱིར་མི་འོང་གང་ཞིག །ཕྱིར་མི་
འོང་ཡིན་ན་དངོས་གཞི་སྙོམས་འཇུག་ཐོབ་པས་ཁྱབ་པའི་ཕྱིར། རྟགས་ཕྱི་མ་སོང་། དང་པོ་
དེར་ཐལ། དགྲ་བཅོམ་ཐོབ་ཁ་མའི་ཕྱིར་མི་འོང་ཡིན་པའི་ཕྱིར། འདོད་ན། ཤེར་རྐྱང་གི་
ཉན་ཐོས་དགྲ་བཅོམ་པ་དེ་སྙོམས་འཇུག་གི་སྒྲིབ་པ་ལས་གྲོལ་བའི་གང་ཟག་ཡིན་པར་
ཐལ། དེ་ཐོབ་ཁ་མའི་འཕགས་པའི་གང་ཟག་དེ་སྙོམས་འཇུག་གི་སྒྲིབ་པ་སྤངས་པའི་གང་
ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་གཉིས་ཀའི་ཆ་ལས་རྣམ་པར་གྲོལ་བའི་
དགྲ་བཅོམ་པ་ཡིན་པར་ཐལ། ཁྱོད་ཉོན་སྒྲིབ་དང་སྙོམས་འཇུག་གི་སྒྲིབ་པ་གཉིས་ཀ་ལས་
གྲོལ་བའི་དགྲ་བཅོམ་པ་ཡིན་པའི་ཕྱིར་རོ། །
50



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
༈ ཡང་ཁོ་ན་རེ། སྤོང་གཉེན་བར་ཆད་མེད་ལམ་ཡིན་ན། ད་ལྟར་བ་ཡིན་དགོས་
པར་ཐལ། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་སྤོང་། ཞེས་པའི་
གཞུང་དོན་གྲུབ་པ་གང་ཞིག །འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་
མོངས་མ་སྤངས་པའི་མཐོང་ལམ་སྡུག་བསྔལ་ཆོས་བཟོད་ཡིན་ན། འདོད་པའི་སས་བསྡུས་
ཀྱི་སྡུག་བསྔལ་མཐོང་སྤང་ཉོན་མོངས་སྤོང་བཞིན་པའི་ལམ་ཡིན་དགོས་པའི་ཕྱིར།
འདོད་ན། མཐོང་ལམ་སྡུག་བསྔལ་ཆོས་བཟོད་མ་འོངས་པ་ཆོས་ཅན། དེར་ཐལ། དེའི་
ཕྱིར། རྩ་བ་ལ་མ་ཁྱབ་ཟེར་ན། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་
མོངས་མ་སྤངས་པའི་མཐོང་ལམ་མམ་སྡུག་བསྔལ་ཆོས་བཟོད་མ་འོངས་པ་ཆོས་ཅན། དེར་
ཐལ། དེའི་ཕྱིར། རྟགས་མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། རང་འགྲེལ་ལས།
དེ་སྐྱེས་ན་འཕགས་པའི་གང་ཟག་ཅེས་བྱའོ་མ་འོངས་པས་ནི་སོ་སོ་སྐྱེ་བོ་ཉིད་ཟློག་པར་
བྱེད་དེ། ཞེས་བཤད་པའི་ཕྱིར། འདོད་ན་དེ་ཆོས་ཅན། ཁྱོད་འདོད་པའི་སས་བསྡུས་ཀྱི་
སྡུག་བསྔལ་མཐོང་སྤང་ཉོན་མོངས་ད་ལྟར་བ་སྤོང་བཞིན་པའི་གཉེན་པོ་ཡིན་པར་ཐལ།
འདོད་པ་གང་ཞིག །ཁྱོད་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་ད་
ལྟར་བ་མ་སྤངས་པའི་ལམ་ཡིན་པའི་ཕྱིར། འདོད་ན་མ་ཡིན་པར་ཐལ། ཆོས་ཅན་ཡིན་
པའི་ཕྱིར་རོ་ཟེར་ན། རང་ལན་ཐལ་འགྱུར་གྱི་རྩ་བ་ལ་མ་གྲུབ་ཟེར་བ་ལས་འོས་མེད་དོ། །
༈ གསུམ་པ་ཉོན་མོངས་པ་ཅན་མ་ཡིན་པའི་མི་ཤེས་པ་སྤོང་ཚུལ་ལ་གཉིས་ཏེ།
དངོས་དང་། སྤོང་ཚུལ་གྱི་ཁྱད་པར་བཤད་པའོ། །དང་པོ་ནི། བྱང་སེམས་ཀྱི་སྒོམ་ལམ་རྡོ་
རྗེ་ལྟ་བུའི་ཏིང་ངེ་འཛིན་ད་ལྟར་བ་དེས་སྤང་བྱ་ཉོན་མོངས་པ་ཅན་ཡིན་མིན་གྱི་མི་ཤེས་པ་ད་
ལྟར་བ་གཉིས་ཀྱི་ཐོབ་པ་གཅོད་པར་བྱེད་ཅིང་། མི་ཤེས་པ་དེ་གཉིས་མ་འོངས་པ་སླར་མི་
སྐྱེ་བའི་ཆོས་ཅན་དུ་བྱས་ཏེ། སངས་རྒྱས་པའི་ཚེ་མི་ཤེས་པ་དེ་གཉིས་ཀྱི་ཐོབ་པ་བཅད་པའི་
སོ་སོར་བརྟགས་འགོག་དང༌། དེ་གཉིས་མ་འོངས་པ་མི་སྐྱེ་བའི་ཆོས་ཅན་དུ་བྱས་པའི་
51



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བརྟགས་མིན་གྱི་འགོག་པ་གཉིས་མངོན་དུ་བྱེད་པ་ཡིན་ཏེ། གང་སྤེལ་ལས། གཉེན་པོ་
བརྙེས་ནས་བཅོམ་སྟེ་ཞེས་བྱ་བ་ནི་དེའི་སོ་སོར་བརྟགས་པའི་འགོག་པ་བརྙེས་པ་སྟོན་པར་
བྱེད་ལ། ཕྱིས་མི་སྐྱེ་བའི་དོན་དུ་བྱས་ཏེ་ཞེས་བྱ་བ་འདིས་ནི་སོ་སོར་བརྟགས་པ་མ་ཡིན་
པའི་འགོག་པ་བརྙེས་པ་སྟོན་པར་བྱེད་དེ་ཞེས་བཤད་པའི་ཕྱིར། དེས་ན་སྤོང་བྱེད་གཉེན་པོ་
རྣམས་ལ་མ་འོངས་པ་དང་ད་ལྟར་བ་གཉིས་གཉིས་ཡོད་པའི་ད་ལྟར་བ་དེས་སྤང་བྱ་སྤོང་
བའི་བྱ་བ་བྱེད་ཀྱི། ཅིག་ཤོས་མ་འོངས་པས་མི་བྱེད་དེ། །ཆོས་ཀྱི་བཟོད་པ་ཟག་པ་མེད། །
ཅེས་པའི་རང་འགྲེལ་ལས། དེ་སྐྱེས་ན་འཕགས་པའི་གང་ཟག་ཅེས་བྱའོ། །མ་འོངས་པས་
ནི་སོ་སོ་སྐྱེ་བོ་ཉིད་ཟློག་པར་བྱེད་དེ། མ་འོངས་པ་དེའི་བྱ་བ་ནི་དེ་ཁོ་ན་ཉིད་ཡིན་པའི་ཕྱིར་
ཁས་ལེན་གྱི། གཞན་ནི་མ་ཡིན་ཏེ་མར་མེ་དང་སྐྱེ་བ་བཞིན་ནོ། །ཞེས་བཤད་པའི་ཕྱིར། འོ་
ན་ལུང་དེའི་དོན་ཅི་སྙམ་ན། མཐོང་ལམ་སྡུག་བསྔལ་ཆོས་བཟོད་ད་ལྟར་བས་ཁོ་རང་གི་
སྤང་བྱ་ཉོན་མོངས་སྤོང་ལ། ཆོས་བཟོད་མ་འོངས་པས་ནི་རང་གི་རྟེན་གྱི་གང་ཟག་སོ་སོ་སྐྱེ་
བོ་དེའི་ཐོབ་པ་རྣམ་པར་ཉམས་པར་བྱས་ཏེ་སོ་སོ་སྐྱེ་བོ་ལས་ཟློག་པར་བྱས་པ་ཙམ་ཡིན་གྱི་
ཉོན་མོངས་སྤོང་བར་མི་ནུས་ཏེ། དཔེར་ན་མར་མེ་མ་འོངས་པས་མུན་པ་སེལ་ཞིང་སྡོང་བུ་
བསྲེག་པའི་བྱ་བ་ནི་མར་མེ་ད་ལྟར་བས་བྱེད་པ་དང༌། བུམ་པའི་མཚན་ཉིད་སྐྱེ་བ་ཞེས་བྱ་
བ་མ་འོངས་པ་དེས་བུམ་པ་ད་ལྟར་བ་བསྐྱེད་པའི་བྱ་བ་བྱེད་པ་བཞིན་ནོ་ཞེས་པ་སྟེ། རྒྱལ་
སྲས་མ་ལས། དཔེར་ན་མར་མེ་མ་འོངས་པས་མུན་པ་སེལ་བར་ནུས་པ་དང་། སྐྱེ་བ་མ་
འོངས་པས་བསྐྱེད་པར་བྱ་བ་བསྐྱེད་པ་དེ་བཞིན་དུ་སྡུག་བསྔལ་ལ་ཆོས་ཤེས་པའི་བཟོད་པ་
མ་འོངས་པས་ཀྱང་། སོ་སོ་སྐྱེ་བོ་ཉིད་ཟློག་པར་ནུས་པར་ཁས་ལེན་གྱི། བྱེད་པ་གཞན་ཉོན་
མོངས་པ་སྤོང་བ་ནི་མ་ཡིན་ནོ་ཞེས་བཤད་པའི་ཕྱིར་རོ། །
༈ གཉིས་པ་དེས་ན་སངས་རྒྱས་དང་ཉན་རང་གི་སྤོང་ཚུལ་གྱི་ཁྱད་པར་བསྟན་པ་ལ།
དེ་ལྟར་ན་ཉན་རང་རྣམས་ལས་སངས་རྒྱས་སྤང་བྱ་སྤོང་ཚུལ་སྤངས་པའི་འབྲས་བུ་གཉིས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
ཀྱི་སྒོ་ནས་ཀྱང་ཁྱད་པར་འཕགས་པ་ཡིན་ཏེ། ཉན་རང་རྣམས་ཀྱིས་ནི་མི་ཤེས་པ་གཉིས་པ་
དེ་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤོང་ཞིང་མི་ཤེས་པ་དེའི་ངོ་བོ་སྤོང་
བར་མི་ནུས་ལ། རྒྱུ་མཚན་དེའི་ཕྱིར་མི་ཤེས་པ་དེའི་ངོ་བོ་སྤོང་བའི་གཉེན་པོ་མེད་པས། མི་
ཤེས་པའི་ཐོབ་པ་དང་བྲལ་བའི་སོ་སོར་བརྟགས་འགོག་མི་ཐོབ་ཅིང་། དེ་ལ་འདུན་པའི་
འདོད་ཆགས་སྤངས་ཀྱང་སླར་མངོན་དུ་གྱུར་བས་མི་ཤེས་པ་སྐྱེ་བ་ལ་གེགས་བྱེད་པའི་
བརྟགས་མིན་གྱི་འགོག་པ་མི་ཐོབ་ལ། སངས་རྒྱས་བཅོམ་ལྡན་འདས་རྣམས་ལ་ནི་སྤོང་
ཚུལ་ལ་ཁྱད་ཞུགས་པས། སྤངས་པའི་འབྲས་བུ་འགོག་པ་གཉིས་མངོན་དུ་བྱས་པའི་
ཕྱིར་རོ། །
༈ སྐབས་འདིར་པཎ་ཤཱཀ་པ་ན་རེ། མི་ཤེས་པ་གཉིས་པོ་དེ་སྤོང་བའི་གཉེན་པོ་ནི་
སློབ་པའི་ལམ་ན་མེད་དེ། སློབ་ལམ་ན་མི་ཤེས་པ་དེ་དང་འཛིན་སྟངས་འགལ་བའི་གཉེན་
པོ་མེད་པའི་ཕྱིར། དེས་ན་མི་ཤེས་པ་དེའི་གཉེན་པོ་ནི་སངས་རྒྱས་ཀྱི་ཡེ་ཤེས་མ་འོངས་པ་
དེ་ཡིན་ནོ་ཞེས་ཟེར་ན། འོ་ན་ཉོན་མོངས་པ་ཅན་མ་ཡིན་པའི་མི་ཤེས་པའི་དངོས་གཉེན་དུ་
གྱུར་པའི་སངས་རྒྱས་ཀྱི་ཡེ་ཤེས་མ་འོངས་པ་ཆོས་ཅན། ཁྱོད་དེའི་དངོས་གཉེན་མ་ཡིན་
པར་ཐལ། ཁྱོད་དེ་སྤངས་པའི་ལམ་ཡིན་པའི་ཕྱིར་ཏེ། ཁྱོད་སངས་རྒྱས་ཀྱི་ཡེ་ཤེས་ཡིན་
པའི་ཕྱིར། ཡང་དེ་ཆོས་ཅན། ཁྱོད་ཉོན་མོངས་པ་ཅན་མ་ཡིན་པའི་མི་ཤེས་པའི་ཐོབ་པ་
གཅོད་བཞིན་པའི་ལམ་ཡིན་པར་ཐལ། ཁྱོད་དེའི་དངོས་གཉེན་བར་ཆད་མེད་ལམ་ཡིན་
པའི་ཕྱིར། འདོད་ན་མིན་པར་ཐལ། ཁྱོད་དེའི་ཐོབ་པ་བཅད་ཟིན་པའི་ལམ་ཡིན་པའི་
ཕྱིར་ཏེ། སངས་རྒྱས་ཀྱི་ཡེ་ཤེས་ཡིན་པའི་ཕྱིར་རོ། །
༈ བཞི་པ་སྤོང་གཉེན་དེ་དག་གི་གནད་བསྡུ་བ་ལ། ལམ་བདེན་མ་ཡིན་པའི་འདུས་
བྱས་ལ་ཟག་བཅས་དང་། ཟག་བཅས་ལ་སྤང་བྱས་ཁྱབ་པ་ལུགས་འདིའི་ཐུན་མོང་མ་ཡིན་
པའི་གཙོ་བོ་ལྟ་བུ་ཡིན་ལ། དེས་ན་ཁོ་སྤང་བྱ་ཡིན་ན་ཁོ་ལ་སྤོང་བྱེད་ཀྱི་གཉེན་པོ་ཡོད་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དགོས་ལ། དེ་ཡང་ཁོ་རང་གི་ངོ་བོ་སྤོང་བའི་གཉེན་པོ་ནི་ཉོན་མོངས་པ་ཅན་རྣམས་ལ་གཙོ་
་བོར་ཡོད་པ་ཡིན་ཏེ། ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་པས་ཟད་པར་
འགྱུར། །ཞེས་པ་ལྟ་བུའོ། །དགེ་བ་ཟག་བཅས་དང་མ་བསྒྲིབས་ལུང་མ་བསྟན་ཕལ་ཆེར་ནི་
ཁོ་རང་གི་ངོ་བོ་སྤོང་བའི་གཉེན་པོ་མེད་ཀྱང་ཁོ་ལ་དམིགས་པའི་ཉོན་མོངས་པའི་གཉེན་པོ་
ལ་ཁོ་རང་སྤོང་བའི་གཉེན་པོར་བཞག་པ་ཡིན་ཏེ། དཀར་པོ་བསམ་གཏན་ཆགས་བྲལ་
བའི། །བར་ཆད་མེད་ལམ་སྐྱེས་ཐ་མས། །ཞེས་པའི་རང་འགྲེལ་ལས། དེའི་རང་གི་ངོ་བོ་
སྤོང་བ་ནི་མ་ཡིན་ཏེ། སྤངས་ཀྱང་མངོན་དུ་བྱེད་པའི་ཕྱིར་རོ། །འོ་ན་ཇི་ལྟ་བུ་ཞེ་ན་དེ་ལ་
དམིགས་པའི་ཉོན་མོངས་པ་སྤངས་པའི་ཕྱིར་ཏེ། ཞེས་དཀར་ནག་འདྲེས་མའི་ལས་དང་།
དཀར་པོའི་ལས་ཟད་བྱེད་ཀྱི་གཉེན་པོ་དེ་དག་གིས་ནི་ལས་དེ་དག་གི་ངོ་བོ་མི་སྤོང་ཡང་དེ་
ལ་དམིགས་པའི་ཉོན་མོངས་ཀྱི་སྤོང་གཉེན་ཡིན་པས་ལས་དེ་དག་སྤོང་བྱེད་ཀྱི་གཉེན་པོ་
ཡིན་ནོ་ཞེས་བཤད་པ་ལྟ་བུའོ། །དེ་ཡང་སྤང་བྱ་དེ་དག་གི་ངོ་བོ་མི་སྤོང་ཡང་སྤང་བྱ་ཁོ་རང་
སྤངས་པ་ཞེས་བཤད་པའི་ཁྱད་པར་ཡང་འདི་ལྟར། དཔེར་ན་འདོད་ཉོན་དགུ་པ་སྤོང་
བཞིན་པའི་བར་ཆད་མེད་ལམ་དེ་འདོད་པའི་དགེ་བ་ཟག་བཅས་སྤོང་བཞིན་པའི་གཉེན་པོ་
ཡིན་པའི་ཕྱིར་ཏེ། དེ་ལ་དམིགས་པའི་ཉོན་མོངས་པ་སྤོང་བཞིན་པའི་གཉེན་པོ་ཡིན་པའི་
ཕྱིར་ཏེ། དེ་འདོད་པའི་དགེ་བ་ཟག་བཅས་ཀྱི་ངོ་བོ་སློང་བཞིན་པ་མིན་པའི་ཕྱིར་ཏེ། དེའི་
ཐོབ་པ་གཅོད་བཞིན་པའི་གཉེན་པོ་མ་ཡིན་པའི་ཕྱིར་ཞེས་པ་འདི་ཉིད་ཡིན་ཏེ། སྔ་མ་དེའི་
འགྲེལ་བཤད་གང་སྤེལ་ལས། དེའི་རང་གི་ངོ་བོ་སྤོང་བ་ནི་མ་ཡིན་ཏེ་ཞེས་བྱ་བ་ནི་ཐོབ་པ་
བཅད་པ་མ་ཡིན་ཏེ། ཉོན་མོངས་པ་སྤངས་ཀྱང་ཏིང་ངེ་འཛིན་ལས་ལངས་པའི་དུས་དག་ཏུ་
མངོན་དུ་བྱེད་པའི་ཕྱིར་རོ་ཞེས་དང༌། དེ་ལ་དམིགས་པའི་ཉོན་མོངས་པ་སྤངས་པའི་ཕྱིར་
ཞེས་བྱ་བ་ལ་དགེ་བ་ལ་དམིགས་པའི་ཉོན་མོངས་པ་སྤངས་པས་དགེ་བ་དེ་ཡང་སྤངས་བར་
འགྱུར་གྱི། གཞན་དུ་ནི་མ་ཡིན་ནོ་ཞེས་བཤད་པའི་ཕྱིར་རོ། །དེས་ན་སྤང་བྱ་ལ་སྒྲིབ་པས་
54



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མ་ཁྱབ་ཅིང་། སྒྲིབ་པ་ལ་ཉོན་སྒྲིབ། ལས་སྒྲིབ། རྣམ་སྨིན་གྱི་སྒྲིབ་པ། སྙོམས་འཇུག་གི་
སྒྲིབ་པ་བཞི་བཤད་ཀྱི། ཤེས་སྒྲིབ་ཀྱི་ཐ་སྙད་ཁས་མི་ལེན་ནོ། །སྤོང་བྱེད་གཉེན་པོ་ལ་བཞི་
ཡོད་པའི་སྤོང་གཉེན་དང་བར་ཆད་མེད་ལམ་དོན་གཅིག་ཀྱང་། གཞི་གཉེན་པོའམ་རྟེན་
གཉེན་པོ་དང་རྣམ་གྲོལ་ལམ་དོན་མི་གཅིག་སྟེ། རྣམ་གྲོལ་ལམ་ལ་རང་དངོས་སུ་འདྲེན་
བྱེད་བར་ཆད་མེད་ལམ་དེའི་ངོ་སྐལ་གྱི་སྤང་བྱ་ལས་གྲོལ་མ་ཐག་པ་ཡིན་པས་ཁྱབ་ཀྱང་།
རྟེན་གཉེན་པོ་ལ་དེས་མ་ཁྱབ་པའི་ཕྱིར་ཏེ། རྟེན་གཉེན་པོ་ནི་རྣམ་གྲོལ་ལམ་ཐོབ་པའི་ལམ་
ཐམས་ཅད་ལ་བཞག་པའི་ཕྱིར་ཏེ། མདོར་ན་ལམ་ནི་རྣམ་བཞི་སྟེ། །ཞེས་པའི་རང་འགྲེལ་
ལས། རྣམ་པར་གྲོལ་བའི་ལམ་ནི་དེས་སྤང་བར་བྱ་བའི་སྒྲིབ་པ་ལས་ངེས་པར་གྲོལ་བ་
དང་པོ་ཉིད་དུ་སྐྱེས་པ་གང་ཡིན་པའོ་ཞེས་དང་། འགྲེལ་བཤད་གང་སྤེལ་ལས། གལ་ཏེ་
དང་པོ་ཉིད་དུ་ཞེས་བྱ་བ་མ་སྨྲས་པར་རྣམ་པར་གྲོལ་བའི་ལམ་ནི་དེས་སྤང་བར་བྱ་བའི་
སྒྲིབ་པ་ལས་ངེས་པར་གྲོལ་བའོ་ཞེས་པ་འདི་ཙམ་ཞིག་ལ་སྨྲས་ན་ནི། དེ་ལྟར་ན་སྡུག་
བསྔལ་ལ་ཆོས་ཤེས་པའི་འོག་རོལ་གྱི་བར་ཆད་མེད་ལམ་ལ་སོགས་པ་ཐམས་ཅད་དེས་
སྤང་བར་བྱ་བའི་སྒྲིབ་པ་ལས་ངེས་པར་གྲོལ་བར་སྐྱེ་བས་རྣམ་པར་གྲོལ་བའི་ལམ་དུ་གྱུར་
ན་དེ་ནི་འདོད་པ་ཡང་མ་ཡིན་ཏེ། བར་ཆད་མེད་ལམ་ལ་སོགས་པ་དག་ཀྱང་རྣམ་པར་གྲོལ་
བའི་ལམ་ཉིད་དུ་ཐལ་བའི་ཕྱིར་དང་། ཁྱད་པར་གྱི་ལམ་མེད་པར་འགྱུར་བའི་ཕྱིར་རོ་ཞེས།
བར་ཆད་མེད་ལམ་དང་ཁྱད་པར་ལམ་གང་རུང་ཡིན་ན་རྣམ་གྲོལ་ལམ་མ་ཡིན་པས་ཁྱབ་
པར་བཤད་པའི་ཕྱིར་དང༌། ཡང་གཉེན་པོ་རྣམ་བཞི་སྤོང་བ་དང་ཞེས་སོགས་ཀྱི་རང་
འགྲེལ་ལས། སྤོང་བ་གཉེན་པོ་ནི་བར་ཆད་མེད་ལམ་མོ། །གཞི་གཉེན་པོ་ནི་དེ་ཡན་ཆད་
ཀྱི་ལམ་གང་ཡིན་པ་སྟེ། གང་གིས་དེས་སྤངས་པའི་ཐོབ་པ་ཀུན་ཏུ་འཛིན་པར་བྱེད་པའོ་
ཞེས་དང་། དེའི་འགྲེལ་བཤད་རྒྱལ་པོ་སྲས་ལས། ཁྱད་པར་གྱི་ལམ་དང་བར་ཆད་མེད་
པའི་ལམ་གྱིས་ཀྱང་དེའི་ཐོབ་པ་རྒྱུན་མི་འཆད་པར་བྱེད་པའི་ཕྱིར་བར་ཆད་མེད་པའི་ལམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གྱིས་སྤངས་པའི་ཐོབ་པ་ཀུན་ཏུ་འཛིན་པས་དེ་ཡང་གཞིའི་གཉེན་པོ་ཡིན་ནོ་ཞེས། བར་
ཆད་མེད་ལམ་དང་ཁྱད་པར་གྱི་ལམ་རྣམས་ཀྱང་རྟེན་གཉེན་པོར་བཤད་པའི་ཕྱིར་དང༌། དེ་
ལྟར་གང་སྤེལ་ལས་ཀྱང་བཤད་པའི་ཕྱིར་རོ། ། །
དེ་བཞིན་དུ་ཁྱད་པར་གྱི་ལམ་དང་ཐག་བསྲིང་གཉེན་པོ་ཡང་དོན་མི་གཅིག་སྟེ། ཁྱད་
པར་གྱི་ལམ་ནི། སྦྱོར་བའི་ལམ། བར་ཆད་མེད་པའི་ལམ། རྣམ་གྲོལ་ལམ་གསུམ་པོ་གང་
རུང་མ་ཡིན་པའི་ལམ་རྣམས་ལ་བཤད་ཅིང་། ཐག་བསྲིང་གཉེན་པོ་ནི། རྣམ་གྲོལ་ལམ་ཐོབ་
ཟིན་ཐོབ་པའི་ལམ་ཐམས་ཅད་ལ་འཇོག་པའི་ཕྱིར་ཏེ། རང་འགྲེལ་ལས། ཁྱད་པར་གྱི་
ལམ་ངོས་འཛིན་པའི་ཚེ། ཁྱད་པར་གྱི་ལམ་ནི་དེ་དག་ལས་གཞན་པའི་ལམ་གང་ཡིན་པའོ་
ཞེས་དང་། ཐག་བསྲིང་གཉེན་པོ་ངོས་འཛིན་པའི་ཚེ། ཐག་བསྲིང་བའི་ངོ་བོའི་གཉེན་པོ་ནི་
རྣམ་གྲོལ་བའི་ལམ་ཡན་ཆད་ཀྱི་ལམ་གང་ཡིན་པ་དེ་རྙེད་པ་ཆད་པ་ཐག་བསྲིང་བའི་ཕྱིར་
རོ་ཞེས་བཤད་ཅིང་། གང་སྤེལ་ལས། ཁྱད་པར་གྱི་ལམ་ནི་དེ་དག་ལས་གཞན་པའི་ལམ་
གང་ཡིན་པའོ་ཞེས་བྱ་བ་ནི། སྦྱོར་བ་དང་བར་ཆད་མེད་པ་དང་རྣམ་པར་གྲོལ་བའི་ལམ་
དག་ལས་གཞན་པའོ་ཞེས་ཁྱད་པར་ལམ་དང་། རྣམ་གྲོལ་ལམ་དང་། བར་ཆད་མེད་པའི་
ལམ་དང༌། སྦྱོར་བའི་ལམ་བཞི་པོ་འགལ་བ་ཁོ་ནར་བཤད་པའི་ཕྱིར་དང་། རྒྱལ་སྲས་ལས།
ཐག་བསྲིང་བའི་ངོ་བོའི་གཉེན་པོ་ནི་རྣམ་པར་གྲོལ་བའི་ལམ་ཡན་ཆད་ཀྱི་ལམ་གང་ཡིན་
པའོ་ཞེས་བྱ་བ་ནི། རྣམ་པར་གྲོལ་བའི་ལམ་སྡུག་བསྔལ་ལ་ཆོས་ཤེས་པ་ཡན་ཆད་ཀྱི་ལམ་
སྡུག་བསྔལ་ལ་རྗེས་སུ་ཤེས་པའི་བཟོད་པ་ལ་སོགས་པ་གང་ཡིན་པ་དེ་ནི་ཐག་བསྲིང་བའི་
ངོ་བོའི་གཉེན་པོ་ཡིན་ནོ་ཞེས་སྟོན་པར་བྱེད་དོ་ཞེས་དང་། དེ་ལྟར་ན་རྣམ་གྲོལ་ལམ་ནི་གཞི་
གཉེན་པོ་དང་ཐག་བསྲིང་གཉེན་པོ་ཞེས་བྱ་བའི་མིང་གཉིས་ཐོབ་པོ་ཞེས་བཤད་པ་ཡིན་ནོ་
ཞེས་ཐག་བསྲིང་གཉེན་པོར་གྱུར་པའི་བར་ཆད་མེད་ལམ་དང་རྣམ་གྲོལ་ལམ་གཉིས་ཀ་
ཡོད་པའི་ཕྱིར་རོ། །དེ་བཞིན་དུ་སྦྱོར་བའི་ལམ་དང་རྣམ་པར་སུན་འབྱིན་པའི་གཉེན་པོ་
དo



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དོན་མི་གཅིག་སྟེ། རང་འགྲེལ་ལས། སྦྱོར་བའི་ལམ་ནི་གང་གི་མཇུག་ཐོགས་སུ་བར་ཆད་
མེད་པའི་ལམ་སྐྱེའོ་ཞེས་དང་། རྣམ་པར་སུན་འབྱིན་པའི་གཉེན་པོ་ནི་ལམ་གང་གིས་
ཁམས་དེ་ལ་སྐྱོན་དུ་མཐོང་ནས་རྣམ་པར་སུན་འབྱིན་པར་བྱེད་པའོ་ཞེས་དེ་གཉིས་ལའང་
ཁྱབ་ཆེ་ཆུང་གི་ཁྱད་པར་ཅུང་ཟད་བཤད་པའི་ཕྱིར་རོ། །འོན་ཀྱང་སྦྱོར་བའི་གཉེན་པོ་ཡིན་ན།
རང་འབྲས་བར་ཆད་མེད་ལམ་དངོས་སུ་འདྲེན་བྱེད་ཡིན་པས་མ་ཁྱབ་སྟེ། གང་སྤེལ་ལས།
གལ་ཏེ་གང་གི་མཇུག་ཐོགས་སུ་བར་ཆད་མེད་པའི་ལམ་སྐྱེ་བ་སྦྱོར་བའི་ལམ་ཡིན་ན། དེ་
ལྟར་ན་ཆོས་ཀྱི་མཆོག་གི་སྔོན་རོལ་གྱི་ལམ་གང་ཡིན་པ་དེ་ལ་ཇི་ལྟར་བྱ་ཞེ་ན། སྦྱོར་བའི་
ལམ་ཁོ་ན་ཡིན་མོད་ཀྱི། དེ་ནི་ཐག་རིང་བ་ཡིན་ནོ་ཞེས་བྱ་བ་འདི་ནི་ཆོས་མཆོག་དག་ལས་
འདིའི་ཁྱད་པར་ཡིན་ནོ་ཞེས་སྦྱོར་ལམ་གོང་མ་གསུམ་ཡང་ལམ་བཞིའི་ཟླས་ཕྱེ་བའི་སྦྱོར་
བའི་ལམ་དུ་བཤད་པའི་ཕྱིར་རོ། །དེས་ན་རྟེན་གཉེན་པོ་དང་སྤོང་བ་གཉེན་པོ་ལ་མུ་བཞི་
ཡོད་དེ། སྡུག་བསྔལ་ཆོས་ཤེས་ལྟ་བུ་རྟེན་གཉེན་པོ་ཡིན་ལ་སྤོང་བ་གཉེན་པོ་མ་ཡིན་
པའི་མུ། སྡུག་བསྔལ་ཆོས་བཟོད་ལྟ་བུ། སྤོང་བ་གཉེན་པོ་ཡིན་ལ། རྟེན་གཉེན་པོ་མ་ཡིན་
པའི་མུ། སྡུག་བསྔལ་རྗེས་བཟོད་ལྟ་བུ་གཉིས་ཀ་ཡིན་པའི་མུ། སྦྱོར་ལམ་ཆོས་མཆོག་ལྟ་བུ་
གཉིས་ཀ་མ་ཡིན་པའི་མུའོ། །དེ་བཞིན་དུ་སྤོང་གཉེན་དང་ཐག་བསྲིང་གཉེན་པོ་ལ་མུ་བཞི།
རྟེན་གཉེན་པོ་དང་ཐག་བསྲིང་གཉེན་པོ་ལ་ཡང་མུ་བཞི་ཡོད་པ་ནི་རང་འགྲེལ་འགྲེལ་
བཤད་རྣམ་གཉིས་དང་བཅས་པའི་དགོངས་པ་ཡིན་ལ། འོན་ཀྱང་སྦྱོར་བའི་ལམ་སོགས་
ལམ་བཞི་པོ་ཕན་ཚུན་འགལ་བས། བར་ཆད་མེད་ལམ་དང་སྤོང་གཉེན་དོན་གཅིག་ལ།
རྣམ་གྲོལ་ལམ་ལ་རྟེན་གཉེན་པོས་ཁྱབ་ཀྱང་། རྟེན་གཉེན་པོ་ལ་རྣམ་གྲོལ་ལམ་གྱིས་མ་
ཁྱབ་པ་དང་། ཁྱད་པར་ལམ་ལ་ཐག་བསྲིང་གཉེན་པོས་ཁྱབ་ཀྱང་། ཐག་བསྲིང་གཉེན་པོ་
ལ་དེས་མ་ཁྱབ་པ་ཡང་གཞུང་གི་དགོངས་པ་ཡིན་ཏེ། གཉེན་པོ་བཞི་ངོས་འཛིན་གྱི་གཞུང་
དང་ལམ་བཞི་ངོས་འཛིན་གྱི་གཞུང་ལ་བློ་གྲོས་ཀྱིས་དཔྱད་པས་ཤིན་ཏུ་གསལ་བ་ཉིད་དུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བཞུགས་འདུག་པའི་ཕྱིར་རོ། །འོ་ན་བར་ཆད་མེད་ལམ་དང་ཁྱད་པར་ལམ་སོགས་འགལ་
བ་ཡིན་ན། འོག་ཏུ་མངོན་ཤེས་སྒྲུབ་པ་ལ་བར་ཆད་མེད་ལམ་དང་རྣམ་གྲོལ་ལམ་གཉིས་
དང༌། སྤེལ་བསྒོམ་བྱེད་པ་ལ་ཡང་དེ་ལྟར་གཉིས་དང་། དབང་པོ་འཕོ་བ་ལའང་དེ་ལྟར་
གཉིས་ཡོད་པ་སོགས་བར་ཆད་མེད་ལམ་དང་རྣམ་གྲོལ་ལམ་མང་དུ་བཤད་པ་དེ་དག་ཇི་
ལྟར་ཡིན་སྙམ་ན། འདི་ལ་དངོས་བཏགས་ཅི་རིགས་ཡོད་དེ་འོག་ཏུ་བཤད་པར་བྱའོ། །་
མཆོད་བརྗོད་རེ་ཞིག་བཤད་ཟིན་ཏོ། །་་་
༈ ཐོབ་བྱའི་སྐུ་དང་སྤང་བྱའི་སྒྲིབ་པ་དང་། །སྤོང་བྱེད་གཉེན་པོ་ཇི་ལྟར་སྤོང་ཚུལ་
བཞིས། །མཆོད་བརྗོད་སྐབས་ཀྱི་ཡོན་ཏན་རྣམ་པ་གཉིས། །ཞིབ་ཏུ་འཆད་པ་ཁོ་ནའི་
ལེགས་བཤད་ཡིན། ། ་་།
༈ ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་སོགས་ཀྱི་སྐབས་སུ་
གསུམ་ལས། དང་པོ་ནི། བཤད་བྱ་མངོན་པའི་རང་བཞིན་བཤད་པ་ལ་གཉིས། བཤད་བྱ་
མངོན་པའི་རབ་དབྱེ་བཤད་པ་དང་། འཆད་བྱེད་མངོན་པའི་ངེས་ཚིག་བཤད་པའོ། །དང་
པོ་ནི། ཆོས་མངོན་མཛོད་ཀྱི་བསྟན་བཅོས་རབ་བཤད་བྱ། །ཞེས་པ་ལས་འཕྲོས་ནས་
མཁས་མཆོག་དབྱིག་གཉེན་ཁྱོད་ཆོས་མངོན་པ་མཛོད་ཀྱི་བསྟན་བཅོས་འཆད་པ་ཡིན་ན།
བཤད་བྱ་ཆོས་མངོན་པ་དེ་གང་ཡིན། དེ་ལ་རབ་ཏུ་དབྱེ་བ་ཇི་ལྟར་ཡོད་སྙམ་ན། བདག་
མེད་ཀྱི་གནས་ལུགས་རྟོགས་པའི་ཤེས་རབ་རྗེས་འབྲང་དང་བཅས་པ་ནི་ཆོས་མངོན་པ་
ཡིན་ལ། དེ་ལྟ་བུའི་ཆོས་མངོན་པ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། དོན་དམ་པ་
དང་བརྡར་བཏགས་པའི་ཆོས་མངོན་པ་གཉིས་ཡོད་པའི་ཕྱིར། འོ་ན་དོན་དམ་པའི་ཆོས་
མངོན་པ་དེ་གང་ཞེ་ན། ཟག་མེད་ཀྱི་ཤེས་རབ་རྗེས་འབྲང་དང་བཅས་པའི་རིགས་གནས་
་ཆོས་ཅན། དོན་དམ་པའི་ཆོས་མངོན་པའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། བརྡར་བརྟགས་པའི་ཆོས་མངོན་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། བརྗོད་
58



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
བྱ་དོན་གྱི་དེ་དང་། རྗོད་བྱེད་ཚིག་གི་བརྡར་བཏགས་པའི་ཆོས་མངོན་པ་གཉིས་ཡོད་པའི་
ཕྱིར། དང་པོ་དེ་གང་སྙམ་ན། དོན་དམ་པའི་ཆོས་མངོན་པ་དེ་ཐོབ་བྱེད་ཀྱི་ཐབས་སུ་གྱུར་
པའི་ཐོས་བསམ་སྒོམ་གསུམ་སྐྱེས་ཐོབ་ཀྱི་ཤེས་རབ་རྗེས་འབྲང་དང་བཅས་པ་ཆོས་ཅན།
ཁྱོད་བརྡར་བརྟགས་པའི་ཆོས་མངོན་པ་ཡིན་ཏེ། བདག་མེད་རྟོགས་པའི་ཐར་ལམ་གྱིས་
བསྡུས་པའི་ཟག་བཅས་ཀྱི་ཤེས་རབ་རྗེས་འབྲང་དང་བཅས་པ་ཡིན་པའི་ཕྱིར། འོ་ན་འདིར་
ཤེས་རབ་གཙོ་བོར་འཇོག་པ་མི་འཐད་པར་ཐལ། ཤེས་རབ་ནི་སེམས་བྱུང་ཡིན་པས་
འཁོར་དང་། དེ་དང་མཚུངས་ལྡན་གྱི་སེམས་ནི་གཙོ་བོར་འཇོག་རིགས་པའི་ཕྱིར་རོ་སྙམ་ན།
སྤྱིར་སེམས་གཙོ་བོ་ཡིན་ཀྱང་། ཆོས་མངོན་པ་ངོས་འཛིན་པའི་ཚེ་ཤེས་རབ་གཙོ་བོར་
འཇོག་པའི་རྒྱུ་མཚན་ཡོད་དེ། ཆོས་མངོན་པས་ནི་ཆོས་རབ་ཏུ་རྣམ་པར་འབྱེད་པ་ཡིན་ལ་
ཤེས་རབ་ཀྱིས་རང་སྟོབས་ཀྱིས་ཆོས་རབ་ཏུ་འབྱེད་ནུས། སེམས་སེམས་བྱུང་གཞན་དག་
གིས་དེ་ལྟར་མི་ནུས་པའི་ཕྱིར། དཔེར་ན་སྤྱིར་རྒྱལ་པོ་གཙོ་བོ་ཡིན་ཀྱང་ཡི་གེ་འབྲི་བའི་ཚེ་
ཡིག་མཁན་དང་། རྩིས་ཀྱི་ཚེ་རྩིས་མཁན་གཙོ་བོར་འཇོག་པ་བཞིན་ནོ། །འོ་ན་རྗོད་བྱེད་
ཚིག་གི་བརྡར་བཏགས་པའི་ཆོས་མངོན་པ་དེ་གང་སྙམ་ན། དེ་འཇོག་པའི་ཚུལ་ཡོད་དེ།
དོན་དམ་པའི་ཆོས་མངོན་པ་བརྗོད་བྱར་སྟོན་པའི་བསྟན་བཅོས་མངོན་པ་སྡེ་བདུན་ལྟ་བུ་
ལ་དེར་འཇོག་པའི་ཕྱིར་ཞེས་འཆད་པ་ལ། ཆོས་མངོན་དྲི་མེད་ཤེས་རབ་རྗེས་འབྲང་
བཅས། །དེ་ཐོབ་བྱ་ཕྱིར་གང་དང་བསྟན་བཅོས་གང་། །ཞེས་པ་འདི་བྱུང་། དེས་ན་ཚིག་
རྐང་དང་པོས་དོན་དམ་པའི་ཆོས་མངོན་པ་དང༌། ཚིག་རྐང་གཉིས་པའི་དེ་ཐོབ་བྱ་ཕྱིར་གང་
ཞེས་པས་བརྗོད་བྱ་དོན་གྱི་བརྡར་བཏགས་པ་དང་། བསྟན་བཅོས་གང་ཞེས་པས་རྗོད་བྱེད་
ཚིག་གི་བརྡར་བརྟགས་པའི་ཆོས་མངོན་པ་བསྟན་པ་ཡིན་ནོ། །
༈ གཉིས་པ་འཆད་བྱེད་མངོན་པའི་ངེས་ཚིག་བཤད་པ་ལ། འོ་ན་ཁྱོད་ཀྱི་ཚིག་
ལེའུར་བྱས་པ་འདི་ལ་ཅིའི་ཕྱིར་ཆོས་མངོན་པ་མཛོད་ཀྱི་བསྟན་བཅོས་ཞེས་བྱ་ཞེ་ན། ཚིག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལེ་འདི་ནི་ཆོས་ཅན། ཁྱོད་ལ་ཆོས་མངོན་པ་མཛོད་ཅེས་པའི་མིང་འདོགས་པའི་རྒྱུ་མཚན་
ཡོད་དེ། ཆོས་མངོན་པ་སྡེ་བདུན་དང་། བསྟན་བཅོས་བྱེ་བྲག་ཏུ་བཤད་པ་ལ་སོགས་པའི་
བརྗོད་བྱའི་དོན་གཅེས་པ་རྣམས་ཁྱོད་ཀྱི་བརྗོད་བྱའི་དོན་དུ་ཡང་དག་པར་ཆུད་པའི་ཕྱིར།
དཔེར་ན་རྒྱལ་པོའི་ནོར་གཅེས་པ་རྣམས་ནང་དུ་ཆུད་པའི་ཁང་པ་དེ་ལ་རྒྱལ་པོའི་མཛོད་
ཅེས་མིང་འདོགས་པ་བཞིན། ཡང་ན་དེའི་རྒྱུ་མཚན་ཡོད་དེ། ཆོས་མངོན་པ་སྡེ་བདུན་པོ་
སོགས་ནི་ཆོས་མངོན་པའི་བརྗོད་བྱ་གཅེས་པ་རྣམས་ཆུད་པའི་མཛོད་ཡིན་ལ། ཁྱོད་ཀྱང་
ཆོས་མངོན་པའི་མཛོད་དེ་ལས་ཕྱུང་བ་ཡིན་པས། ཁྱོད་ལའང་དེ་ལྟར་བཏགས་པ་ཡིན་པའི་
ཕྱིར། དཔེར་ན་རྒྱལ་པོའི་མཛོད་ལས་ཕྱུང་བའི་ནོར་གཅེས་པ་གན་དྲིལ་ལ་སོགས་པ་ལ་
རྒྱལ་པོའི་གན་མཛོད་ཀྱི་མིང་ཆགས་པ་ལྟ་བུའོ་ཞེས་འཆད་པ་ལ། འདིར་དེའི་དོན་དུ་ཡང་
དག་ཆུད་པའི་ཕྱིར་རིམ། འདིའི་གནས་དེ་ཡིན་པས་ཆོས་མངོན་མཛོད་ཅེས་པ་འདི་བྱུང༌།
འོ་ན་ཁྱོད་ཀྱི་ཚིག་ལེའུར་བྱས་པ་འདི་ཆོས་མངོན་པའི་མཛོད་ཡིན་ན། ཚིག་ལེ་འདིའི་བརྗོད་
བྱའི་དོན་དུ་ཆུད་པའི་བརྗོད་བྱ་དོན་གྱི་བརྡ་དང་དོན་དམ་པའི་ཆོས་མངོན་པ་དང་། བརྗོད་
བྱེད་ཚིག་མངོན་པ་སྡེ་བདུན་སོགས་ལ་ཆོས་མངོན་པ་ཞེས་མིང་འདོགས་པའི་རྒྱུ་མཚན་ཅི་
ཡིན་སྙམ་ན། དེ་དག་ཆོས་ཅན། ཁྱོད་ལ་ཆོས་མངོན་པའི་མིང་འདོགས་པའི་རྒྱུ་མཚན་
ཡོད་དེ། ཨ་བྷི་མུ་ཁ་ཞེས་པའི་སྒྲ་ལས་དྲངས་ཏེ། མྱ་ངན་ལས་འདས་པ་ལ་མངོན་དུ་
ཕྱོགས་པའི་སྒོ་ཡིན་པ་དང་། ཨ་བྷི་ཀྵ་ན་ཞེས་པའི་སྒྲ་ལས་དྲངས་ཏེ། གཟུགས་སོགས་ཆོས་
ཐམས་ཅད་བསྟན་ཡོད་བསྟན་མེད་སོགས་རྣམ་གྲངས་དུ་མའི་སྒོ་ནས་ཡང་དང་ཡང་དུ་
གཏན་ལ་འབེབས་པ་དང་། ཨ་བྷི་བྷུ་ཡ་ཞེས་པའི་སྒྲ་ལས་དྲངས་ཏེ། རྩོད་པ་དང་རྩོད་པའི་
གཞིའི་སྒོ་ནས་ཕས་ཀྱི་རྒོལ་བ་མངོན་པར་ཟིལ་གྱིས་སྣོན་པ་དང་། ཨ་བྷི་ས་མ་ཡ་ཞེས་
པའི་སྒྲ་ལས་དྲངས་ཏེ། མདོ་སྡེ་མངོན་པར་རྟོགས་པ་སྟེ་རྒྱུ་མཚན་བཞིའི་སྒོ་ནས་ཁྱོད་ལ་དེ་
ལྟར་བཏགས་པ་ཡིན་པའི་ཕྱིར། དེ་ལྟར་ཡང་འཐད་དེ། མདོ་སྡེ་རྒྱན་ལས། མངོན་དུའི་ ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱིར་དང་ཡང་ཡང་དང་། །ཟིལ་སྣོན་རྟོགས་ཕྱིར་མངོན་པའི་ཆོས། །ཞེས་བཤད་པའི་
ཕྱིར་རོ། །
གཉིས་པ་འགྲེལ་བཞིན། གསུམ་པ་མཐའ་དཔྱད་པ་ལ། ཆོས་མངོན་པ་ལ་མཚན་
ཉིད། ངེས་ཚིག །རབ་དབྱེ། ཁྱད་ཆོས་དང་བཞི། དང་པོ་ལ་ཁ་ཅིག །བདག་མེད་རྟོགས་
པའི་ཤེས་རབ་རྗེས་འབྲང་དང་བཅས་པ་ཟེར་ན། ཐར་ལམ་ལ་མ་ཞུགས་པའི་གང་ཟག་གི་
རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་ཅན། མཚོན་བྱ་དེར་ཐལ། དེའི་ཕྱིར། འདོད་
ན་ཐར་ལམ་ཡིན་པར་ཐལ་ལོ། །དེས་ན་རང་ལུགས་ནི། བདག་མེད་རྟོགས་པའི་ཐར་ལམ་
དུ་གྱུར་པའི་ཤེས་རབ་རྗེས་འབྲང་དང་བཅས་པའི་རིགས་སུ་གནས་པའོ། །གཉིས་པ་སྒྲ་
དོན་ནི་དྷརྨ་ཞེས་པའི་སྒྲ་ལས་དྲངས་ཏེ་རང་གི་མཚན་ཉིད་འཛིན་པས་ན་ཆོས། ཨ་བྷི་མུ་ཁ་
ཞེས་སོགས་བཞིའི་སྒྲ་ལས་དྲངས་ཏེ། མངོན་དུ་ཕྱོགས་པས་ན་མངོན་པ་སྟེ་སྔར་བཤད་པ་
ལྟར་རོ། །
གསུམ་པ་དབྱེ་བ་ལ། ངོ་བོའི་སྒོ་ནས་དབྱེ་བ། གཞི་ལམ་གྱི། གཞུང་ལམ་གྱི་སྒོ་ནས་
དབྱེ་བ། དངོས་བཏགས་དཔྱད་པ་དང་བཞི། དང་པོ་ལ། དོན་དམ་པའི་ཆོས་མངོན་པ་དང་
བརྡར་བཏགས་པའི་ཆོས་མངོན་པ་གཉིས། དང་པོ་ལ། མཚན་ཉིད་དང་དབྱེ་བ་གཉིས།
དང་པོ་ལ་ཁ་ཅིག །ཟག་མེད་ཀྱི་ཤེས་རབ་རྗེས་འབྲང་དང་བཅས་པ་ཟེར་ན། དོན་སྐྱོན་ཆེར་
མེད་མོད་ཚིག་ལ་འཁྲིས་ན། ཟག་མེད་ཀྱི་གཙོ་སེམས་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འཕགས་ལམ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཟག་མེད་
ཀྱི་ཤེས་རབ་ཡིན་པར་ཐལ། ཁྱོད་ཟད་མེད་ཀྱི་ཤེས་རབ་རྗེས་འབྲང་དང་བཅས་པ་ཡིན་
པའི་ཕྱིར། འདོད་ན་སེམས་བྱུང་དུ་ཐལ་ལོ། །གོང་དུ་མ་ཁྱབ་ན། དེ་ཆོས་ཅན། ཁྱོད་ཟག་
མེད་ཀྱི་ཤེས་རབ་མཚུངས་ལྡན་དང་བཅས་པ་ཡིན་པར་ཐལ། འདོད་པ་གང་ཞིག །ཤེས་པ་
ཡིན་པའི་ཕྱིར། འདོད་ན་ཤེས་པ་ཡིན་ན། ཤེས་རབ་མཚུངས་ལྡན་དང་བཅས་པ་ཡིན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དགོས་པར་ཐལ། ཟག་མེད་ཀྱི་ཤེས་པ་ཡིན་ན། ཟག་མེད་ཀྱི་ཤེས་རབ་མཚུངས་ལྡན་དང་
བཅས་པ་ཡིན་དགོས་པའི་ཕྱིར། འདོད་ན། ཤེས་པ་ཡིན་ན། སེམས་བྱུང་སེམས་དང་
བཅས་པ་ཡིན་དགོས་པར་ཐལ། འདོད་པའི་ཕྱིར། འདོད་ན། ཤེས་པ་ཡིན་ན། གང་ཟག་
ཤེས་པ་དང་བཅས་པ་ཡིན་དགོས་པར་ཐལ། དེའི་ཕྱིར་ཧ་ཅང་ཐལ་ལོ། །དེ་ལ་མ་ཁྱབ་ན།
ཁྱོད་གང་ཟག་ཤེས་པ་དང་བཅས་པ་ཡིན་ན། ཁྱོད་གང་ཟག་ཡིན་པས་མ་ཁྱབ་པར་ཐལ།
ཁྱོད་སེམས་བྱུང་སེམས་དང་བཅས་པ་ཡིན་ན། ཁྱོད་སེམས་བྱུང་ཡིན་པས་མ་ཁྱབ་པའི་
ཕྱིར་ཏེ། ཁྱོད་ཤེས་རབ་སེམས་དང་མཚུངས་ལྡན་དང་བཅས་པ་ཡིན་ན། ཁྱོད་ཤེས་རབ་
ཡིན་པས་མ་ཁྱབ་པའི་ཕྱིར་ཏེ། ཁྱོད་ཤེས་རབ་དང་མཚུངས་ལྡན་དང་བཅས་པ་ཡིན་ན།
ཁྱོད་ཤེས་རབ་ཡིན་པས་མ་ཁྱབ་པའི་ཕྱིར་རོ། །ཡང་གཟུགས་མེད་ཁམས་པའི་འཕགས་
པའི་རྒྱུད་ཀྱི་ཟག་མེད་ཀྱི་ཚོར་བ་ཆོས་ཅན། མཚན་ཉིད་དེར་ཐལ། དེའི་ཕྱིར། འདོད་ན།
ཁྱོད་ཟག་མེད་ཀྱི་ཤེས་རབ་ཀྱི་རྗེས་འབྲང་ཡིན་པར་ཐལ། འདོད་པ་གང་ཞིག །ཁྱོད་ཟག་
མེད་ཀྱི་ཤེས་རབ་མ་ཡིན་པའི་ཕྱིར། འདོད་ན། ཁྱོད་ཟག་མེད་ཀྱི་ཤེས་རབ་དང་མཚུངས་
ལྡན་ཡིན་པར་ཐལ། འདོད་པ་གང་ཞིག །ཤེས་པ་ཡིན་པའི་ཕྱིར། འདོད་ན། ཟག་མེད་ཀྱི་
ཤེས་རབ་རྒྱུད་ལྡན་ཡིན་ན། ཁྱོད་རྒྱུད་ལྡན་ཡིན་དགོས་པར་ཐལ་ལོ། །འདོད་ན། གཟུགས་
ཀྱི་འཕགས་པ་ཀུན་ཆོས་ཅན་གྱིས་གཤོག་གོ །ཟག་མེད་ཀྱི་ཤེས་རབ་ཀྱི་སྔ་ལོགས་སུ་བྱུང་
བའི་ཟག་མེད་ཀྱི་གཙོ་སེམས་ཆོས་ཅན། མཚན་ཉིད་དེར་ཐལ། དེའི་ཕྱིར། འདོད་ན། དེ་
ཆོས་ཅན། ཁྱོད་ཟག་མེད་ཀྱི་ཤེས་རབ་ཀྱི་རྗེས་འབྲང་ཡིན་པར་ཐལ། འདོད་པ་གང་ཞིག །
ཟག་མེད་ཀྱི་ཤེས་རབ་མིན་པའི་ཕྱིར། འདོད་ན། ཁྱོད་དེ་དང་མཚུངས་ལྡན་ཡིན་པར་ཐལ།
འདོད་པ་གང་ཞིག །ཤེས་པ་ཡིན་པའི་ཕྱིར། འདོད་ན། ཁྱོད་དེ་དང་དུས་མཉམ་ཡིན་པར་
ཐལ་ལོ། །
༈ རང་ལུགས་ལ། ཟག་མེད་ཀྱི་ཤེས་རབ་རྗེས་འབྲང་དང་བཅས་པའི་རིགས་སུ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
གནས་པ་དེ་དེའི་མཚན་ཉིད་ཡིན། དོན་དམ་པའི་ཆོས་མངོན་པ། འཕགས་ལམ། ལམ་
བདེན་གསུམ་པོ་དོན་གཅིག །དེ་ལྟར་བྱས་པ་ལ་ཁོ་ན་རེ། ཟག་མེད་ཀྱི་ཤེས་རབ་འཁོར་དུ་
བྱེད་པའི་གཙོ་སེམས་ཆོས་ཅན། དེར་ཐལ། མཚོན་བྱའི་དེའི་ཕྱིར། འདོད་ན། ཁྱོད་ཟག་
མེད་ཀྱི་ཤེས་རབ་རྗེས་འབྲང་དང་། ཟག་མེད་ཀྱི་ཤེས་རབ་གང་རུང་ཡིན་པར་ཐལ། འདོད་
པ་གང་ཞིག །དེ་དང་མཚུངས་ལྡན་ཡིན་པའི་ཕྱིར། འདོད་ན། ཁྱོད་དེའི་རྗེས་འབྲང་ཡིན་
པར་ཐལ། གང་ཞིག །ཟག་མེད་ཀྱི་ཤེས་རབ་མ་ཡིན་པའི་ཕྱིར། འདོད་ན་ཁྱོད་དེའི་འཁོར་
ཡིན་པར་ཐལ། ཁྱོད་དེའི་རྗེས་འབྲང་ཡིན་པའི་ཕྱིར། འདོད་ན་མིན་པར་ཐལ། ཟག་མེད་
ཀྱི་ཤེས་རབ་དེ་ཁྱོད་ཀྱི་འཁོར་ཡིན་པའི་ཕྱིར་ཏེ། ཁྱོད་དེ་འཁོར་དུ་བྱེད་པའི་གཙོ་སེམས་
ཡིན་པའི་ཕྱིར་རོ། །ཡང་ཟག་མེད་ཀྱི་སྡོམ་པ་ཆོས་ཅན། ཁྱོད་འཕགས་ལམ་ཡིན་པར་ཐལ།
ཁྱོད་ལམ་བདེན་ཡིན་པའི་ཕྱིར། འདོད་ན། ཁྱོད་འཕགས་ལམ་མཉམ་བཞག་ཡེ་ཤེས་ཡིན་
པར་ཐལ། ཁྱོད་འཕགས་ལམ་གང་ཞིག །འཕགས་ལམ་རྗེས་ཐོབ་ཡེ་ཤེས་མེད་པའི་ཕྱིར་
ཟེར་ན་མ་ཁྱབ། འདོད་ན། ཤེས་པ་ཡིན་པར་ཐལ་ལོ། །ཡང་དེ་ཆོས་ཅན། ཁྱོད་འཕགས་
ལམ་མཉམ་བཞག་ཡེ་ཤེས་ཡིན་པར་ཐལ། ཁྱོད་འཕགས་ལམ་མཉམ་བཞག་ཡིན་པའི་
ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། འཕགས་ལམ་གང་ཞིག །མཉམ་བཞག་ཡིན་
པའི་ཕྱིར། ཕྱི་མ་དེར་ཐལ། ཁྱོད་ཟག་མེད་ས་དགུ་པོ་གང་རུང་ཡིན་པའི་ཕྱིར་ཏེ། ཟག་མེད་
ཀྱི་ལམ་ཡིན་པའི་ཕྱིར་རོ། །ཡང་དེ་ཆོས་ཅན། མཉམ་བཞག་མིན་པར་ཐལ། ཁྱོད་
གཟུགས་ཡིན་པའི་ཕྱིར་ཟེར་ན་མ་ཁྱབ་ཟེར་རོ། །ཡང་དེ་ཆོས་ཅན། ཁྱོད་བདག་མེད་མངོན་
སུམ་དུ་རྟོགས་པའི་ལམ་ཡིན་པར་ཐལ། ཁྱད་བདག་མེད་རྟོགས་པའི་ལམ་གང་ཞིག །
འཕགས་ལམ་ཡིན་པའི་ཕྱིར། དང་པོ་དེར་ཐལ། ཁྱོད་ཆོས་མངོན་པ་ཡིན་པའི་ཕྱིར།།
འདོད་ན། ཁྱོད་ཀྱི་མངོན་སུམ་དུ་རྟོགས་བྱ་ཡོད་པར་ཐལ་ལོ། །འདོད་ན། མེད་པར་ཐལ།
ཁྱོད་གཟུགས་ཡིན་པའི་ཕྱིར་ཟེར་ན་མ་ཁྱབ་ཟེར་རམ་སྙམ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
༈ གཉིས་པ་དབྱེ་ན། མཐོང་ལམ་སྒོམ་ལམ་མི་སློབ་ལམ་དུ་གྱུར་པའི་དོན་དམ་པའི་
ཆོས་མངོན་པ་གསུམ། དེ་ཡང་མཐོང་ལམ་དང་མཐོང་ལམ་དུ་གྱུར་པའི་ཆོས་མངོན་པ་
གཅིག །ཟག་མེད་སྒོམ་ལམ་དང་སྒོམ་ལམ་དུ་གྱུར་པའི་དོན་དམ་པའི་ཆོས་མངོན་པ་དོན་
གཅིག །མི་སློབ་ལམ་དང་དེར་གྱུར་པའི་ཆོས་མངོན་པ་དོན་གཅིག་གོ །གཉིས་པ་བརྡར་
བཏགས་པའི་ཆོས་མངོན་པ་ལ་མཚན་ཉིད་དང་དབྱེ་བ་གཉིས། དང་པོ་ནི། བདག་མེད་
རྟོགས་པའི་ཐར་ལམ་དུ་གྱུར་པའི་ཟག་བཅས་ཀྱི་ཤེས་རབ་རྗེས་འབྲང་དང་བཅས་པའི་
རིགས་སུ་གནས་པའོ། །གཉིས་པ་དབྱེ་ན། བརྗོད་བྱ་དོན་དང་རྗོད་བྱེད་ཚིག་གི་བརྡར་
བཏགས་པའི་ཆོས་མངོན་པ་གཉིས། དང་པོ་དང་བརྡར་བཏགས་པའི་ཆོས་མངོན་པ་དོན་
གཅིག །དེ་ལ་དབྱེ་ན། ཐོས་བྱུང༌། བསམ་བྱུང༌། སྒོམ་བྱུང་། སྐྱེས་ཐོབ་ཀྱི་ཤེས་རབ་རྗེས་
འབྲང་དང་བཅས་པའི་ཆོས་མངོན་པ་བཞི་ཡོད། གཉིས་པ་ནི། ཆོས་མངོན་པ་སྡེ་བདུན་པོ་
ལྟ་བུ་ལ་བྱེད། དེ་ལ་དེ་མིན་པས་ཁྱབ།
གཉིས་པ་གཞི་ལམ་གྱི་སྒོ་ནས་དབྱེ་ན། གཞིའི། ལམ་གྱི། འབྲས་བུའི་ཆོས་མངོན་
པ་དང་གསུམ། དང་པོ་ནི། ཤེས་བྱ་གཞི་ལྔ། འཕགས་པའི་བདེན་བཞི། བདེན་པ་གཉིས་
དང་བཅས་པ་ལ་བྱེད། གསུམ་པ་གཞུང་ལམ་གྱི་སྒོ་ནས་དབྱེ་ན། གཞུང་གི །ལམ་གྱི།
འབྲས་བུའི་ཆོས་མངོན་པ་དང་གསུམ། དང་པོ་དང་བརྗོད་བྱེད་ཚིག་གི་བརྡར་བཏགས་
པའི་ཆོས་མངོན་པ་དོན་ཅིག །གཉིས་པ་ལམ་གྱི་ཆོས་མངོན་པ། རྒྱུའི་ཆོས་མངོན་པ།
བརྡར་བཏགས་པའི་ཆོས་མངོན་པ་དང་གསུམ་པོ་དོན་གཅིག །གསུམ་པ་འབྲས་བུའི་ཆོས་
མངོན་པ་དང་། དོན་དམ་པའི་ཆོས་མངོན་པ་དོན་གཅིག་གོ །རང་རེའི་མངོན་པའི་སྤྱི་དོན་
ན་བྱེ་མདོ་གཉིས་བསྲེས་པའི་སྐྱོན་གྱིས་མངོན་པ་འདི་དག་ངོས་འཛིན་ཚུལ་ལ་ཡི་གེ་མ་དག་
པ་དུ་མ་ཡོད་པས་དམིགས་རྣམ་ཕྱེད་པར་བྱོས་ཤིག་གོ། །
༈ གསུམ་པ་ཁྱད་ཆོས་ལ། ངོ་བོའི་ཁྱད་པར་དང་། སའི་ཁྱད་པར་དང་། ལུས་རྟེན་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
གྱི་ཁྱད་པར། སེམས་རྟེན་གྱི་ཁྱད་པར་དང་བཞི། དང་པོ་ལ་གཉིས་ལས། དོན་དམ་པའི་
ཆོས་མངོན་པ་ལ་གཙོ་བོ་ཟག་མེད་ཀྱི་ཤེས་རབ་ཡིན་ཀྱང་། རྗེས་འབྲང་གི་འཁོར་དང་
བཅས་ན་ཕུང་པོ་ལྔ་ཆར་ཡོད་དེ། ཟག་མེད་ཀྱི་སྡོམ་པ་རྣམས་གཟུགས་ཕུང་། ཟག་མེད་ཀྱི་
འདུ་ཤེས་རྣམས་འདུ་ཤེས་ཀྱི་ཕུང་པོ། ཚོར་འདུ་གཉིས་མ་གཏོགས་པའི་ཟག་མེད་ཀྱི་
སེམས་བྱུང་རྣམས་དང་དོན་དམ་པའི་ཆོས་མངོན་པའི་ཐོབ་པ། དེ་དག་གི་མཚན་ཉིད་སྐྱེ་
སོགས་བཞི་རྣམས་འདུ་བྱེད་ཀྱི་ཕུང་པོ། ཟག་མེད་ཀྱི་གཙོ་སེམས་རྣམས་རྣམ་པར་ཤེས་
པའི་ཕུང་པོར་འཇོག་དགོས་པའི་ཕྱིར། དེ་ལྟར་ཡང་འཐད་དེ། རང་འགྲེལ་ལས། ཤེས་
རབ་ཅེས་བྱ་བ་ནི། ཆོས་རབ་ཏུ་རྣམ་པར་འབྱེད་པའོ། །དྲི་མེད་ཅེས་བྱ་བ་གང་ཟག་པ་མེད་
པའོ། །རྗེས་འབྲང་བཅས་ཞེས་བྱ་བ་ནི་འཁོར་དང་བཅས་པ་སྟེ། དེ་ལྟར་ན་ཟག་པ་མེད་
པའི་ཕུང་པོ་ལྔ་པོ་ལ་ཆོས་མངོན་པ་ཞེས་བསྟན་པར་འགྱུར་རོ། །རེ་ཤིག་འདི་ནི་དོན་དམ་
པའི་ཆོས་མངོན་པའོ་ཞེས་རྗེས་འབྲང་དེ་དག་ཀྱང་ཆོས་མངོན་པར་བཤད་འདུག་པའི་
ཕྱིར་རོ། །དེ་ཡང་མཐོང་ལམ་དུ་གྱུར་པའི་ཟག་མེད་ཀྱི་ཤེས་རབ་ཡིན་ན། ཁོའི་རྗེས་འབྲང་
དུ་གྱུར་པའི་ཕུང་པོ་ལྔ་ཡོད་པས་ཁྱབ་སྟེ། དེ་ཡིན་ན་བསམ་གཏན་ས་དྲུག་གང་རུང་ཡིན་
པས་ཁྱབ། བསམ་གཏན་གྱི་མཉམ་བཞག་རྣམས་ལ་རྗེས་འབྲང་གི་གཟུགས་ཡོད་དགོས་
པའི་ཕྱིར་རོ། །སྒོམ་ལམ་དུ་གྱུར་པའི་ཟག་མེད་ཀྱི་ཤེས་རབ་ཡིན་ན་ཁོའི་རྗེས་འབྲང་གི་
ཕུང་པོ་ལྔ་ཡོད་པས་མ་ཁྱབ་སྟེ། དེ་ཡང་བསམ་གཏན་ས་དྲུག་གི་བསྡུས་པའི་སྒོམ་ལམ་དུ་
གྱུར་པའི་ཟག་མེད་ཀྱི་ཤེས་རབ་ཡིན་ན་ཁོའི་རྗེས་འབྲང་གི་ཕུང་པོ་ལྔ་ཡོད་པས་ཁྱབ་ཀྱང་།
གཟུགས་མེད་ཀྱི་དངོས་གཞི་གསུམ་གྱི་བསྡུས་པའི་ལམ་རྣམས་ལ་ཁོའི་རྗེས་འབྲང་གི་
གཟུགས་ཕུང་མེད་པས་ཁྱབ་པའི་ཕྱིར་རོ། །དེ་བཞིན་དུ་མི་སློབ་ལམ་ལའང་རིགས་
འགྲེ་སྟེ། བསམ་གཏན་ས་དྲུག་གང་རུང་གི་བསྡུས་པའི་མི་སློབ་ལམ་ལ་ཕུང་པོ་ལྔ་དང་།
གཟུགས་མེད་ཀྱི་དངོས་གཞིའི་བསྡུས་པ་ལ་ཕུང་པོ་བཞི་ལས་མེད་པའི་ཕྱིར་རོ། །



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
༈ གཉིས་པ་བརྡར་བཏགས་པའི་ཆོས་མངོན་པ་ལ་ཡང་། གཙོ་བོའི་དབང་དུ་
བྱས་ན། ཟག་བཅས་ཀྱི་ཤེས་རབ་ཁོ་ན་ཡིན་ཀྱང་རྗེས་འབྲང་དང་བཅས་ན་ཕུང་པོ་ལྔ་ཆར་
ཡོད་དེ། རྗེས་འབྲང་གི་གཟུགས་ཕུང་ཡང་ཡོད་སྲིད་པའི་ཕྱིར་རོ། །དེ་ཡང་བརྡར་བཏགས་
པའི་ཆོས་མངོན་པའི་ནང་ཚན་ཐོས་བྱུང་སྐྱེས་ཐོབ་ཀྱི་ཤེས་རབ་གསུམ་ལ་ཕུང་པོ་བཞི་པ་
ཅན་ཡིན་པས་ཁྱབ་སྟེ། དེ་རྣམས་ལ་རྗེས་འབྲང་གི་གཟུགས་མེད་པས་ཁྱབ་པའི་ཕྱིར། དེར་
གྱུར་པའི་སྒོམ་བྱུང་གི་ཤེས་རབ་ལ་ཅི་རིགས་ཡོད་དེ། བསམ་གཏན་ས་དྲུག་གི་བསྡུས་པ་
རྣམས་ལ་ཕུང་པོ་ལྔ་པ་ཅན་དང་། གཟུགས་མེད་མཉམ་བཞག་གི་བསྡུས་པ་རྣམས་ལ་ཕུང་
པོ་བཞི་པ་ཅན་ཡིན་པས་ཁྱབ་པའི་ཕྱིར་རོ། །རྗོད་བྱེད་ཚིག་གི་བརྡར་བརྟགས་པའི་ཆོས་
མངོན་པ་ལ། མདོ་སྡེ་པ་ལྟར་ན་གཟུགས་ཀྱི་ཕུང་པོ་ཡིན་པས་ཁྱབ་ཀྱང་། བྱེ་སྨྲ་བས་འདུ་
བྱེད་ཀྱི་ཕུང་པོ་ཡིན་པས་ཁྱབ་པར་འདོད་དེ། ཚིག་གམ་མིང་ཡིན་དེ་དག་ནི། །གཟུགས་
དང་འདུ་བྱེད་དག་ཏུ་འདུས། །ཞེས་བཤད་པའི་ཕྱིར་རོ། །གཉིས་པ་སའི་ཁྱད་པར་ལའང་
གཉིས་ལས། དང་པོ་དོན་དམ་པའི་ཆོས་མངོན་པ་ལ་གསུམ་ཡོད་པའི་མཐོང་ལམ་ལ་
བསམ་གཏན་ས་དྲུག་གང་རུང་ཡིན་པས་ཁྱབ། ཟག་མེད་སྒོམ་ལམ་ལ་ཟག་མེད་ས་དགུ་
གང་རུང་ཡིན་པས་ཁྱབ། མི་སློབ་ལམ་ལའང་དེ་གང་རུང་ཡིན་པས་ཁྱབ་སྟེ། དེ་ནི་ཆོས་
མཆོག་དང་ས་གཅིག་ཅེས་དང༌། མི་སློབ་ས་དགུ་ལ་བརྟེན་ཏེ། །སློབ་པ་དྲུག་ལ་གང་གི་
ཕྱིར། །ཞེས་སོགས་བཤད་པ་ལས་ཤེས་པའི་ཕྱིར་རོ། །
༈ གཉིས་པ་བརྡར་བཏགས་པའི་ཆོས་མངོན་པ་ལ། ཐོས་བྱུང་གི་ཤེས་རབ་ལ་
འདོད་གཟུགས་གང་རུང་གི་སས་བསྡུས་ཡིན་པས་ཁྱབ་ཀྱི། གཟུགས་མེད་ཀྱི་སས་བསྡུས་
མེད་དེ། ཐོས་བྱུང་གི་ཤེས་རབ་ནི། ཉན་ཤེས་ཀྱི་རྗེས་སུ་འབྲང་བའི་ཡིད་ཤེས་འཁོར་བྱུང་གི་
ཤེས་རབ་ཡིན་པ་གང་ཞིག །གཟུགས་མེད་ཀྱི་སས་བསྡུས་ཀྱི་ཉན་ཤེས་མེད་པའི་ཕྱིར་རོ། །
བསམ་བྱུང་གི་ཤེས་རབ་ལ་འདོད་པའི་སས་བསྡུས་ཡིན་པས་ཁྱབ་ཀྱི་ཁམས་གོང་གི་སས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བསྡུས་མེད་དེ། བསམ་བྱུང་གི་ཤེས་རབ་ནི་ཁ་ནང་དུ་ལྟ་བ་ཡིན་ལ། ཁམས་གོང་མ་གཉིས་
མཉམ་བཞག་གི་ས་ཡིན་པས་ཁ་ནང་དུ་བལྟས་པ་ན་སྒོམ་བྱུང་དུ་འགྱུར་བའི་ཕྱིར་རོ། །དེར་
གྱུར་པའི་སྒོམ་བྱུང་གི་ཤེས་རབ་ལ་ཁམས་གོང་མ་གཉིས་གང་རུང་གི་སས་བསྡུས་ཡིན་པས་
ཁྱབ་ཀྱི་འདོད་པའི་སས་བསྡུས་ནི་མེད་དེ། འདོད་པ་དེ་མཉམ་པར་མ་བཞག་པའི་ས་པ་
ཡིན་པས་དེ་ན་མཉམ་བཞག་མེད་པའི་ཕྱིར་རོ། །སྐྱེས་ཐོབ་ཀྱི་ཤེས་རབ་ལ་ཁམས་གསུམ་
ཆར་གྱི་སས་བསྡུས་ཡོད་དེ། དེ་ལྟར་བཤད་པའི་ཕྱིར་རོ། །
གསུམ་པ་ལུས་རྟེན་གྱི་ཁྱད་པར་ལ། མཐོང་ལམ་དང་པོར་ཐོབ་པ་དང་ཐོབ་ཟིན་
གནས་པ་གཉིས་ཆར་འདོད་པ་ཁོ་ནའི་རྟེན་ལ་ཡོད་དེ། གོང་ན་མཐོང་ལམ་མེད། །མི་སྐྱེ་
ལུང་ལས་འདིར་རྩོམ་ཞིང་། །དེ་མཐར་ཕྱིན་ཅེས་འབྱུང་ཕྱིར་རོ། །ཞེས་བཤད་པའི་ཕྱིར། །
སྒོམ་ལམ་ཟག་མེད་དང་པོར་ཐོབ་པ་འདོད་པ་དང་། ཐོབ་ཟིན་གནས་པ་ཁམས་གསུམ་
ཀའི་རྟེན་ལ་ཡོད། མི་སློབ་ལམ་དང་པོར་ཐོབ་པ་དང་ཐོབ་ཟིན་གནས་པ་གཉིས་ཆར་
ཁམས་གསུམ་ཀའི་རྟེན་ལ་ཡོད་དེ། ཐ་མ་ནི། གསུམ་དུའོ་གོང་ན་མཐོང་ལམ་མེད། །ཅེས་
བཤད་པའི་ཕྱིར་རོ། །གཉིས་པ་བརྡར་བཏགས་པའི་ཆོས་མངོན་པ་ལ། དེར་གྱུར་པའི་
བསམ་བྱུང་གི་ཤེས་རབ་དང་པོར་སྐྱེ་བ་དང་། སྐྱེས་ཟིན་གནས་པ་གཉིས་ཆར་འདོད་པ་ཁོ་
ནའི་རྟེན་ལ་ཡོད་ལ། ཐོས་བྱུང་གི་ཤེས་རབ་སྐྱེ་བ་དང་སྐྱེས་ཟིན་གནས་པ་གཉིས་ཆར་
འདོད་གཟུགས་གང་རུང་གི་རྟེན་ལ་ཡོད་ཅིང་། སྒོམ་བྱུང་གི་ཤེས་རབ་དང་པོར་སྐྱེ་བ་འདོད་
པ་དང་སྐྱེས་ཟིན་གནས་པ་ཁམས་གསུམ་ཀའི་རྟེན་ལ་ཡོད་ལ། སྐྱེས་ཐོབ་ཀྱི་ཤེས་རབ་དང་
པོར་སྐྱེ་བ་དང་སྐྱེས་ཟིན་གནས་པ་གཉིས་ཆར་ཁམས་གསུམ་ཀའི་རྟེན་ལ་ཡོད་དེ། དེ་ལྟར་
རིགས་པས་གྲུབ་པའི་ཕྱིར་རོ། ། །
༈ བཞི་པ་སེམས་རྟེན་གྱི་ཁྱད་པར་ལ་གཉིས་ལས། དང་པོ་དོན་དམ་པ་ལ་མཐོང་
ལམ་ཐོབ་པ་དང་ཐོབ་ཟིན་གནས་པ་གཉིས་ཆར་བསམ་གཏན་ས་དྲུག་གང་རུང་ལ་བརྟེན་ལ།
67



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྒོམ་ལམ་ཟག་མེད་དང་པོར་ཐོབ་པ་བསམ་གཏན་ས་དྲུག་གང་རུང་དང་། ཐོབ་ཟིན་གནས་
པ་ཟག་མེད་ས་དགུ་གང་རུང་ལ་བརྟེན་ཅིང་། མི་སློབ་ལམ་དང་པོར་ཐོབ་དང་ཐོབ་ཟིན་
གནས་པ་གཉིས་ཆར་ཟག་མེད་ས་དགུ་གང་རུང་ལ་བརྟེན་ཏེ། རྒྱུ་མཚན་ཤེས་སླ་བའི་
ཕྱིར་རོ། །
༈ གཉིས་པ་བརྡར་བཏགས་པ་ལ། བསྒོམ་བྱུང་གི་ཤེས་རབ་ཟག་བཅས་དང་པོར་
ཐོབ་པ་བསམ་གཏན་ས་དྲུག་གང་རུང་དང་། ཐོབ་ཟིན་གནས་པ་དངོས་གཞི་དང་ཉེར་
བསྡོགས་ཅི་རིགས་པ་ལ་བརྟེན་ལ། གཞན་ཤེས་རབ་གསུམ་ནི་མཉམ་བཞག་མ་ཡིན་པས།
མཉམ་པར་མ་བཞག་པའི་ཤེས་པ་ཅི་རིགས་ལ་བརྟེན་ཏེ། དེའི་སེམས་རྟེན་མཉམ་བཞག་
མེད་པའི་ཕྱིར་རོ། །
༈ རྩ་བའི་བཞི་པ་དངོས་བཏགས་ཀྱི་ཁྱད་པར་ལ། མཁས་པ་སྔ་མ་ཕལ་ཆེར་ཆོས་
མངོན་པ་ལ་དོན་དམ་པའི་ཆོས་མངོན་པ་ཡིན་པས་ཁྱབ་ཅིང་། བརྡར་བཏགས་པའི་ཆོས་
མངོན་པ་རྣམས་དེ་བཏགས་པ་བར་བཞེད་པ་དང་། མཁས་པའི་དབང་པོ་པཎ་ཆེན་ཤཱཀྱ་
མཆོག་ལྡན་སོགས་ཁ་ཅིག །གཞུང་གི་ཆོས་མངོན་པས་ཀྱང་ཆོས་མངོན་པའི་གོ་ཆོད་པར་
འདོད་པ་སོགས་མང་དག་ཡོད་ནའང་། རང་རེ་པཎ་ཆེན་འབུམ་ཕྲག་གསུམ་པའི་དགོངས་
པ་ལྟར། ཆོས་མངོན་པ་ལ་གཉིས་སུ་ཕྱེ་བའི་དོན་དམ་པའི་ཆོས་མངོན་པ་དང་། བརྡར་ ་
བཏགས་པའི་ཆོས་མངོན་པ་ལའང་གཉིས་སུ་ཕྱེ་བའི་བརྗོད་བྱ་དོན་གྱི་བརྡར་བཏགས་པའི་
ཆོས་མངོན་པ་རྣམས་ནི་ཆོས་མངོན་པ་མཚན་ཉིད་པ་དང༌། རྗོད་བྱེད་ཚིག་གི་བརྡར་
བཏགས་པའི་ཆོས་མངོན་པ་རྣམས་ནི་ཆོས་མངོན་པ་བཏགས་པ་བ་ཡིན་ཏེ། དེ་ལྟར་
འདོགས་པའི་ཆོས་གསུམ་ཚང་བའི་ཕྱིར་ཏེ། འདོགས་པའི་རྒྱུ་མཚན་ཆོས་མངོན་པ་བརྗོད་
པར་བྱེད་པ་དང་། བཏགས་པའི་དགོས་པ་དེ་ལ་ཐོས་བསམ་སོགས་བྱས་པས་ཆོས་མངོན་
པ་ཐོབ་པ་དང་། དངོས་ལ་གནོད་བྱེད་དེ་ལྷག་པ་ཤེས་རབ་ཀྱི་བསླབ་པ་མ་ཡིན་པའི་
68



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱིར་རོ། །དེ་བཞིན་དུ་གཞི་ལམ་འབྲས་བུའི་ཆོས་མངོན་པ་གསུམ་ལས། ཕྱི་མ་གཉིས་
མཚན་ཉིད་པ་ཡིན་ལ། གཞིའི་ཆོས་མངོན་པ་ལ་ཆོས་མངོན་པ་ཡིན་མིན་གཉིས་སུ་ཡོད་
ཅིང་། དེ་ལྟར་གཞུང་ལམ་འབྲས་བུའི་ཆོས་མངོན་པ་གསུམ་ལས། དང་པོ་དེ་བཏགས་པ་
བ་དང་། ཕྱི་མ་གཉིས་ཆོས་མངོན་པ་བ་མཚན་ཉིད་པ་ཡིན་ཞེས་བློ་གསལ་སྐལ་པ་དང་ལྡན་
པ་དག་གིས་ཟེ་འབྲུར་བཅང་བར་བྱའོ། །དེ་ལྟར་བྱས་པ་ན་ཁོ་ན་རེ། བརྡར་བཏགས་པའི་
ཆོས་མངོན་པར་གྱུར་པའི་ཟག་བཅས་ཀྱི་ཤེས་རབ་ཆོས་ཅན། ཁྱོད་ཆོས་མངོན་པ་མ་ཡིན་
པར་ཐལ། ཁྱོད་ཆོས་མངོན་པ་བཏགས་པ་བ་ཡིན་པའི་ཕྱིར་ཏེ། ཁྱོད་ཆོས་མངོན་པའི་
བརྡར་བཏགས་པ་ཡིན་པའི་ཕྱིར་ཏེ། ཁྱོད་བརྡར་བཏགས་པའི་ཆོས་མངོན་པ་ཡིན་པའི་
ཕྱིར་ཟེར་ན་མ་ཁྱབ། ཡང་དེ་ཆོས་ཅན། ཁྱོད། ཆོས་མངོན་མཛོད་ཀྱི་བསྟན་བཅོས་རབ་
བཤད་བྱ། །ཞེས་པའི་ཚིག་ཟུར་གྱི། ཆོས་མངོན་ཞེས་པའི་སྐབས་ནས་དངོས་སུ་བསྟན་
པའི་ཆོས་མངོན་པ་ཡིན་པར་ཐལ། ཁྱོད་ཆོས་མངོན་པ་ཡིན་པའི་ཕྱིར། འདོད་ན། ཁྱོད།
ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་པའི་ཚིག་ཟུར་གྱི་ཆོས་མངོན་ཞེས་
པའི་སྐབས་ནས་དངོས་སུ་བསྟན་པའི་ཆོས་མངོན་པ་ཡིན་པར་ཐལ། དེའི་ཕྱིར་ཟེར་ན་མ་
ཁྱབ། འདོད་ན། ཁྱོད་དོན་དམ་པའི་ཆོས་མངོན་པ་ཡིན་པར་ཐལ་ལོ། །ཡང་ཁྱོད་ཀྱི་རྗེས་
འབྲང་དུ་གྱུར་པའི་གཟུགས་ཕུང་ཡོད་པར་ཐལ། ཁྱོད། ཆོས་མངོན་ཤེས་རབ་དྲི་མེད་རྗེས་
འབྲང་བཅས། །ཞེས་པའི་སྐབས་ནས་དངོས་སུ་བསྟན་པའི་ཆོས་མངོན་པ་ཡིན་པའི་ཕྱིར་
ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་རྗེས་འབྲང་དུ་གྱུར་པའི་ཚོར་ཕུང་
ཡོད་པར་ཐལ། ཁྱོད་གཞུང་དེའི་སྐབས་ནས་དངོས་བསྟན་གྱི་ཆོས་མངོན་པ་ཡིན་པའི་ཕྱིར་
ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར་ཟེར་ན་མ་གྲུབ། དེར་ཐལ། ཁྱོད་དེའི་
སྐབས་ནས་དངོས་བསྟན་གྱི་ཤེས་རབ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་
པའི་ཕྱིར་ཟེར་ན་མ་ཁྱབ་བོ། །རྩ་བར་འདོད་ན། གཟུགས་མེད་ཀྱི་དངོས་གཞི་སྙོམས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འཇུག་ཏུ་གྱུར་པའི་འཕགས་ལམ་ཆོས་ཅན། དེར་ཐལ་དེའི་ཕྱིར། རྟགས་དེར་ཐལ། ཁྱོད་
དོན་དམ་པའི་ཆོས་མངོན་པ་ཡིན་པའི་ཕྱིར། འདོད་མི་ནུས་ཏེ། ཁྱོད་གཟུགས་མེད་ཀྱི་
མཉམ་བཞག་ཡིན་པའི་ཕྱིར་རོ། །རྩ་བ་ལ་མ་ཁྱབ་ན། ཟག་མེད་ཀྱི་ཚོར་བ་ཆོས་ཅན་གྱི་ ་
གཤགས་ཏེ་བརྟགས་ལ་གཉིས་ཀ་ཆོས་ཅན་གྱིས་གྲུབ་བོ། །གཞན་ཡང་། ཁྱོད་ཀྱི་རྗེས་
འབྲང་དུ་གྱུར་པའི་གཟུགས་ཕུང་ཡོད་པར་ཐལ། འདོད་པའི་རྟེན་ཅན་གྱི་འཕགས་རྒྱུད་ཀྱི་
ཟག་མེད་ཀྱི་ཤེས་རབ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ།
བསལ་བ་དེར་ཐལ། ཁྱོད་བསམ་གཏན་གྱི་དངོས་གཞི་སྙོམས་འཇུག་ཏུ་གྱུར་པའི་ཟག་
མེད་ཀྱི་ཤེས་རབ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། ཁྱབ་པ་
མེད་གྱིས་ཤིག །འདོད་ན། འདོད་པའི་རྟེན་ཅན་གྱི་ཕྱིར་མི་འོང་གི་རྒྱུད་ཀྱི་གཟུགས་མེད་ཀྱི་
དངོས་གཞིར་གྱུར་པའི་ཟག་མེད་ཀྱི་ཤེས་རབ་ཆོས་ཅན་གྱི་གཤོག །མ་ཁྱབ་མཚམས་ལ།
གཟུགས་མེད་ཁམས་པའི་འཕགས་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ཏུ་
གྱུར་པའི་ཟག་མེད་ཀྱི་ཤེས་རབ་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། དེ་
ཡོད་པའི་ཕྱིར་ཏེ། དེའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར།
མ་གྲུབ་ན་དེར་ཐལ། སྲིད་རྩེ་བའི་རྟེན་ཅན་གྱི་ཕྱིར་མི་འོང་གི་རྒྱུད་ཀྱི་ཅི་ཡང་མེད་ཀྱི་དངོས་
གཞི་སྙོམས་འཇུག་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། སྲིད་རྩེར་
འཕགས་པ་ཅི་ཡང་མེད། །མངོན་སུམ་བྱས་ནས་ཟག་པ་ཟད། །ཅེས་བཤད་པའི་ཕྱིར།
གལ་ཏེ་གཟུགས་མེད་ཁམས་པའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ཡོད་
པའི་ཕྱིར་ཟེར་བ་ལ་མ་ཁྱབ་ན། བསམ་གཏན་གཟུགས་མེད་རང་དང་ནི། །འོག་སའི་རྟེན་
ཅན་འོག་དགོས་མེད། །ཅེས་པའི་གཞུང་དོན་མ་གྲུབ་པར་ཐལ། དེའི་ཕྱིར། ཡང་གཟུགས་
མེད་ཁམས་པའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ཏུ་གྱུར་པའི་ཤེས་རབ་
ཆོས་ཅན། ཁྱོད་ཀྱི་རྗེས་འབྲང་དུ་གྱུར་པའི་བསམ་གཏན་གྱི་སྡོམ་པ་ཡོད་པར་ཐལ། ཁྱོད་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བསམ་གཏན་གྱི་དངོས་གཞི་སྙོམས་འཇུག་ཏུ་གྱུར་པའི་ཟག་བཅས་ཀྱི་ཤེས་རབ་ཡིན་པའི་
ཕྱིར། ཁྱབ་པ་ཚད་མ་གྲུབ། འདོད་ན་གཟུགས་མེད་ཁམས་ན་བསམ་གཏན་གྱི་སྡོམ་པ་ཡོད་
པར་ཐལ་ལོ། །རང་རེའི་མ་ཁྱབ་མཚམས་ལ། གཟུགས་མེད་ཁམས་པའི་རྒྱུད་ཀྱི་བསམ་
གཏན་གྱི་དངོས་གཞི་སྙོམས་འཇུག་ཡོད་པར་ཐལ། དེའི་རྒྱུད་ཀྱི་བསམ་གཏན་གྱི་སྲིད་
པའི་རྟེན་འབྲེལ་ཡོད་པ་གང་ཞིག །ཁམས་གོང་གི་སྲིད་པའི་རྟེན་འབྲེལ་ཡིན་ན་དངོས་
གཞི་སྙོམས་འཇུག་ཡིན་དགོས་པའི་ཕྱིར་ཟེར་ན། ལུགས་འདི་ལ་རྟགས་ཕྱི་མ་མ་གྲུབ་ཟེར་
དགོས་སོ། །དང་པོ་དེར་ཐལ། གཟུགས་ཁམས་སུ་ལས་ཉོན་གྱི་སྐྱེ་བ་ལེན་ཁ་མའི་
གཟུགས་མེད་ཁམས་པ་ཡོད་པའི་ཕྱིར་རོ། །དེས་ན་ལུགས་འདི་ལ། བསམ་གཏན་
གཟུགས་མེད་རང་དང་ནི། །འོག་སའི་རྟེན་ཅན་འོག་དགོས་མེད། །ཅེས་པ་དེ་ལ། སྲིད་
རྩེར་འཕགས་པ་ཅི་ཡང་མེད། །མངོན་སུམ་བྱས་ནས་ཟག་པ་ཟད། །ཅེས་པའི་དམིགས་
བསལ་དེ་མ་གཏོགས་སྒྲ་ཇི་བཞིན་ཁས་བླངས་ནས། བསམ་གཏན་གཉིས་པའི་རྒྱུད་ཀྱི་
བསམ་གཏན་དང་པོའི་དངོས་གཞིའི་སྙོམས་འཇུག་མེད་པ་སོགས་ཁས་བླང་བར་བྱའོ། །རྩ་
བ་རང་དེར་འདོད་ན། གཟུགས་མེད་ཁམས་པའི་འཕགས་པའི་རྒྱུད་ཀྱི་གཟུགས་ཡོད་པར་
ཐལ་ལོ། །འདོད་ན་གཟུགས་མེད་ཁམས་ན་གཟུགས་ཡོད་པར་ཐལ་ལོ། །ཡང་སྐྱེས་ཐོབ་
ཀྱི་བསམ་གཏན་གྱི་དངོས་གཞི་སྙོམས་འཇུག་ཏུ་གྱུར་པའི་ཤེས་རབ་ཆོས་ཅན། ཁྱོད་ཀྱི་
རྗེས་འབྲང་གི་གཟུགས་མེད་པར་ཐལ། ཁྱོད་སྐྱེས་ཐོབ་ཀྱི་ཤེས་རབ་ཡིན་པའི་ཕྱིར། ཁྱབ་
པ་དངོས། རྟགས་དེར་ཐལ། ཆོས་ཅན་ཡིན་པའི་ཕྱིར། འདོད་ན། ཡོད་པར་ཐལ། ཁྱོད་
བསམ་གཏན་གྱི་དངོས་གཞི་སྙོམས་འཇུག་ཏུ་གྱུར་པའི་ཤེས་རབ་ཡིན་པའི་ཕྱིར་རོ། །དེ་
མེད་བྱས་པ་ལ། དེ་ཡོད་པར་ཐལ་སྐྱེས་ཐོབ་ཀྱི་བསམ་གཏན་གྱི་དངོས་གཞི་སྙོམས་འཇུག་
དག་པ་བ་ཡོད་པའི་ཕྱིར་ཏེ། དེ་དང་མི་ལྡན་འདོད་ཆགས་བྲལ། །སྐྱེ་བ་ལས་ནི་དག་པ་
ཐོབ། །ཅེས་བཤད་པའི་ཕྱིར་ཟེར་ན་མ་ཁྱབ་ཏེ། བསམ་གཏན་གཉིས་པ་ནས་བསམ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཏན་དང་པོར་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་དེ། བསམ་གཏན་དང་པོའི་
དངོས་གཞི་སྙོམས་འཇུག་སྐྱེ་བས་ཐོབ་པ་ཡིན་པར་གཞུང་དེས་བཤད་ཀྱང༌། སྤྱིར་སྐྱེས་
ཐོབ་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཅིག་རྙེད་དཀའ་བའི་ཕྱིར་རོ། །
གནད་འདི་ལ་རྣམ་གསལ་གྱི་ཐལ་བ་ཅུང་ཟད་འཕངས་ན། བསམ་གཏན་གཉིས་པ་ནས་
བསམ་གཏན་དང་པོར་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་གི་རྒྱུད་ཀྱི་སྐྱེས་
ཐོབ་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཡོད་པར་ཐལ། སྐྱེས་ཐོབ་ཀྱི་
བསམ་གཏན་དང་པོའི་དངོས་གཞི་སྙོམས་འཇུག་ཡོད་པའི་ཕྱིར། འདོད་ན། དེའི་རྒྱུད་ཀྱི་
བསམ་གཏན་དང་པོའི་དངོས་གཞི་སྙོམས་འཇུག་ཡོད་པར་ཐལ། འདོད་པའི་ཕྱིར།
འདོད་ན། ཁྱོད་བསམ་གཏན་དང་པོའི་དངོས་གཞི་སྙོམས་འཇུག་ལ་མཉམ་པར་བཞག་
བཞིན་པའི་གང་ཟག་ཡིན་པར་ཐལ། ཁྱོད་དེ་རྒྱུད་ལྡན་གྱི་གང་ཟག་གང་ཞིག །ཁྱོད་ཀྱི་
རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཡོད་པའི་ཕྱིར། དང་པོ་དེར་ཐལ།
ཁྱོད་དེ་ཐོབ་ལ་མ་བཏང་བའི་གང་ཟག་ཡིན་པའི་ཕྱིར། འདོད་ན་མིན་པར་ཐལ། ཁྱོད་ལས་
ཉོན་གྱི་སྐྱེ་བ་བླངས་མ་ཐག་པའི་གང་ཟག་ཡིན་པའི་ཕྱིར། ཁྱབ་སྟེ། འཆི་འཕོ་སྐྱེ་བ་བཏང་
སྙོམས་ལ། །རྩེ་གཅིག་སེམས་མེད་ལ་དེ་མེད། །ཅེས་བཤད་འདུག་པའི་ཕྱིར་རོ། །
ཡང་ཟག་མེད་ཀྱི་གཙོ་སེམས་ཆོས་ཅན། ཁྱོད་ཆོས་མངོན་པ་ཡིན་པར་ཐལ། ཁྱོད་
འཕགས་ལམ་ཡིན་པའི་ཕྱིར། འདོད་ན། ཁྱོད་ལྷག་པ་ཤེས་རབ་ཀྱི་བསླབ་པ་ཡིན་པར་
ཐལ། དེའི་ཕྱིར། འདོད་ན། ཁྱོད་ཤེས་རབ་ཡིན་པར་ཐལ། ཁྱོད་ཤེས་རབ་ཀྱི་བསླབ་པ་
ཡིན་པ་གང་ཞིག །ལྷག་པ་ཚུལ་ཁྲིམས་ཀྱི་བསླབ་པ་ཡིན་ན་ཚུལ་ཁྲིམས་ཡིན་པས་སོ། །
ལྷག་པ་ཏིང་ངེ་འཛིན་གྱི་བསླབ་པ་ཡིན་ན། ཏིང་ངེ་འཛིན་ཡིན་དགོས་པའི་ཕྱིར་རོ། །རྟགས་
དང་པོ་འབུད། ཕྱི་མ་དེར་ཐལ། ཏིང་ངེ་འཛིན་གྱི་ཕུང་པོ་ཡིན་ན་ཏིང་ངེ་འཛིན་ཡིན་དགོས།
ཤེས་རབ་ཀྱི་ཕུང་པོ་ཡིན་ན་ཤེས་རབ་ཡིན་དགོས་པའི་ཕྱིར། རྟགས་གཉིས་ཆར་མ་གྲུབ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
བྱས་ན། འོ་ན་ཤེས་རབ་ཀྱི་ཕུང་པོར་གྱུར་པའི་གཙོ་སེམས་ཡོད་པར་ཐལ། ཤེས་རབ་ཀྱི་
ཕུང་པོ་ཡིན་ན་ཤེས་རབ་ཡིན་པས་མ་ཁྱབ་པའི་ཕྱིར། འདོད་ན། ཤེས་རབ་ཀྱི་ཕུང་པོར་
གྱུར་པའི་གཙོ་སེམས་ཆོས་ཅན། ཁྱོད་འདུ་བྱེད་ཀྱི་ཕུང་པོ་ཡིན་པར་ཐལ། ཁྱོད་ཚུལ་ཁྲིམས་
ཀྱི་ཕུང་པོ། ཏིང་ངེ་འཛིན། ཤེས་རབ། རྣམ་པར་གྲོལ་བའི། རྣམ་པར་གྲོལ་བའི་ཡེ་ཤེས་
མཐོང་བའི་ཕུང་པོ་སྟེ། ཕུང་པོ་དེ་ལྔའི་ཟླས་དབྱེ་བའི་ཕུང་པོ་ཕྱི་མ་བཞི་པོ་གང་རུང་ཡིན་
པའི་ཕྱིར། ཁྱབ་སྟེ་རང་འགྲེལ་ལས། དེ་ལ་རེ་ཤིག་ཚུལ་ཁྲིམས་དང༌། ཏིང་ངེ་འཛིན་དང་།
ཤེས་རབ་དང༌། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དག་ལས་ཚུལ་ཁྲིམས་ཀྱི་
ཕུང་པོ་ནི་གཟུགས་ཀྱི་ཕུང་པོས་བསྡུས་སོ། །ལྷག་མ་རྣམས་ནི་འདུ་བྱེད་ཀྱི་ཕུང་པོས་
བསྡུས་སོ་ཞེས་བཤད་པའི་ཕྱིར་ཟེར་ན་ལན་ཅི་ཡོད་སོམས་ཤིག་གོ །ཁོ་བོ་ནི་རང་འགྲེལ་
དེའི་དོན། རྗེས་འབྲང་གི་འཁོར་མ་རྩིས་ན་དེ་ལྟར་ཡིན་ཀྱང་། འཁོར་དང་བཅས་ན་ཕུང་པོ་
ཕྱི་མ་བཞི་པོ་ལ། ཕུང་པོ་ལྔ་ཆར་ཡོད་སྙམ་དུ་སེམས་སོ། །གཙོ་བོ་ཤེས་རབ་རྗེས་འབྲང་
འཁོར་རྣམ་ལྔ། །ས་དང་ལུས་སེམས་རྟེན་གྱི་རྣམ་གཞག་གིས། །བརྡ་དང་དོན་གྱི་ཆོས་
མངོན་རྣམ་པ་གཉིས། །ཞིབ་ཏུ་འཆད་པ་ཁོ་བོའི་ལེགས་བཤད་ཡིན། །བཤད་བྱའི་མངོན་
པ་བཤད་ཟིན་ཏོ། །
༈ ཆོས་མངོན་རབ་ཏུ་རྣམ་འབྱེད་མེད་པར་ཉོན་མོངས་རྣམས། །ཞེས་སོགས་ཀྱི་
སྐབས་སུ་གསུམ་ལས། དང་པོ་ནི། རྩ་བའི་ས་བཅད་འཆད་བྱེད་མངོན་པའི་དགོས་སོགས་
ཆོས་བཞི་བཤད་པ་ཞེས་པ་དེ་འཆད་པ་ལ་གཞུང་འདི་བྱུང་བ་ཡིན་པས་འདི་ཡང་འབྲུ་དང་
སྦྱར་ན། འོ་ན་མཁས་མཆོག་དབྱིག་གཉེན་ཁྱོད། ཆོས་མངོན་པ་སྡེ་བདུན་སོགས་ཀྱི་
དགོངས་འགྲེལ་དུ་བསྟན་བཅོས་རྩོམ་པ་ཡིན་ན། ཆོས་མངོན་པ་སྡེ་བདུན་པོ་དེ་གསུང་བ་
པོ་སུ་ཞིག་གིས་གསུངས་ཤིང་དེ་གསུངས་པ་ལ་དགོས་པ་ཅི་ཡོད་སྙམ་ན། ཆོས་མངོན་པ་སྡེ་
བདུན་ཆོས་ཅན། ཁྱོད་གསུངས་པ་ལ་དགོས་པ་ཡོད་དེ། གདུལ་བྱའི་རྒྱུད་ལ་ཆོས་རབ་ཏུ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རྣམ་འབྱེད་ཀྱི་ཤེས་རབ་བསྐྱེད་པའི་ཆེད་ཡིན་པའི་ཕྱིར། དེ་བསྐྱེད་པ་ཡང་ཆོས་ཅན།
དགོས་པ་ཡོད་དེ། ཆོས་རབ་ཏུ་རྣམ་འབྱེད་ཀྱི་ཤེས་རབ་མེད་ན། ཉོན་མོངས་སྤོང་མི་ནུས་ལ།
ཉོན་མོངས་མ་སྤངས་ན། དེས་ཀུན་སློང་བྱས་པ་ལས་ཟག་བཅས་ཀྱི་ལས་བསགས་ཏེ་
འཁོར་བར་འཁྱམ་པར་འགྱུར་བ་ལས། ཤེས་རབ་དེ་ལ་བརྟེན་ནས་ཉོན་མོངས་པ་ཉེ་བར་ཞི།
ཉོན་མོངས་པ་ཞི་བས་ཟག་བཅས་ཀྱི་ལས་མི་གསོག་ཅིང་། ལས་མ་བསགས་པས་འཁོར་
བའི་སྐྱེ་བ་རྒྱུན་ཆད་དེ། འཁོར་བ་སྤངས་པའི་ཐར་པ་ཐོབ་པར་འགྱུར་བ་ཡིན་པའི་ཕྱིར་རོ། །
དེས་ན་ཆོས་མངོན་པ་སྡེ་བདུན་པོ་འདི་ཆོས་ཅན། ཁྱོད་གསུང་བ་པོའི་གང་ཟག་ཡོད་དེ།
ཆོས་རབ་ཏུ་རྣམ་འབྱེད་ཀྱི་ཤེས་རབ་བསྐྱེད་པའི་རྒྱུ་ལྷ་མིའི་སྟོན་པ་ཤཱཀྱ་ཐུབ་པས་གསུངས་
པ་ལས་ཤཱ་རིའི་བུ་ལ་སོགས་པ་དགྲ་བཅོམ་པ་བདུན་གྱིས་བསྡུས་པ་ཙམ་ཡིན་པའི་ཕྱིར།
དཔེར་ན་མདོ་སྡེ་དང་འདུལ་བ་སྟོན་པས་གསུངས་པ་ལ་འོད་སྲུང་ཆེན་པོས་བསྡུས་པ་
བཞིན་ནོ་ཞེས་འཆད་པ་ལ། ཆོས་རྣམས་ཞེས་སོགས་འབྱུང་ངོ༌། །དེ་ལ་མདོ་སྡེ་པ་ན་རེ།
མངོན་པ་སྡེ་བདུན་ནི་སྟོན་པས་གསུངས་པའི་བཀའ་མ་ཡིན་ཏེ། ཡེ་ཤེས་ལ་འཇུག་ཀ་ཏའི་
བུས། །རབ་ཏུ་བྱེད་པ་དབྱིག་ཤེས་ཀྱིས། །རྣམ་ཤེས་ཚོགས་ནི་ལྷ་སྐྱིད་ཀྱིས། །ཆོས་ཀྱི་ཕུང་
པོ་ཤཱ་རིའི་བུས། །གདགས་པའི་བསྟན་བཅོས་མོ་འགལ་བུས། །འགྲོ་བའི་རྣམ་གྲངས་
གསུས་པོ་ཆེས། །ཁམས་ཀྱི་ཚོགས་ནི་གང་པོས་བྱས། །ཞེས་པ་ལྟར་དགྲ་བཅོམ་པ་བདུན་
གྱིས་མཛད་པའི་བསྟན་བཅོས་ཡིན་པའི་ཕྱིར། འོ་ན་མངོན་པའི་སྡེ་སྣོད་མེད་དམ་སྙམ་ན་
ཡོད་དེ། མདོ་སྡེ་དང་འདུལ་བའི་ནང་ན་ཆོས་རྣམས་ཀྱི་རང་སྤྱིའི་མཚན་ཉིད་གཏན་ལ་
འབེབས་པ་དེ་མངོན་པའི་སྡེ་སྣོད་ཡིན་པའི་ཕྱིར་རོ་ཞེས་འཆད་པ་ལ། བྱེ་བྲག་སྨྲ་བ་ལ་ཟུར་
ཟ་བའི་ཚིག་གམ། མ་རངས་པའི་ཚིག་ལོ་ཞེས་པ་འདི་བྱུང་། །
༈ གཉིས་པ་ངག་དོན་ལ། མངོན་པ་སྡེ་བདུན་ཆོས་ཅན། ཁྱོད་ཀྱི་བརྗོད་བྱ་ཡོད་དེ།
ཟག་བཅས་དང་ཟག་མེད་ཀྱི་ཆོས་རྣམས་ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ཀྱི་དགོས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་ཡོད་དེ། ཆོས་རབ་ཏུ་རྣམ་འབྱེད་ཀྱི་ཤེས་རབ་བསྐྱེད་པ་དེ་ཁྱོད་ཀྱི་དགོས་པ་ཡིན་པའི་
ཕྱིར། ཁྱོད་ཀྱི་ཉིང་དགོས་ཡོད་དེ། ཤེས་རབ་ལ་བརྟེན་ནས་ལྷག་མེད་མྱང་འདས་ཐོབ་པ་དེ་
ཁྱོད་ཀྱི་ཉིང་དགོས་ཡིན་པའི་ཕྱིར། ཁྱོད་ཀྱི་འབྲེལ་པ་ཡོད་དེ། ཁྱོད་ཀྱི་ཉིང་དགོས་དགོས་
པ་ལ་འབྲེལ། དགོས་པ་བརྗོད་བྱ་ལ་འབྲེལ་བ་དེ་ཁྱོད་ཀྱི་འབྲེལ་བ་ཡིན་པའི་ཕྱིར། བྱེ་
བྲག་ཏུ་མངོན་པ་མཛོད་ཀྱི་ཚིག་ལེའུར་བྱས་པ་འདི་ཆོས་ཅན། ཁྱོད་བརྩམས་པ་ལ་དགོས་
པ་ཡོད་དེ། ཆོས་མངོན་པ་སྡེ་བདུན་གྱི་བརྗོད་བྱ་རྒྱ་ཆེན་པོ་རྣམས་ཚིག་ཉུང་ངུས་བདེ་བླག་
ཏུ་རྟོགས་པའི་ཆེད་ཡིན་པའི་ཕྱིར་རོ། །
༈ གསུམ་པ་མཐའ་བཅད་པ་ལ། བཤད་བྱ་མངོན་པའི་སྡེ་སྣོད། འཆད་བྱེད་འགྲེལ་
པའི་རྣམ་གྲངས། གཞུང་འདི་བརྩམས་པའི་དགོས་འབྲེལ་བཤད་པའོ། །དང་པོ་གཞན་དུ་
འཆད། གཉིས་པ་ལ། བསྟན་བཅོས་མངོན་པ་སྡེ་བདུན་གྱི་དགོངས་པ་འགྲེལ་བ་ལ་དགྲ་
བཅོམ་པ་རྣམས་ཀྱིས་མཛད་པའི་བསྟན་བཅོས་བྱེ་བྲག་ཏུ་བཤད་པ་ཞེས་བྱ་བ་ཡོད་མོད།
ཚིག་རྒྱ་ཆེ་ཞིང་བརྗོད་བྱ་སིལ་བུར་འཐོར་བས་དེ་ཐམས་ཅད་གཅིག་ཏུ་བསྡུས་པའི་ཉིང་ཁུ་
བསྟན་བཅོས་འདི་ཉིད་ཡིན་ལ། འདི་ཉིད་འཕགས་ཡུལ་གྱི་འགྲེལ་པ་ཚད་ལྡན་དྲུག་གིས་
འཆད་པ་ཡིན་ཏེ། སློབ་དཔོན་ཉིད་ཀྱི་རང་འགྲེལ་དང་། རྒྱལ་པོ་སྲས་ཀྱིས་མཛད་པའི་
འགྲེལ་བཤད་དོན་གསལ་བ། །གང་བ་སྤེལ་གྱིས་མཛད་པའི་འགྲེལ་བཤད་མཚན་ཉིད་ཀྱི་
རྗེས་སུ་འབྲང་བ། ཁ་ཆེ་འདུས་བཟང་གིས་མཛད་པའི་འགྲེལ་བཤད་མདོ་དང་མཐུན་པ།
ཕྱོགས་གླང་གིས་མཛད་པའི་འགྲེལ་བཤད་གནད་ཀྱི་སྒྲོན་མེ། བལ་པོ་ཞི་གནས་ལྷས་
མཛད་པའི་འགྲེལ་བཤད་ཆོས་མངོན་པ་ལ་ཉེ་བར་མཁོ་བ་ཞེས་བྱ་བ་དང་དྲུག་ལ་བརྟེན་
ནས་འཆད་པ་ཡིན་པའི་ཕྱིར་རོ། །གསུམ་པ་ལ་གསུམ། སྤྱིར་བསྟན་བཅོས་ལུས་ལ་ཡོད་
པའི་དགོས་སོགས་ཆོས་བཞི། དགོས་འབྲེལ་ངག་ལ་ཡོད་པའི་དགོས་སོགས་ཆོས་བཞི།
ངག་ཙམ་ལ་ཡོད་པའི་དགོས་སོགས་ཆོས་བཞི་བཤད་པའོ། །དང་པོ་ནི། ཟག་བཅས་ཟག་



གང
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མེད་ཀྱི་ཆོས་རྣམས་བརྗོད་བྱ། བརྡ་དང་དོན་དམ་པས་བསྡུས་པའི་ཤེས་རབ་རྗེས་འབྲང་
དང་བཅས་པ་དགོས་པ། ལྷག་བཅས་ཐོབ་པ་གནས་སྐབས་དང་ལྷག་མེད་མྱང་འདས་ཐོབ་
པ་ནི་མཐར་ཐུག་གི་ཉིང་དགོས་ཡིན། དེ་ལྟ་བུའི་མྱང་འདས་རྣམ་གཉིས་ཐོབ་པ་དེ། རང་
ཐོབ་བྱེད་ཀྱི་ཆོས་མངོན་པ་ལ་རག་ལས་ཤིང་། བརྡ་དང་དོན་གྱི་ཆོས་མངོན་པ་རྣམས་རང་
གི་ཤེས་བྱ་རྣམ་པར་ཕྱེ་བའི་གཏན་ལ་ཕབ་པ་ལ་རག་ལས་པ་ནི་འབྲེལ་བ་ཡིན་ནོ། །གཉིས་
པ་ནི། བསྟན་བཅོས་ལ་ཡོད་པའི་དགོས་སོགས་ཆོས་བཞི་ནི་དགོས་འབྲེལ་ངག་གི་བརྗོད་བྱ།
དགོས་འབྲེལ་ངག་ལ་བརྟེན་ནས་བསྟན་བཅོས་ལ་དགོས་སོགས་ཆོས་བཞི་ཡོད་པར་
རྟོགས་པ་ནི་དགོས་པ། རྟོགས་ནས་གདུལ་བྱ་བསྟན་བཅོས་ལ་ཐོས་བསམ་སྒོམ་གསུམ་གྱི་
སྒོ་ནས་འཇུག་པ་ནི་ཉིང་དགོས། དེ་ལྟ་བུའི་ཉིང་དགོས་དགོས་པ་ལ་འབྲེལ་བ་ལ་སོགས་
པ་འབྲེལ་བ་ཡིན་ནོ། །གསུམ་པ་ནི། ངག་རང་གི་བསྟན་བྱའི་གཙོ་བོ་དེ་བརྗོད་བྱ། ངག་དེ་
ལ་བརྟེན་ནས་བརྗོད་བྱ་དེ་ཡིན་མིན་སོགས་ཀྱི་རྣམ་དབྱེ་ཤེས་པ་དགོས་པ། རྟོགས་ནས་
གདུལ་བྱ་བསྟན་བཅོས་ལ་ཐོས་བསམ་བསྒོམ་གསུམ་གྱི་སྒོ་ནས་འཇུག་པ་ནི་ཉིང་དགོས།
དེ་ལྟ་བུའི་ཉིང་དགོས་དགོས་པ་ལ་འབྲེལ་བ་ལ་སོགས། དེ་རྣམས་རིམ་བཞིན་འབྲེལ་བ་ནི་
འབྲེལ་བའོ། །
དེ་ལྟར་བྱས་པ་ལ་ཁོ་ན་རེ། ལྷག་མེད་མྱང་འདས་ཐོབ་པ་ཡོད་པར་ཐལ། དེ་ཐོབ་པ་
དེ་ཁོ་རང་ཐོབ་བྱེད་ཀྱི་ཆོས་མངོན་པ་ལ་འབྲེལ་བའི་ཕྱིར། འདོད་ན། ལྷག་མེད་མྱང་འདས་
ཀྱི་ཐོབ་པ་ཡོད་པར་ཐལ། དེའི་ཕྱིར། འདོད་ན། ལྷག་མེད་མྱང་འདས་ཀྱི་གནས་སྐབས་ན་
ལྷག་མེད་མྱང་འདས་ཀྱི་ཐོབ་པ་ཡོད་པར་ཐལ། དེའི་ཕྱིར། འདོད་ན། དེའི་གནས་སྐབས་
ན་འདུས་བྱས་ཡོད་པར་ཐལ་ལོ། །འདོད་མི་ནུས་ཏེ། དེའི་གནས་སྐབས་ན་འདུས་བྱས་ཀྱི་
འཇུག་པ་རྒྱུན་ཆད་པའི་ཕྱིར་རོ། །གལ་ཏེ་ལྷག་མེད་མྱང་འདས་ཀྱི་གནས་སྐབས་ན་དེའི་
ཐོབ་པ་ཡོད་པར་ཐལ་བ་ལ་མ་ཁྱབ་ན། ལྷག་མེད་མྱང་འདས་ཀྱི་གནས་སྐབས་ན་ལྷག་
76



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མེད་མྱང་འདས་ཀྱི་ཐོབ་པ་ཡོད་པར་ཐལ། ལྷག་མེད་མྱང་འདས་ཀྱི་ཐོབ་པ་དེའི་གནས་
སྐབས་ན་ཡོད་པའི་ཕྱིར། མ་གྲུབ་ན་དེ་ཆོས་ཅན། ཁྱོད་དེའི་གནས་སྐབས་ན་ཡོད་པར་
ཐལ། ཁྱོད་ལྷག་མེད་མྱང་འདས་ཐོབ་པའི་གནས་སྐབས་ན་ཡོད་པའི་ཕྱིར་ཏེ། ཁྱོད་དེའི་
ཐོབ་པའི་དུས་ན་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་ཀྱི་དུས་ན་ཡོད་པར་
ཐལ། ཁྱོད་འདུས་བྱས་ཡིན་པའི་ཕྱིར་རོ། །འདི་ལ་དེང་སང་རི་བོ་དགེ་ལྡན་པ་ཁ་ཅིག །
འདུལ་མཛོད་ཀྱི་སྐབས་བྱེ་བྲག་སྨྲ་བ་གཞིར་བཅས་ལའང་ལྷག་མེད་ཀྱི་གནས་སྐབས་སུ་
རིག་པ་རྒྱུན་ཆད་ཀྱི། འདུས་བྱས་ཀྱི་འཇུག་པ་རྒྱུན་ཆད་པ་མིན་ཞེས་སྨྲའོ། །འདི་ལྟ་བུ་གྲུབ་
མཐའི་རྣམ་དབྱེ་ལ་རྨོངས་པའི་གཏམ་དུ་སྣང་བས་ཉོན་ཅིག །མཛོད་རང་འགྲེལ་ལས།
གདོན་མི་ཟ་བར་འབྱུང་བ་ནི་ངེས་པར་འབྱུང་བ་སྟེ། འདུས་བྱས་ཐམས་ཅད་ཀྱི་མྱ་ངན་ལས་
འདས་པའོ་ཞེས་བཤད་པ་མི་འཐད་པར་ཐལ། འདུས་བྱས་རྒྱུན་ཆད་པའི་མྱང་འདས་མེད་
པའི་ཕྱིར། ཡང་ངེས་པར་འབྱུང་བཅས་གཞི་དང་བཅས། །ཞེས་བཤད་པ་མི་འཐད་པར་
ཐལ། འདུས་བྱས་ཡིན་ན། ངེས་པར་འབྱུང་བཅས་ཡིན་པས་མ་ཁྱབ་པའི་ཕྱིར་ཏེ། དེ་ཡིན་ན།
ལྷག་མེད་ཀྱི་གནས་སྐབས་ན་མེད་པས་མ་ཁྱབ་པའི་ཕྱིར། གཞན་ཡང་ཁོ་ཉོན་ཅིག །ལྷག་
མེད་མྱང་འདས་ཀྱི་གནས་སྐབས་ན་འདུས་བྱས་མེད་པར་ཐལ། དེའི་གནས་སྐབས་ན་སྡུག་
བསྔལ་བདེན་པ་མེད་པ་གང་ཞིག །དེ་ན་ལམ་བདེན་མེད་པའི་ཕྱིར། དང་པོ་དེར་ཐལ། དེ་
སྡུག་བསྔལ་བདེན་པ་ཉེ་བར་ཞི་བའི་འགོག་པ་ཡིན་པའི་ཕྱིར་དང༌། སྡུག་བསྔལ་བདེན་
པའི་ལྷག་མ་མེད་པའི་མྱང་འདས་ཡིན་པའི་ཕྱིར། ཕྱི་མ་མ་གྲུབ་ན། ལྷག་མེད་མྱང་འདས་
ཀྱི་གནས་སྐབས་ན་མི་སློབ་ལམ་ཡོད་པར་ཐལ། དེའི་ཕྱིར། འདོད་ན། དེ་ན་མི་སློབ་པ་
ཡོད་པར་ཐལ་ལོ། །འདོད་ན། དེ་ན་དགྲ་བཅོམ་པ་ཡོད་པར་ཐལ་ལོ། །འདོད་ན་དེ་ན་གང་
ཟག་ཡོད་པར་ཐལ་ལོ། །འདོད་ན་དེ་ན་ཟག་བཅས་ཡོད་པར་ཐལ་ལོ། །ཡང་དེའི་གནས་
སྐབས་ན་དགྲ་བཅོམ་པ་ཡོད་པར་ཐལ་བ་ལ་མ་ཁྱབ་ན། དེའི་གནས་སྐབས་ན་དགྲ་བཅོམ་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
པ་ཡོད་པར་ཐལ། དེའི་གནས་སྐབས་ན་མི་སློབ་ལམ་རྒྱུད་ལྡན་གྱི་གང་ཟག་ཡོད་པའི་
ཕྱིར་ཏེ། དེའི་གནས་སྐབས་ན་མི་སློབ་ལམ་ཡོད་པའི་ཕྱིར་རོ། །གལ་ཏེ་རྩ་བ་དེའི་གནས་
སྐབས་ནི་སྡུག་བདེན་དང་ལམ་བདེན་གཉིས་མེད་པའི་ཕྱིར་ཟེར་བ་ལ་མ་ཁྱབ་ཟེར་ན།
ལྷག་མེད་མྱང་འདས་ཀྱི་གནས་སྐབས་ན་ལམ་བདེན་ཡོད་པར་ཐལ། དེའི་ཐོབ་པ་དེ་ལམ་
བདེན་ཡིན་པའི་ཕྱིར། མ་གྲུབ་ན། ལྷག་མེད་མྱང་འདས་ཆོས་ཅན། ཁྱོད་ཀྱི་ཐོབ་པ་ལམ་
བདེན་ཡིན་པར་ཐལ། ཁྱོད་ཀྱི་ཐོབ་པ་ཡོད་པ་གང་ཞིག །ཁྱོད་ཟག་མེད་ལམ་ལ་བརྟེན་
ནས་ཐོབ་པའི་སོ་སོར་བརྟགས་འགོག་ཡིན་པའི་ཕྱིར་རོ། །ཡང་ལྷག་མེད་མྱང་འདས་ཀྱི་
ཐོབ་པ་ཆོས་ཅན། ཁྱོད་ལམ་བདེན་ཡིན་པར་ཐལ། ཁྱོད་ཟག་མེད་ཀྱི་འདུས་བྱས་ཡིན་པའི་
ཕྱིར་ཏེ། འདུས་བྱས་གང་ཞིག །ཟག་བཅས་མིན་པའི་ཕྱིར། ཕྱི་མ་མ་གྲུབ་ན། ལྷག་མེད་
མྱང་འདས་ཀྱི་གནས་སྐབས་ན་ཟག་བཅས་ཡོད་པར་ཐལ་ལོ། །
༈ དེས་ན་རང་ལུགས་ནི། ལྷག་མེད་མྱང་འདས་ཀྱི་ཐོབ་པ་མེད་དེ། གནོད་བྱེད་
བསྟན་ཟིན་པའི་ཕྱིར་རོ། །འོན་ཀྱང་ལྷག་མེད་མྱང་འདས་ཐོབ་པ་ཡོད་དེ། ལྷག་མེད་མྱང་
འདས་ཀྱིས་ལྷག་མེད་མྱང་འདས་ཐོབ་པ་ཡོད་པ་ཡིན་པའི་ཕྱིར་ཏེ། ལྷག་མེད་མྱང་འདས་
ཀྱིས་ལྷག་མེད་མྱང་འདས་ཐོབ་པའི་ཕྱིར། མ་གྲུབ་ན། ལྷག་མེད་མྱང་འདས་ཆོས་ཅན།
ཁྱོད་ཁྱོད་ཀྱིས་ཐོབ་པར་ཐལ། ཁྱོད་ཁྱོད་འགོག་བདེན་ཡིན་པའི་ཕྱིར་རོ། །དེས་ན་ལྷག་
མེད་མྱང་འདས་ཀྱིས་ལྷག་མེད་མྱང་འདས་ཐོབ་པ་དེ། འདུས་མ་བྱས་ཡིན་ཞེས་ཁས་བླང་
བར་བྱའོ། །དགོངས་འགྲེལ་གྱི་རྣམ་གཞག་ལེགས་བར་བཤད་པ་ཅུང་ཟད་ཅིག་བཤད་
ཟིན་ཏོ། །ཟག་བཅས་ཟག་པ་མེད་ཆོས་རྣམས། །ཞེས་པའི་སྐབས་སུ་གསུམ་ལས། དང་
པོ་ནི། ལུས་ཀྱི་སྒོ་ནས་གནས་ཀྱི་བསྡུ་བ་འཆད་པ་ལ་བསྟན་བཤད་གཉིས་ཡོད་པའི་དང་
པོ་འཆད་པ་ལ་གཞུང་འདི་བྱུང་། དེ་ཡང་འབྲུ་དང་སྦྱར་ན། ཆོས་རྣམས་རབ་ཏུ་རྣམ་འབྱེད་
མེད་པར་ཉོན་མོངས་རྣམས། །ཞེས་སོགས་ལས་འཕྲོས་ནས། འོ་ན་ཆོས་མངོན་པས་རབ་
78



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཏུ་དབྱེ་བར་བྱ་བའི་ཆོས་དེ་གང་སྙམ་ན་ཆོས་མངོན་པས་རབ་ཏུ་དབྱེ་བར་བྱ་བའི་ཆོས་ཆོས་
ཅན། ཁྱོད་ལ་དབྱེ་ན་གཉིས་ཡོད་དེ། ཟག་བཅས་དང་ཟག་མེད་ཀྱི་ཆོས་གཉིས་ཡོད་པའི་
ཕྱིར་ཞེས་འཆད་པ་ལ། ཟག་བཅས་ཟག་པ་མེད་ཆོས་རྣམས། །ཞེས་པ་འདི་བྱུང་། །
གཉིས་པ་རྒྱས་པར་བཤད་པ་ལ་བཞི་ཡོད་པའི་དང་པོ་ཟག་བཅས་བསྡུས་ཏེ་འཆད་
པ་ལ། ཟག་བཅས་ཟག་པ་མེད་ཆོས་རྣམས། །ཞེས་པ་ལ་འཕྲོས་ནས། ཟག་བཅས་དེ་གང་
སྙམ་ན། ལམ་བདེན་དུ་མ་གཏོགས་པའི་འདུས་བྱས་རྣམས་ཆོས་ཅན། །ཟག་བཅས་ཡིན་ཏེ།
དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པ་རྒྱས་འགྱུར་ཡིན་པའི་ཕྱིར་ཞེས་
འཆད་པ་ལ། ལམ་མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་དེ་དག་ལ། །
ཟག་རྣམས་ཀུན་ཏུ་རྒྱས་པར་འགྱུར། །ཞེས་པ་འདི་བྱུང་། གཉིས་པ་ཟག་མེད་བསྡུས་ཏེ་
བསྟན་པ་ལ། ཟག་མེད་དེ་གང་ཞེ་ན། འདུས་བྱས་ལམ་བདེན་དང་དེར་མ་ཟད་འདུས་མ་
བྱས་གསུམ་ཡང་ཆོས་ཅན། ཟག་མེད་ཡིན་ཏེ། དམིགས་པ་དང་མཚུངས་ལྡན་གང་རུང་གི་
སྒོ་ནས་ཟག་པ་རྒྱས་སུ་མི་འགྱུར་བ་དེ་ཡིན་པའི་ཕྱིར་ཞེས་འཆད་པ་ལ། ཟག་མེད་ལམ་གྱི་
བདེན་པ་དང་། །འདུས་མ་བྱས་རྣམ་གསུམ་ཡང་སྟེ། །ཞེས་པ་འདི་བྱུང༌། །
གསུམ་པ་འདུས་མ་བྱས་ཀྱི་དབྱེ་བ་འཆད་པ་ལ། འདུས་མ་བྱས་རྣམས་གསུམ་
ཡང་སྟེ། །ཞེས་པ་ལ་འཕྲོས་ནས། འོ་ན་འདུས་མ་བྱས་གསུམ་པོ་གང་ཞེ་ན། འདུས་མ་
བྱས་ཀྱི་དངོས་པོ་ཆོས་ཅན། ཁྱོད་ལ་དབྱེ་ན་གསུམ་ཡོད་དེ། ནམ་མཁའ། སོ་སོར་བརྟགས་
འགོག །སོ་སོར་བརྟགས་མིན་གྱི་འགོག་པ་དང་གསུམ་ཡོད་པའི་ཕྱིར། ཞེས་འཆད་པ་ལ།
ནམ་མཁའ་དང་ནི་འགོག་པ་གཉིས། །ཞེས་པ་འདི་བྱུང་། འོ་ན་གསུམ་པོ་དེ་ཡང་གང་ཞེ་ན།
རང་གི་གོ་སར་ཆོས་གཞན་སྐྱེ་བ་ལ་མི་སྒྲིབ་པར་གོ་འབྱེད་པ་ཆོས་ཅན། ནམ་མཁའི་མཚན་
ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ། དེ་ལ་ནམ་མཁའ་མི་སྒྲིབ་
པའོ། །ཞེས་པ་འདི་བྱུང་། ཉེར་བསྡོགས་ཟག་མེད་ལ་བརྟེན་ནས་ཐོབ་པའི་འགོག་བདེན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཆོས་ཅན། སོ་སོར་བརྟགས་འགོག་ཡིན་ཏེ། རང་ཐོབ་བྱེད་ཀྱི་སོ་སོར་བརྟགས་པ་སྟེ་ཟག་
མེད་བར་ཆད་མེད་ལམ་ལ་བརྟེན་ནས་ཐོབ་པའི་འགོག་པ་ཡིན་པའི་ཕྱིར། དེ་ཡང་བར་གྱི་
ཚིག་མི་མངོན་པར་བྱས་པ་ཡིན་ཏེ། བ་གླང་དང་ལྡན་པའི་ཤིང་རྟ་ལ་བ་གླང་གི་ཤིང་རྟ་ཞེས་
ལྡན་པ་ཞེས་པའི་བར་གྱི་ཚིག་མི་མངོན་པར་བྱས་པ་ལྟ་བུ་དང་ཆོས་མཚུངས་པའི་ཕྱིར།།
རང་ཐོབ་བྱེད་བར་ཆད་མེད་ལམ་ལ་བརྟེན་ནས་ཐོབ་པའི་བྲལ་བ་ཆོས་ཅན། སོ་སོར་
བརྟགས་འགོག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཞེས་འཆད་པ་ལ།
སོ་སོར་བརྟགས་པའི་འགོག་པ་གང༌། །བྲལ་བའོ་ཞེས་པ་འདི་བྱུང་། དེ་ཡང་གང་སྤེལ་
ལྟར་ན། སོ་སོར་བརྟགས་པའི་འགོག་པ་གང་ཞེས་པའི་མཚན་གཞི་དང༌། བྲལ་བའོ་ཞེས་
པས་མཚན་ཉིད་བསྟན་པ་ཡིན་ཏེ། དེར་སྐབས་ཀྱི་སོ་སོར་བརྟགས་པ་དེ་དངོས་འཛིན་ན།
ཟག་མེད་ཀྱི་ཤེས་རབ་ཁོ་ན་ལ་ངོས་བཟུང་བའི་ཕྱིར་ཏེ། རང་འགྲེལ་ལས། སྡུག་བསྔལ་ལ་
སོགས་པ་འཕགས་པའི་བདེན་པ་རྣམས་ལ་སོ་སོར་རྟོག་པ་ནི་སོ་སོར་བརྟགས་པ་སྟེ། ཤེས་
རབ་ཀྱི་བྱེ་བྲག་གོ །དེས་ཐོབ་པར་བྱ་བའི་འགོག་པ་ནི། སོ་སོར་བརྟགས་པའི་འགོག་པའོ། །
བར་གྱི་ཚིག་མི་མངོན་པར་བྱས་པ་སྟེ། བ་གླང་དང་ལྡན་པའི་ཤིང་རྟ་ལ་བ་གླང་གི་ཤིང་རྟ་
ཞེས་བྱ་བ་དེ་ལྟ་བུའོ་ཞེས་བཤད་པའི་ཕྱིར། རྒྱལ་སྲས་ཀྱི་དགོངས་པ་འོག་ཏུ་འཆད་དོ། །
ཡང་ཟག་བཅས་ཉོན་མོངས་པ་རྣམས་སྤངས་པའི་འགོག་པ་དེ་དག་རྫས་སོ་སོ་བ་ཡིན་ཏེ།
ལྡན་པའི་རྫས་སམ་དགག་བྱ་མཐོང་སྤང་ཉོན་མོངས་བརྒྱད་སོགས་རྫས་སོ་སོ་བ་ཡིན་པས་
དེ་དག་སྤངས་པའི་འགོག་པ་བརྒྱད་སོགས་ཀྱང་རྫས་ཐ་དད་ཡིན་པའི་ཕྱིར་ཞེས་བཤད་
པ་ལ། སོ་སོ་སོ་སོ་ཡིན། ཞེས་པ་འདི་བྱུང་། འདུས་བྱས་མ་འོངས་པའི་མི་སྐྱེ་བའི་ཆོས་ཅན་
རྣམས་སྐྱེ་བ་ལ་གཏན་དུ་གེགས་བྱེད་པའི་བྲལ་བ་ལས་གཞན་པའི་འགོག་པ་ཆོས་ཅན། སོ་
སོར་བརྟགས་པ་མིན་པ་སྟེ་རྐྱེན་མ་ཚང་བ་ཙམ་གྱིས་ཐོབ་པའི་འགོག་པའི་མཚན་ཉིད་
ཡིན་ཏེ། དེའི་འཇོག་བྱེད་ཡིན་པའི་ཕྱིར་ཞེས་འཆད་པ་ལ། སྐྱེ་ལ་གཏན་དུ་གེགས་བྱེད་པ། །



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
འགོག་གཞན་སོ་སོར་བརྟགས་མིན་པ། །ཞེས་པ་འདི་བྱུང་། དེ་ཡང་སྐྱེ་བ་ལ་གེགས་བྱེད་
པ་དེས་འགོག་པ་ལྔ་ལས་མི་རྟག་པའི་འགོག་པ་བཅད་དེ། དེས་འདུས་བྱས་གནས་པ་ལ་
གེགས་བྱེད་ཀྱི་སྐྱེ་བ་ལ་གེགས་མི་བྱེད་པའི་ཕྱིར། སྐྱེ་བ་ལ་གཏན་དུ་གེགས་བྱེད་ཅེས་པས་
སྐྱེ་བའི་འགོག་པ་དང་། སྙོམས་པར་འཇུག་པའི་འགོག་པ་གཉིས་གཅོད་དེ། དེ་གཉིས་
སེམས་སེམས་བྱུང་རེ་ཞིག་སྐྱེ་བ་ལ་གེགས་བྱེད་ཀྱི་སྐྱེ་བ་ལ་གཏན་དུ་གེགས་མི་བྱེད་པའི་
ཕྱིར། བྲལ་བ་ལས་གཞན་པ་ཞེས་པས་སོ་སོར་བརྟགས་འགོག་གཅོད་དེ། དེ་དགག་བྱ་
དེའི་ཐོབ་པ་དང་བྲལ་བ་ཡིན་པའི་ཕྱིར་རོ། །
༈ བཞི་པ་འདུས་བྱས་ཆོས་ཀྱི་དབྱེ་བ་འཆད་པ་ལ་གསུམ། དབྱེ་བ་དངོས། འདུས་
བྱས་སྤྱིའི་རྣམ་གྲངས། ཟག་བཅས་ཆོས་ཀྱི་རྣམ་གྲངས་བཤད་པའོ། །དང་པོ་ནི། ལམ་མ་
གཏོགས་པའི་འདུས་བྱས་རྣམས། །ཞེས་པ་ལ་འཕྲོས་ནས། འོ་ན་འདུས་བྱས་དེ་གང་ཞེ་ན།
འདུས་མ་བྱས་ལ་དབྱེ་བ་ཡོད་པར་མ་ཟད་འདུས་བྱས་ཀྱང་ཆོས་ཅན། ཁྱོད་ལ་དབྱེ་ན་ལྔ་
ཡོད་དེ། གཟུགས་ཕུང་སོགས་ལྔ་ཡོད་པའི་ཕྱིར། ཞེས་འཆད་པ་ལ། འདུས་བྱས་ཆོས་
རྣམས་དེ་དག་ཀྱང་། །གཟུགས་ལ་སོགས་པ་ཕུང་པོ་ལྔ། །ཞེས་པ་འདི་བྱུང་། གཉིས་པ་ནི།
འདུས་བྱས་དེ་ཆོས་ཅན། ཁྱོད་ལ་དུས་ཞེས་བྱ་སྟེ། འདས་མ་འོངས་ད་ལྟར་གསུམ་པོ་གང་
རུང་གིས་བསྡུས་པའི་ཕྱིར། གཏམ་གཞི་ཞེས་བྱ་སྟེ། འདས་མ་འོངས་ད་ལྟར་གསུམ་གྱི་ལོ་
རྒྱུས་སམ་གཏམ་འཇུག་པའི་གཞི་ཡིན་པའི་ཕྱིར། ངེས་པར་འབྱུང་ཞེས་བྱ་སྟེ། ལྷག་མེད་ཀྱི་
ཚེ་གདོན་མི་ཟ་བར་དོར་བར་བྱ་བ་ཡིན་པའི་ཕྱིར། གཞི་དང་བཅས་པ་ཞེས་བྱ་སྟེ། །རྒྱུ་དང་
བཅས་པ་ཡིན་པའི་ཕྱིར་ཞེས་བཤད་པ་ལ། དེ་དག་ཉིད་དུས་གཏམ་གཞི་དང་། །ངེས་པར་
འབྱུང་བཅས་གཞི་དང་བཅས། །ཞེས་པ་འདི་བྱུང་། གསུམ་པ་ལ། སྐྱེ་མཆེད་རྨའི་སྒོ་ནས་
འབྲས་བུ་སྡུག་བསྔལ་ཟག་པར་བྱེད་པའི་ཉོན་མོངས་པ་དང་བཅས་པའི་འདུས་བྱས་ཆོས་
ཅན། ཟག་བཅས་ཞེས་བྱ་སྟེ། ཟག་པའི་གནས་དོད་པའི་ཕྱིར། ཟག་བཅས་དེ་དག་ཆོས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཅན། ཁྱོད་ལ་ཉེར་ལེན་གྱི་ཕུང་པོ་ཞེས་བྱ་སྟེ། ཉེ་བར་ལེན་པའི་ཉོན་མོངས་པ་ལས་བྱུང་
བའི་ཕུང་པོ་ཡིན་པའི་ཕྱིར། རྩ་ལས་བྱུང་བའི་མེ་ལ་རྩའི་མེ་ཞེས་བརྗོད་པ་དང་ཆོས་
མཚུངས་པའི་ཕྱིར་དང་། ཡང་ན་ཉེ་བར་ལེན་པ་ཉོན་མོངས་འབྱུང་བའི་ཕུང་པོ་ཡིན་པའི་
ཕྱིར། མེ་ཏོག་འབྱུང་བའི་ཤིང་ལ་མེ་ཏོག་གི་ཤིང་ཞེས་བརྗོད་པ་དང་ཆོས་མཚུངས་པའི་ཕྱིར།
ཡང་དེ་ཆོས་ཅན། འཐབ་བཅས་ཞེས་བྱ་སྟེ། སྒོ་གསུམ་འཐབ་པའི་རྒྱུ་ཉོན་མོངས་པ་དང་
བཅས་པའི་ཕྱིར། སྡུག་བསྔལ་བདེན་པ་ཞེས་བྱ་སྟེ། འཕགས་པ་གསུམ་དང་མི་མཐུན་ཞིང་
སྡུག་བསྔལ་གསུམ་ཅི་རིགས་པ་དང་ལྡན་པའི་ཕྱིར། ཀུན་འབྱུང་ཞེས་བྱ་སྟེ། འབྲས་བུ་
སྡུག་བསྔལ་བསྐྱེད་པའི་ཕྱིར། འཇིག་རྟེན་ཞེས་བྱ་སྟེ། སྐད་ཅིག་གིས་འཇིག་ཅིང་གཉེན་
པོས་རབ་ཏུ་འཇིག་པ་དང་ལྡན་པའི་ཕྱིར། ལྟ་གནས་ཞེས་བྱ་སྟེ། དམིགས་པ་དང་མཚུངས་
ལྡན་གང་རུང་གི་སྒོ་ནས་ལྟ་བ་རྒྱས་འགྱུར་ཡིན་པའི་ཕྱིར། །སྲིད་པ་ཞེས་བྱ་སྟེ། རང་རྒྱུ་ཀུན་
འབྱུང་ལ་བརྟེན་ནས་བྱུང་བའི་ཕྱིར་རོ་ཞེས་འཆད་པ་ལ། གང་དག་ཟག་བཅས་ཉེར་ལེན་
པའི། །ཕུང་པོའང་དེ་དག་འཐབ་བཅས་ཀྱང་། །སྡུག་བསྔལ་ཀུན་འབྱུང་འཇིག་རྟེན་དང་། །
ལྟ་གནས་སྲིད་པའང་དེ་དག་ཡིན། །ཞེས་པ་འདི་བྱུང་། འོ་ན་ཟག་བཅས་ཐམས་ཅད་མ་
རིག་པ་དང་འདོད་ཆགས་སོགས་རྩ་ཉོན་ཐམས་ཅད་རྒྱས་འགྱུར་ཡིན་པ་ལ། མ་རིག་པའི་
གནས་སོགས་སུ་མི་འཇོག་པར་ལྟ་བ་ཁོ་ནའི་གནས་སུ་འཇོག་པའི་རྒྱུ་མཚན་ཡོད་དེ། ལྟ་བ་
དེ་ཟག་བཅས་ཐམས་ཅད་ལ་རྒྱས་པ་དང་། དུས་ཀུན་ཏུ་རྒྱས་པ་དང་། རྣམ་གྲངས་མེད་
པར་རྒྱས་པ་དང་། བརྟན་པར་འཛིན་པའམ་བརྟན་པར་རྒྱས་པ་ཡིན་པ་གང་ཞིག །མ་རིག་
པ་སོགས་ཉོན་མོངས་གཞན་རྣམས་ཚུལ་དེ་ལྟར་རྒྱས་པ་མ་ཡིན་པའི་ཕྱིར་ཏེ། འདོད་
ཆགས་ཁོང་ཁྲོ་ང་རྒྱལ་གསུམ་ཉོན་མོངས་པ་རང་མཚན་པ་ཡིན་པས། ཟག་བཅས་ཐམས་
ཅད་ལ་མི་རྒྱས་ཤིང་། དུས་ཀུན་ཏུ་རྒྱས་པ་མ་ཡིན་ལ། མ་རིག་པ་རྣམ་པ་མེད་པར་མི་རྒྱས་
ཤིང་། ཐེ་ཚོམ་བརྟན་པར་མི་རྒྱས་པའི་ཕྱིར་རོ། །དེ་ལྟར་ཡང་འཐད་དེ། གང་སྤེལ་ལས།
，
82



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དུས་ཀུན་པ་དང་ཐམས་ཅད་དུ། །རྣམ་གྲངས་མེད་དང་མི་གཡོ་བ། །ལྟ་ཡིན་དེ་བཞིན་
འདོད་ཆགས་དང་། །མ་རིག་པ་དང་ཐེ་ཚོམ་མིན། །ཞེས་བཤད་པའི་ཕྱིར་རོ། །
༈ གཉིས་པ་འགྲེལ་བཞིན། གསུམ་པ་མཐའ་དཔྱད་པ་ལ། ཟག་བཅས་བཤད་པ་
དང་། ཟག་མེད་བཤད་པ་གཉིས། དང་པོ་ལ་ངོ་བོ། རྣམ་གྲངས། དབྱེ་བ་དང་གསུམ། དང་
པོ་ནི། མཚན་ཉིད་དངོས་དང་། ཟུར་སོ་སོའི་དོན་ལ་དཔྱད་པ་གཉིས། དང་པོ་ནི། དམིགས་
པ་དང་མཚུངས་ལྡན་གང་རུང་གི་སྒོ་ནས་ཟག་པ་རྒྱས་པར་འགྱུར་བ་དེ་ཟག་བཅས་ཀྱི་ངོ་བོ་
ཡིན་ཏེ། ལམ་མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་དེ་དག་ལ། །
ཟག་རྣམས་ཀུན་ཏུ་རྒྱས་པར་འགྱུར། །ཞེས་བཤད་པའི་ཕྱིར། གཉིས་པ་ལ་གསུམ།
དམིགས་པའི་རྒྱས་འགྱུར་བཤད་པ། མཚུངས་ལྡན་གྱི་རྒྱས་འགྱུར་བཤད་པ། དེ་གཉིས་ཀྱི་
དོན་ལ་དཔྱད་པའོ། །དང་པོ་ནི། འདིར་ཟག་པ་ནི་ཉོན་མོངས་པ་ཡིན་ལ། དེ་རྒྱས་པ་ལ་
གཉིས་ཡོད་པའི་དམིགས་པའི་སྒོ་ནས་ཟག་པ་རྒྱས་པར་འགྱུར་བ་ནི། རང་དམིགས་ཡུལ་
དུ་བྱེད་པའི་ཉོན་མོངས་པས། རང་ལ་དམིགས་པའི་སྒོ་ནས་ཟག་པའི་གནས་དོད་པའམ་
རྗེས་དོད་པ་སྟེ། དཔེར་ན་སྐྱེས་བུ་ལམ་ལ་ཕྱིན་པའི་རྐང་རྗེས་ས་ལ་དོད་པ་ལྟ་བུ། འདི་
རྒྱས་པའི་ཚུལ་ཡང་གཉིས་ཡིན་ཏེ། སྐལ་པ་མཉམ་པའི་ཕྲ་རྒྱས་ཀུན་འགྲོ་ལྟ་བུ་སྤང་བྱ་སྒོ་
ལྔ་པོ་ཐམས་ཅད་ལ་རྒྱས་པ་དང༌། ཀུན་འགྲོ་མིན་པའི་ཕྲ་རྒྱས་ལྟ་བུ་སྤང་བྱ་སྒོ་ལྔ་པོ་རེ་རེ་
ཁོ་ན་ལ་རྒྱས་པར་འགྱུར་བའི་རིགས་གཉིས་ཡོད་པའི་ཕྱིར་ཏེ། ཕྲ་རྒྱས་ཀུན་ཏུ་འགྲོ་
རྣམས་ནི། །དམིགས་པའི་སྒོ་ནས་རང་གི་ས། །ཐམས་ཅད་དུ་ནི་རྒྱས་པར་འགྱུར། །ཀུན་
འགྲོ་མ་ཡིན་རང་རིས་སུ། །ཞེས་བཤད་པའི་ཕྱིར། སྐལ་མཉམ་གྱི་ཀུན་འགྲོ་དེ་ལ་ཡང་
ཁམས་ཀུན་འགྲོ་དང་ས་ཀུན་འགྲོ་གཉིས་ཡོད་པར་འགྲེལ་བཤད་ལས་བཤད་དེ་འོག་ཏུ་
འཆད་དོ། །
༈ གཉིས་པ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ནི། རང་དང་མཚུངས་ལྡན་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དུ་བྱུང་བའི་ཉོན་མོངས་པས་གྲོགས་བྱས་པའི་སྒོ་ནས་ཟག་པའི་གནས་དོད་པ་ལ་འཇོག་སྟེ།
གང་ཞིག་གང་དང་མཚུངས་ལྡན་པ། །དེ་ནི་དེ་མཚུངས་ལྡན་སྒོ་ནས། །ཞེས་བཤད་པའི་
ཕྱིར། གསུམ་པ་དེ་གཉིས་ཀྱི་དོན་ལ་དཔྱད་པ་ལ། ཟག་པའི་ཉོན་མོངས་པས་དམིགས་ན།
དེ་ལ་ཟག་པ་རྒྱས་པས་ཁྱབ་བམ་སྙམ་ན། མ་ཁྱབ་སྟེ། ཟག་མེད་འགོག་ལམ་ལ་དམིགས་
པའི་ཉོན་མོངས་རྣམས་དང་། ཁམས་གོང་མ་གཉིས་ཀྱི་ཟག་བཅས་ལ་དམིགས་པའི་འདོད་
པའི་སྐལ་བ་མི་མཉམ་པའི་ཕྲ་རྒྱས་རྣམས་ནི་དེ་དག་ལ་དམིགས་ཀྱང་དེ་དག་ལ་ཟག་པ་
རྒྱས་པར་འགྱུར་བ་མིན་ཏེ། ཉོན་མོངས་དེ་དག་གིས་དམིགས་ཡུལ་དེ་དག་ལ། རྡོ་ལེབ་མེ་
ལ་བསྲེགས་པ་ལ་རྐང་རྗེས་མི་དོད་པ་ལྟར་ཟག་པའི་གནས་མི་དོད་པའི་ཕྱིར་ཏེ། ཟག་མེད་
གོང་མའི་ཡུལ་ཅན་མིན། །བདག་གིར་མ་བྱས་གཉེན་པོའི་ཕྱིར། །ཞེས་བཤད་པའི་ཕྱིར་རོ། །
འོ་ན་ཟག་པའི་ཉོན་མོངས་པ་དང་མཚུངས་པར་ལྡན་ན། དེ་ལ་ཟག་པ་རྒྱས་པར་འགྱུར་
བས་ཁྱབ་བམ་སྙམ་ན། དེ་ལ་ཡང་སྤྱིར་བཏང་ལ་ཁྱབ་ཀྱང་། དམིགས་བསལ་ལ་མ་ཁྱབ་
བོ་ཞེས་མཁས་པ་དག་འཆད་མོད། འོག་ཏུ་དཔྱད་པར་བྱའོ། །འོ་ན་ཟག་བཅས་ཡིན་ན་
དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པ་རྒྱས་འགྱུར་ཡིན་པས་ཁྱབ་བམ་
ཞེས་ན། མཁས་པ་ཁ་ཅིག་སྤྱིར་བཏང་ལ་དེ་ལྟར་ཁྱབ་ཀྱང་དམིགས་བསལ་ལ་མ་ཁྱབ་སྟེ།
ཉོན་མོངས་ཕྲ་རྒྱས་བཅས་རྣམ་གཉིས། །ཉོན་མོངས་ཅན་མིན་རྒྱས་འགྱུར་གྱིས། །ཞེས་
བཤད་པ་ལྟར། དགྲ་བཅོམ་པའི་རྒྱུད་ཀྱི་ཉོན་མོངས་མ་འོངས་རྣམས་དེ་གང་རུང་གི་སྒོ་
ནས་ཟག་པ་རྒྱས་འགྱུར་མིན་པའི་ཕྱིར་ཞེས་བཞེད་དེ། འདི་ཡང་དཔྱད་པར་བྱ་བའི་
གནས་སོ། །ཡང་དམིགས་པའི་སྒོ་ནས་ཟག་པ་རྒྱས་འགྱུར་ལ་མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་ཡིན་པས་ཁྱབ་བམ་སྙམ་ན། འདི་ལ་འགྲེལ་བཤད་རྒྱལ་པོ་སྲས་ལས་
གང་དག་དམིགས་པའི་སྒོ་ནས་རྒྱས་པར་འགྱུར་བ་དེ་དག་ནི། གདོན་མི་ཟ་བར་མཚུངས་
པར་ལྡན་པའི་སྒོ་ནས་ཀྱང་རྒྱས་པར་འགྱུར་རོ། །གང་དག་མཚུངས་པར་ལྡན་པ་ཁོ་ནའི་སྒོ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ནས་རྒྱས་པར་འགྱུར་བ་དེ་དག་ནི་དམིགས་པའི་སྒོ་ནས་མ་ཡིན་ཏེ། ཟག་པ་མེད་པ་དང་
སྐལ་པ་མི་མཉམ་པའི་ས་ལ་དམིགས་པའི་ཕྲ་རྒྱས་དག་ཡིན་ནོ་ཞེས་བཤད་ལ། དེའི་
དགོངས་པར་བསམས་ནས། མཁས་པའི་དབང་པོ་པཎ་ཆེན་ཤཱཀྱ་མཆོག་ལྡན་ན་རེ། གང་
དམིགས་པས་རྒྱས་པ་ལ་མཚུངས་ལྡན་གྱི་རྒྱས་པས་ཁྱབ་པར་བཤད་པ་ནི། སྤང་བྱ་རིགས་
ལྔ་པོ་གང་རུང་དམིགས་པར་སོང་བའི་དབང་དུ་བྱས་ལ། སྤྱིར་མ་ཁྱབ་སྟེ། དགེ་བ་དང་མ་
བསྒྲིབས་ལུང་མ་བསྟན་ལ་དམིགས་པའི་ཉོན་མོངས་པ་རྣམས་དམིགས་པའི་སྒོ་ནས་ཟག་
པ་རྒྱས་འགྱུར་ཡིན་ཡང་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་མིན་ཏེ། དེ་དགེ་བ་
དང་མ་བསྒྲིབས་ལུང་མ་བསྟན་དང་མཚུངས་ལྡན་གྱི་ཉོན་མོངས་མིན་པའི་ཕྱིར་ཞེས་གསུང་
པ་ནི་སྤྱིར་དམིགས་པའི་སྒོ་ནས་ཟག་པ་རྒྱས་འགྱུར་དང་། མཚུངས་ལྡན་གྱི་སྒོ་ནས་ཟག་པ་
རྒྱས་འགྱུར་གཉིས་མི་འགལ་བ་དང་། གཞི་གཅིག་གི་སྟེང་དུ་དེ་གཉིས་འགལ་བ་སོགས་
ཞིབ་ཆ་མང་དག་ཡོད་པའི་གནད་མ་དགོངས་པ་ལྟ་བུར་སྣང་བས་གསོན་ཅིག །
༈ དགེ་བ་ཟག་བཅས་ལ་དམིགས་པའི་ཉོན་མོངས་དེ། མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་མིན་པར་ཐལ། དེ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་མིན་ལ།
དམིགས་པའི་སྒོ་ནས་དེ་ཡིན་པའི་ཁྱད་པར་འཐད་པའི་ཕྱིར། རྟགས་དངོས། འདོད་ན། དེ་
ཆོས་ཅན། ཁྱོད་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་པར་ཐལ། ཁྱོད་ཁྱོད་རང་
དང་མཚུངས་ལྡན་དུ་བྱུང་བའི་ཉོན་མོངས་པའི་སྒོ་ནས་ཟག་པ་རྒྱས་འགྱུར་ཡིན་པའི་ཕྱིར་ཏེ།
ཁྱོད་ཁྱོད་རང་དང་མཚུངས་ལྡན་དུ་བྱུང་བའི་ཉོན་མོངས་པ་དང་མཚུངས་ལྡན་གྱི་ཉོན་
མོངས་པ་ཡིན་པའི་ཕྱིར་ཏེ། ཁྱོད་ཉོན་མོངས་པ་ཡིན་པའི་ཕྱིར། གོང་དེར་ཁྱབ་པ་ཡོད་དེ།
གང་ཞིག་གང་དང་མཚུངས་ལྡན་པ། །དེ་ནི་དེ་མཚུངས་ལྡན་སྒོ་ནས། །ཞེས་བཤད་པའི་
ཕྱིར། དེས་ན་ཁྱེད་ཀྱི་དགོངས་པ། དགེ་བ་ཟག་བཅས་ལ་དམིགས་པའི་ཉོན་མོངས་པ་དེ་
མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་མིན་ཏེ། དེ་ཁོ་རང་གི་དམིགས་པ་དགེ་བ་ཟག་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བཅས་དེ་ལ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་མིན་པའི་ཕྱིར་རོ་སྙམ་དུ་བསམ་
པ་ཡིན་མོད། དེ་ལྟ་ན་ཁྱོད་ཉོན་ཅིག །འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་
ཉོན་མོངས་ལ་དམིགས་པའི་འདོད་པའི་སས་བསྡུས་ཀྱི་ཀུན་འབྱུང་མཐོང་སྤང་ཉོན་མོངས་དེ།
འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་ལ་མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་ཡིན་པར་ཐལ། དེ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་པ་
གང་ཞིག །དགེ་བ་ཟག་བཅས་ལ་དམིགས་པའི་ཉོན་མོངས་དེ་མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་ཡིན་ན། དེ་དགེ་བ་ཟག་བཅས་ལ་མཚུངས་ལྡན་གྱི་སྒོ་ནས་ཟག་པ་རྒྱས་
འགྱུར་ཡིན་པས་ཁྱབ་པའི་ཕྱིར། རྟགས་སྔ་ཕྱི་གཉིས་དངོས། འདོད་ན་དེ་ཆོས་ཅན། ཁྱོད་
འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་དང་མཚུངས་ལྡན་ཡིན་པར་
ཐལ། ཁྱོད་དེ་ལ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་པའི་ཕྱིར། འདོད་ན་
མིན་པར་ཐལ། ཁྱོད་ཀུན་འབྱུང་མཐོང་སྤང་ཉོན་མོངས་པ་ཡིན་པའི་ཕྱིར་རོ། །ཡང་འདོད་
པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་ལ་མཚུངས་ལྡན་གྱི་སྒོ་ནས་ཟག་པ་
རྒྱས་འགྱུར་ཡང་ཡིན། དེ་ལ་དམིགས་པའི་སྒོ་ནས་ཟག་པ་རྒྱས་འགྱུར་ཡིན་པའི་གཞི་
མཐུན་ཡོད་པར་ཐལ། དམིགས་པའི་སྒོ་ནས་ཟག་པ་རྒྱས་འགྱུར་ཡང་ཡིན། མཚུངས་ལྡན་
གྱི་སྒོ་ནས་ཟག་པ་རྒྱས་འགྱུར་ཡང་ཡིན་པའི་གཞི་མཐུན་ཡོད་པ་གང་ཞིག །མཚུངས་ལྡན་
གྱི་སྒོ་ནས་ཟག་པ་རྒྱས་འགྱུར་ཡིན་ན། རང་གི་དམིགས་པ་དེ་ལ་མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་ཡིན་པས་ཁྱབ་པའི་ཕྱིར། འདོད་ན་དེ་འདྲའི་གཞི་མཐུན་པར་གྱུར་པའི་
ཉོན་མོངས་ཆོས་ཅན། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་དེ་
ཁྱོད་ཀྱི་དམིགས་ཡུལ་ཡིན་པར་ཐལ། ཁྱོད་དེ་ལ་དམིགས་པའི་སྒོ་ནས་ཟག་པ་རྒྱས་འགྱུར་
ཡིན་པའི་ཕྱིར། འདོད་ན། དེ་ཁྱོད་ཀྱི་དམིགས་ཡུལ་མ་ཡིན་པར་ཐལ། ཁྱོད་དེ་དང་
མཚུངས་ལྡན་ཡིན་པའི་ཕྱིར། ཁྱབ་སྟེ། རང་འགྲེལ་ལས། དེའི་དམིགས་པ་ཡང་རང་གི་ངོ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བོ་དང་ལྷན་ཅིག་འབྱུང་བ་མ་གཏོགས་པའོ། །ཞེས་དང་། དེའི་འགྲེལ་བཤད་རྒྱལ་སྲས་
ལས། དེ་དང་ཤིན་ཏུ་ཉེ་བའི་ཕྱིར་དེ་དང་ལྷན་ཅིག་འབྱུང་བ་མཚུངས་པར་ལྡན་པའམ།
མཚུངས་པར་ལྡན་པ་མ་ཡིན་པ་དག་ཀྱང་ཡིན་ཏེ་ཞེས་དང་། སེམས་ཀྱི་སྐད་ཅིག་མ་དེ་ཡང་
སེམས་ཀྱི་སྐད་ཅིག་མ་གཞན་གྱི་དམིགས་པ་ཡིན་ཞེས་བྱ་བ་ནི། སྐད་ཅིག་སྔ་མ་ལ་རང་གི་
ངོ་བོ་དང་ལྷན་ཅིག་འབྱུང་བའི་ཆོས་གང་དག་དམིགས་པར་མ་གྱུར་པ་དེ་དག་ཀྱང་
དམིགས་པར་གྱུར་པས། སྐད་ཅིག་མ་གཉིས་ཀྱི་དམིགས་པར་ནི་ཆོས་ཐམས་ཅད་
འགྱུར་རོ། །ཞེས་དང་། ཀུན་རྫོབ་གཅིག་པུས་རང་ཚོགས་ལས། །གཞན་ནི་བདག་མེད་
གཉིས་རིག་འགྱུར། །ཞེས་བཤད་པའི་ཕྱིར་རོ། །
༈ ཡང་ཁམས་གོང་ལ་དམིགས་པའི་འདོད་པའི་ཉོན་མོངས་དང་ཟག་མེད་ལ་
དམིགས་པའི་ཉོན་མོངས་རྣམས་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་ལ།
དམིགས་པའི་སྒོ་ནས་ཟག་པ་རྒྱས་འགྱུར་མ་ཡིན་པར་ཐལ། མཚུངས་ལྡན་གྱི་སྒོ་ནས་ཟག་
པ་རྒྱས་འགྱུར་ཡིན་ན། དམིགས་པའི་སྒོ་ནས་ཟག་པ་རྒྱས་འགྱུར་ཡིན་པས་མ་ཁྱབ་པའི་
ཕྱིར། འདོད་ན་ཟག་མེད་ལ་དམིགས་པའི་ཉོན་མོངས་དེ་ཆོས་ཅན། ཁྱོད་ཟག་མེད་ལ་
མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་པར་ཐལ། ཁྱོད་མཚུངས་ལྡན་གྱི་སྒོ་ནས་
ཟག་པ་རྒྱས་འགྱུར་གང་ཞིག །དགེ་བ་ཟག་བཅས་ལ་དམིགས་པའི་ཉོན་མོངས་དེ་མཚུངས་
ལྡན་གྱི་སྒོ་ནས་ཟག་པ་རྒྱས་འགྱུར་ཡིན་ན། དེ་དགེ་བ་ཟག་བཅས་དེ་ཡིན་དགོས་པའི་ཕྱིར།
རྟགས་དངོས། འདོད་ན་དེ་ཆོས་ཅན། ཁྱོད་ཟག་མེད་དང་མཚུངས་ལྡན་ཡིན་པར་ཐལ།
དེའི་ཕྱིར། འདོད་ན་མིན་པར་ཐལ། ཁྱོད་ཉོན་མོངས་ཡིན་པའི་ཕྱིར་རོ། །ཡང་ཟག་མེད་ལ་
དམིགས་པའི་ཉོན་མོངས་ཆོས་ཅན། ཁྱོད་དམིགས་པའི་སྒོ་ནས་ཟག་པ་རྒྱས་འགྱུར་མིན་
པར་ཐལ། ཁྱོད་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ཡིན་ལ། དམིགས་པའི་སྒོ་
ནས་ཟག་པ་རྒྱས་འགྱུར་མ་ཡིན་པའི་གཞི་མཐུན་ཡིན་པའི་ཕྱིར། མ་གྲུབ་ན་དེར་ཐལ། དེ་
87



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འདྲའི་གཞི་མཐུན་ཡོད་པའི་ཕྱིར། རྟགས་དངོས། འདོད་ན་དེ་ཆོས་ཅན། ཁྱོད་དམིགས་
པའི་སྒོ་ནས་ཟག་པ་རྒྱས་འགྱུར་ཡིན་པར་ཐལ། ཁྱོད་ཁྱོད་རང་ལ་དམིགས་པའི་ཉོན་
མོངས་པས་དམིགས་པའི་སྒོ་ནས་ཟག་པ་རྒྱས་འགྱུར་ཡིན་པའི་ཕྱིར་ཏེ། ཁྱོད་ལ་དམིགས་
པའི་ཉོན་མོངས་པས་ཁྱོད་ལ་ཟག་པ་རྒྱས་པར་འགྱུར་བའི་ཕྱིར་ཏེ། ཁྱོད་ཟག་པ་རྒྱས་
འགྱུར་གང་ཞིག །ཁྱོད་ལ་དམིགས་པའི་ཉོན་མོངས་པ་ཡོད་པའི་ཕྱིར། ཕྱི་མ་དེར་ཐལ།
སྤང་བྱ་ཡིན་པའི་ཕྱིར་རོ། །ཁྱོད་ཁྱོད་རང་གི་དམིགས་པ་ལ་ཟག་པ་རྒྱས་འགྱུར་ཡིན་པར་
ཐལ། ཁྱོད་དམིགས་པའི་སྒོ་ནས་ཟག་པ་རྒྱས་འགྱུར་ཡིན་པའི་ཕྱིར་ཞེས་པའི་ཐལ་འགྱུར་
ལ་ཁྱབ་པ་ཡོད་པར་ཐལ། ཟག་མེད་ལ་དམིགས་པའི་ཉོན་མོངས་དང་། ཁམས་གོང་མ་ལ་
དམིགས་པའི་འདོད་པའི་ཉོན་མོངས་པ་རྣམས་དམིགས་པའི་སྒོ་ནས་ཟག་པ་རྒྱས་འགྱུར་
མིན་པའི་ཕྱིར། འདོད་ན། ཟག་བཅས་ཀྱི་གཟུགས་ཆོས་ཅན། དེར་ཐལ། དེའི་ཕྱིར། མ་
གྲུབ་ན་དེར་ཐལ། ཁྱོད་ཟག་པ་རྒྱས་འགྱུར་གང་ཞིག །མཚུངས་ལྡན་གྱི་སྒོ་ནས་ཟག་པ་
རྒྱས་འགྱུར་མ་ཡིན་པའི་ཕྱིར། ཕྱི་མ་དེར་ཐལ། བེམ་པོ་ཡིན་པའི་ཕྱིར། རྩ་བར་འདོད་ན།
ཁྱོད་ཀྱི་དམིགས་པ་ཡོད་པར་ཐལ། འདོད་པའི་ཕྱིར། འདོད་ན། མེད་པར་ཐལ། ཁྱོད་བེམ་
པོ་ཡིན་པའི་ཕྱིར་རོ། །དེ་ལྟར་བྱས་པ་ལ་ཁོ་ན་རེ། མཚུངས་ལྡན་གྱི་སྒོ་ནས་ཟག་པ་རྒྱས་
འགྱུར་ཡིན་ན། དམིགས་པའི་སྒོ་ནས་ཟག་པ་རྒྱས་འགྱུར་ཡིན་པས་ཁྱབ་པར་ཐལ།
དམིགས་པའི་སྒོ་ནས་ཟག་པ་རྒྱས་འགྱུར་ཡིན་ན་རང་གི་དམིགས་པ་ལ་ཟག་པ་རྒྱས་འགྱུར་
ཡིན་པས་མ་ཁྱབ་པའི་ཕྱིར། འདོད་ན་ཁམས་གོང་ལ་དམིགས་པའི་འདོད་པའི་ཉོན་མོངས་
དང༌། ཟག་མེད་ལ་དམིགས་པའི་ཉོན་མོངས་རྣམས་ཆོས་ཅན། དེར་ཐལ་དེའི་ཕྱིར། རྟགས་
དེར་ཐལ། ཉོན་མོངས་ཡིན་པའི་ཕྱིར། འདོད་ན། ཟག་མེད་གོང་མའི་ཡུལ་ཅན་མིན། །
བདག་གིར་མ་བྱས་གཉེན་པོའི་ཕྱིར། །ཞེས་པའི་གཞུང་དོན་མ་གྲུབ་པར་ཐལ་ལོ་ཟེར་ན།
མ་ཁྱབ་སྟེ། ལུང་དེའི་དོན་ནི། དེ་ལྟ་བུའི་ཉོན་མོངས་དེ་དག་སྤྱིར་དམིགས་པའི་སྒོ་ནས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཟག་པ་རྒྱས་འགྱུར་མ་ཡིན་ཞེས་པའི་དོན་མ་ཡིན་གྱི། ཁོ་རང་རྣམས་ཀྱི་དམིགས་པ་ཁམས་
གོང་དང༌། ཟག་མེད་ལ་ཟག་པ་རྒྱས་འགྱུར་མ་ཡིན་ཞེས་པ་ཙམ་ཞིག་གི་དོན་དུ་སྣང་བའི་
ཕྱིར་རོ། ། །
ཁོ་ན་རེ། རྒྱལ་སྲས་ལས། གང་དག་དམིགས་པའི་སྒོ་ནས་རྒྱས་པར་འགྱུར་བ་དེ་
དག་ནི། གདོན་མི་ཟ་བར་མཚུངས་པར་ལྡན་པའི་སྒོ་ནས་ཀྱང་རྒྱས་པར་འགྱུར་རོ། །ཞེས་
བཤད་པ་མི་འཐད་པར་ཐལ། དམིགས་པའི་སྒོ་ནས་ཟག་པ་རྒྱས་འགྱུར་ཡིན་ན། མཚུངས་
ལྡན་གྱི་སྒོ་ནས་ཟག་པ་རྒྱས་འགྱུར་ཡིན་པས་མ་ཁྱབ་པའི་ཕྱིར། རྟགས་དངོས། ཡང་གང་
དག་མཚུངས་པར་ལྡན་པ་ཁོ་ནའི་སྒོ་ནས་རྒྱས་པར་འགྱུར་བ་དེ་དག་ནི་དམིགས་པའི་སྒོ་
ནས་ནི་མིན་ཏེ། ཞེས་སོགས་བཤད་པ་མི་འཐད་པར་ཐལ། མཚུངས་ལྡན་གྱི་སྒོ་ནས་ཟག་
པ་རྒྱས་འགྱུར་ཡིན་ན་དམིགས་པའི་སྒོ་ནས་ཟག་པ་རྒྱས་འགྱུར་ཡིན་པས་ཁྱབ་པའི་ཕྱིར་
ཟེར་ན། མ་ཁྱབ། རྟགས་དེར་ཐལ། ཟག་བཅས་ཡིན་ན་དམིགས་པའི་སྒོ་ནས་ཟག་པ་རྒྱས་
འགྱུར་ཡིན་པས་ཁྱབ་པའི་ཕྱིར་རོ། །དེས་ན་གནད་བསྡུས་ན་འདི་ལྟར་ཡིན་ཏེ། ཟག་
བཅས་ཡིན་ན། དམིགས་པའི་སྒོ་ནས་ཟག་པ་རྒྱས་འགྱུར་ཡིན་པས་ཁྱབ་སྟེ། ཟག་བཅས་
ཡིན་ན། རང་དམིགས་ཡུལ་དུ་བྱེད་པའི་ཉོན་མོངས་པས་རང་ལ་དམིགས་ནས་ཟག་པ་
རྒྱས་པས་ཁྱབ་པའི་ཕྱིར། འོན་ཀྱང་གཞི་གཅིག་པ་ལ་མཚུངས་ལྡན་གྱི་སྒོ་ནས་ཟག་པ་རྒྱས་
འགྱུར་ཡིན་ན། གཞི་གཅིག་ལ་དམིགས་པའི་སྒོ་ནས་ཟག་པ་རྒྱས་འགྱུར་མིན་པས་ཁྱབ་སྟེ།
གཞི་དེ་ལ་མཚུངས་ལྡན་ཡིན་ན། གཞི་དེ་ཁོའི་དམིགས་ཡུལ་མ་ཡིན་པས་ཁྱབ་པའི་ཕྱིར།
དེས་ན་ཉོན་མོངས་ཡིན་ན། དམིགས་པ་དང་མཚུངས་ལྡན་གཉིས་ཀའི་སྒོ་ནས། ཟག་པ་
རྒྱས་འགྱུར་ཡིན་པས་ཁྱབ་སྟེ། ཉོན་མོངས་ཕྲ་རྒྱས་བཅས་རྣམ་གཉིས། །ཞེས་བཤད་པའི་
ཕྱིར། ཉོན་མོངས་ཅན་མིན་པའི་དགེ་བ་ཟག་བཅས་དང་མ་བསྒྲིབས་ལུང་མ་སྟན་ཡིན་ན།།
དམིགས་པའི་སྒོ་ནས་ཟག་པ་རྒྱས་འགྱུར་ཁོ་ན་ཡིན་པས་ཁྱབ་ཏེ། ཉོན་མོངས་ཅན་མིན་
89



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རྒྱས་འགྱུར་གྱི། །ཞེས་བཤད་པའི་ཕྱིར་རོ། །འོ་ན་རྒྱལ་པོ་སྲས་ཀྱི་འགྲེལ་པ་དེའི་དགོངས་
པ་ཇི་ལྟར་སྙམ་ན། དེ་ནི་སྤྱིར་དམིགས་པའི་སྒོ་ནས་ཟག་པ་རྒྱས་འགྱུར་ལ་མཚུངས་ལྡན་གྱི་
སྒོ་ནས་ཟག་པ་རྒྱས་འགྱུར་ཡིན་པས་ཁྱབ་ཅེས་པའི་དོན་མ་ཡིན་གྱི། ཕྲ་རྒྱས་དྲུག་ལས་ཕྱེ་
བའི་དགུ་བཅུ་རྩ་བརྒྱད་པོ་དེ་དག་གཞིར་བཞག་ལ་དེ་ལྟ་བུའི་ཁྱབ་པ་བསྟན་པ་ཡིན་ཏེ། དེ་
དག་ལ་ཀུན་འགྲོ་དང་ཀུན་འགྲོ་མ་ཡིན་པ་གཉིས་ལ་སོགས་པར་ཕྱེ་ནས་དོགས་པ་དཔྱོད་
པའི་སྐབས་ཡིན་པའི་ཕྱིར། དེ་བཞིན་དུ་མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་ལ་
དམིགས་པའི་སྒོ་ནས་ཟག་པ་རྒྱས་འགྱུར་ཡིན་པས་མ་ཁྱབ་ཅེས་པ་ཡང་། ཕྲ་རྒྱས་དེ་དག་
གཞིར་བཞག་ནས་རང་དང་མཚུངས་ལྡན་གྱི་ཉོན་མོངས་པ་ལ་ཟག་པ་རྒྱས་འགྱུར་ཡིན་ན།
རང་གི་དམིགས་པ་ལ་ཟག་པ་རྒྱས་འགྱུར་ཡིན་པས་མ་ཁྱབ་ཅེས་པའི་དོན་ཡིན་ཏེ། ཟག་
མེད་ལ་དམིགས་པའི་ཕྲ་རྒྱས་དེ་དག་རང་གི་མཚུངས་ལྡན་ལ་ཟག་པ་རྒྱས་འགྱུར་ཡིན་ཡང་།
རང་གི་དམིགས་པ་ལ་ཟག་པ་རྒྱས་འགྱུར་མ་ཡིན་པའི་ཕྱིར་རོ། །ཞིབ་ཆ་འདི་དག་བློ་གྲོས་
ཀྱི་འཇུག་པར་མ་ཤར་ན་མཁས་པ་དགའ་བར་བྱེད་པའི་ལེགས་བཤད་ཇི་ལྟར་འབྱུང་
སོམས་ཤིག ། །
༈ གཉིས་པ་རྣམ་གྲངས་ནི། ཟག་བཅས། ཉེར་ལེན་གྱི་ཕུང་པོ། འཐབ་བཅས།
སྡུག་བསྔལ་བདེན་པ། ཀུན་འབྱུང་བདེན་པ། ལྟ་གནས། སྲིད་པ། སྤང་བྱ་ལ་སོགས་པ་
དོན་གཅིག་བྱས་པ་ལ་ཁོ་ན་རེ། སྟོན་ཤཱཀ་ཆོས་ཅན། ཟག་བཅས་ཡིན་པར་ཐལ། ཉེར་
ལེན་གྱི་ཕུང་པོ་ཡིན་པའི་ཕྱིར། འདོད་ན། ཁྱོད་ཟག་པ་དང་བཅས་པ་ཡིན་པར་ཐལ།
འདོད་པའི་ཕྱིར། འདོད་ན་ཁྱོད་ཟག་པ་དང་ལྡན་པ་ཡིན་པར་ཐལ། འདོད་པའི་ཕྱིར།
འདོད་ན། མིན་པར་ཐལ། ཁྱོད་ཟག་པ་དང་བྲལ་བའི་གང་ཟག་ཡིན་པའི་ཕྱིར་ཏེ། ཁྱོད་ །
ཉོན་མོངས་པ་དང་བྲལ་བའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་རོ། །
ཟག་པ་དང་བཅས་པ་ཡིན་པར་ཐལ་བ་ལ་མ་ཁྱབ་བྱས་པ་ལ། སྟོན་ཤཱཀ་ཆོས་ཅན། ཁྱོད་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཟག་པ་དང་བཅས་པ་ཡིན་པར་ཐལ། ཁྱོད་ཟག་པ་རྒྱས་པ་ཡིན་པའི་ཕྱིར་ཏེ། ཁྱོད་ཟག་པ་
རྒྱས་པར་གྱུར་པ་ཡིན་པའི་ཕྱིར་ཏེ། ཁྱོད་དམིགས་པ་དང་མཚུངས་ལྡན་གང་རུང་གི་སྒོ་ནས་
ཟག་པ་རྒྱས་པར་གྱུར་པ་ཡིན་པའི་ཕྱིར་ཏེ། ཁྱོད་ཟག་བཅས་ཡིན་པའི་ཕྱིར་རོ། །ཡང་སྟོན་
ཤཱཀ་ཆོས་ཅན། ཁྱོད་ཟག་བཅས་མ་ཡིན་པར་ཐལ། ཁྱོད་ཟག་མེད་ཡིན་པའི་ཕྱིར་ཏེ། ཁྱོད་
ཟག་པ་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་ཉོན་མོངས་སྤངས་པའི་གང་ཟག་ཡིན་
པའི་ཕྱིར་རོ། །ཡང་སྟོན་ཤཱཀ་ཆོས་ཅན། ཁྱོད་ལས་ཀྱི་ཀུན་འབྱུང་བདེན་པ་ཡིན་པར་ཐལ།
ཁྱོད་ཀུན་འབྱུང་བདེན་པ་གང་ཞིག །ཁྱོད་ཉོན་མོངས་པའི་ཀུན་འབྱུང་བདེན་པ་མ་ཡིན་
པའི་ཕྱིར་ཟེར་ན་མ་ཁྱབ། འདོད་ན་ལས་ཡིན་པར་ཐལ་ལོ། །ཕྱི་མ་མ་གྲུབ་ན་ཉོན་མོངས་
པ་ཡིན་པར་ཐལ་ལོ། །
༈ གསུམ་པ་དབྱེ་བ་ལ་གཉིས། དབྱེ་བ་སྤྱིར་བསྟན་པ་དང་། དབྱེ་བ་བྱེ་བྲག་ཏུ་
བཤད་པའོ། །དང་པོ་ལ་བཞི། དམིགས་བྱེད་ཡུལ་ཅན་གྱི་དབྱེ་བ། དམིགས་བྱ་ཡུལ་གྱི་
དབྱེ་བ། ཡུལ་དུ་ཇི་ལྟར་འགྱུར་བའི་རབ་དབྱེ། གྱུར་ནས་ཟག་པ་རྒྱས་པའི་རབ་དབྱེ་
བཤད་པའོ། །དང་པོ་ནི། ཡུལ་ཅན་གྱི་ཤེས་པ་ལ་བཅུ་དྲུག་ཡོད་དེ། འདོད་པའི་སས་
བསྡུས་ཀྱི་སྡུག་བསྔལ་མཐོང་སྤང་དུ་གྱུར་པའི་ཤེས་པ་ལ་སོགས་པ་ལྔ། ཁམས་གོང་མ་
གཉིས་ལའང་ལྔ་ལྔ་སྟེ་བཅོ་ལྔ། ཟག་མེད་ཀྱི་ཤེས་པ་དང་བཅུ་དྲུག་ཡོད་པའི་ཕྱིར། གཉིས་
པ་ནི་ཤེས་བྱའི་ཡུལ་དེ་ལ་བཅུ་དྲུག་ཡོད་དེ། འདོད་པའི་སས་བསྡུས་ཀྱི་སྡུག་བསྔལ་མཐོང་
སྤང་ལ་སོགས་པ་སྤང་བྱ་རིགས་ལྔ། ཁམས་གོང་མ་གཉིས་ལའང་ལྔ་ལྔ་སྟེ་བཅོ་ལྔ། ཟག་
མེད་དང་བཅུ་དྲུག་ཡོད་པའི་ཕྱིར། གསུམ་པ་ནི། འོ་ན་ཤེས་བྱའི་ཡུལ་བཅུ་དྲུག་པོ་དེ། ཤེས་
བྱེད་ཀྱི་ཡུལ་ཅན་བཅུ་དྲུག་པོ་གང་དང་གང་གི་ཡུལ་དུ་འགྱུར་སྙམ་ན། ཐོག་མར་འདོད་
པའི་སྡུག་བསྔལ་མཐོང་སྤང་། ཀུན་འབྱུང་མཐོང་སྤང་། སྒོམ་སྤང་དང་གསུམ་པོ་དེ། ཡུལ་
ཅན་བཅུ་དྲུག་གི་ནང་ནས་ལྔ་ཁོ་ནའི་ཡུལ་དུ་འགྱུར་ཏེ། འདོད་པའི་སྡུག་བསྔལ་མཐོང་སྤང་
91



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
དུ་གྱུར་པའི་ཤེས་པ། དེའི་ཀུན་འབྱུང་དུ་གྱུར་པའི་ཤེས་པ། དེའི་སྒོམ་སྤང་དུ་གྱུར་པའི་
ཤེས་པ། གཟུགས་ཀྱི་སྒོམ་སྤང་དུ་གྱུར་པའི་ཤེས་པ། ཟག་མེད་ཀྱི་ཤེས་པ་དང་ལྔའི་ཡུལ་དུ་
འགྱུར་གྱི། ལྷག་མ་བཅུ་དྲུག་གི་ཡུལ་དུ་འགྱུར་བ་ནི་མི་སྲིད་པའི་ཕྱིར་རོ། །གཟུགས་ཀྱི་
སྡུག་བསྔལ་མཐོང་སྤང་ལ་སོགས་པ་གསུམ་པོ་དེ། ཡུལ་ཅན་བཅུ་དྲུག་གི་ནང་ནས་བརྒྱད་
ཁོ་ནའི་ཡུལ་དུ་འགྱུར་ཏེ། འདོད་པའི་སྡུག་བསྔལ། ཀུན་འབྱུང་། སྒོམ་སྤང་དུ་གྱུར་པའི་
ཤེས་པ་གསུམ། གཟུགས་ཀྱིའང་སྡུག་བསྔལ། ཀུན་འབྱུང་དང་། སྒོམ་སྤང་དུ་གྱུར་པའི་
ཤེས་པ་གསུམ། གཟུགས་མེད་ཀྱི་སྒོམ་སྤང་དུ་གྱུར་པའི་ཤེས་པ། ཟག་མེད་ཀྱི་ཤེས་པ་དང་
བརྒྱད་ཀྱི་ཡུལ་དུ་འགྱུར་གྱི། ལྷག་མ་བརྒྱད་ཀྱི་ཡུལ་དུ་འགྱུར་བ་མི་སྲིད་པའི་ཕྱིར་རོ། །
གཟུགས་མེད་ཀྱི་སྡུག་བསྔལ་མཐོང་སྤང་ལ་སོགས་པ་གསུམ་པོ་དེ། ཡུལ་ཅན་བཅུ་དྲུག་གི་
ནང་ནས་བཅུ་ཁོ་ནའི་ཡུལ་དུ་འགྱུར་ཏེ། སྔ་མ་བརྒྱད་དང་། གཟུགས་མེད་ཀྱི་སྡུག་བསྔལ་
མཐོང་སྤང་དུ་གྱུར་པའི་ཤེས་པ། དེའི་ཀུན་འབྱུང་མཐོང་སྤང་དུ་གྱུར་པའི་ཤེས་པ་གཉིས་སྟེ་
བཅུའི་ཡུལ་དུ་འགྱུར་གྱི། ལྷག་མ་བཅུ་དྲུག་གི་ཡུལ་དུ་གྱུར་པ་མི་སྲིད་པའི་ཕྱིར་རོ། །ཟག་
མེད་རྣམས། ཡུལ་ཅན་བཅུ་དྲུག་གི་ནང་ནས་བཅུ་ཁོ་ནའི་ཡུལ་དུ་འགྱུར་ཏེ་འདོད་པའི་
འགོག་པ། ལམ་མཐོང་སྤང་། སྒོམ་སྤང་དུ་གྱུར་པའི་ཤེས་པ་གསུམ། དེ་ལྟར་ཁམས་གོང་
མ་གཉིས་ཀྱི་གསུམ་གསུམ་ཏེ་དགུ། ཟག་མེད་ཀྱི་ཤེས་པ་དང་བཅུའི་ཡུལ་དུ་འགྱུར་གྱི།
ལྷག་མ་དྲུག་གི་ཡུལ་དུ་འགྱུར་བ་མི་སྲིད་པའི་ཕྱིར་རོ། །ཁམས་གསུམ་གྱི་འགོག་ལམ་
མཐོང་སྤང་གཉིས་གཉིས་ཏེ་དྲུག་པོ་དེ་ནི། རང་རང་གི་ཡུལ་ཅན་གྱི་ཤེས་པ་བསྣན་པས་
ཡུལ་ཅན་དྲུག་དང་། དགུ་དང་། བཅུ་གཅིག་གི་ཡུལ་དུ་འགྱུར་ཏེ། འདོད་པའི་འགོག་པ་
མཐོང་སྤང་དེ། འདོད་པའི་སྡུག་བསྔལ་ཀུན་འབྱུང་འགོག་པ་མཐོང་སྤང་། སྒོམ་སྤང་དུ་
གྱུར་པའི་ཤེས་པ་སྟེ་བཞི། གཟུགས་ཀྱི་བསྒོམ་སྤང་དུ་གྱུར་པའི་ཤེས་པ་དང་ལྔ། ཟག་མེད་
ཀྱི་ཤེས་པ་དང་དྲུག་གི་ཡུལ་དུ་འགྱུར་བ་ལ་སོགས་པ་ཡིན་པའི་ཕྱིར་རོ། །དེ་ལྟར་ཡང་
9



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
འཐད་དེ། རང་འགྲེལ་ལས། རྩ་བའི་གནད་བསྡུས་ནས། ཁམས་གསུམ་སྡུག་བསྔལ་རྒྱུ་
མཐོང་དང་། །བསྒོམ་པས་སྤང་བྱ་ཟག་པ་མེད། །རྣམ་ཤེས་ལྔ་བརྒྱད་བཅུ་དང་ནི། །རྣམ་
ཤེས་བཅུ་ཡི་སྤྱོད་ཡུལ་ཏེ། །འགོག་དང་ལམ་མཐོང་སྤང་བྱ་ཀུན། །རང་གི་གླགས་པའི་སྤྱོད་
ཡུལ་ལོ། །ཞེས་བཤད་པའི་ཕྱིར་རོ། །འོ་ན་ཡུལ་བཅུ་དྲུག་པོ་དེ། ཡུལ་ཅན་ལྔ་ལ་སོགས་པ་
སྔར་བཤད་པ་དེ་དག་གི་ཡུལ་དུ་འགྱུར་ལ། ལྷག་མ་དེ་དག་གི་ཡུལ་དུ་མི་འགྱུར་བ་ཡིན་ན།
ཡུལ་དུ་འགྱུར་བ་དེ་དག་གི་མཚན་གཞི་ནི་གང་། ཡུལ་དུ་མི་འགྱུར་བ་དེ་དག་གི་རྒྱུ་མཚན་
ནི་ཅི་སྙམ་ན། རྣམ་པར་དཔྱོད་པའི་བློ་གྲོས་ཅུང་ཟད་ཡོད་པ་དག་ལ་རྣམ་པ་གསལ་བའི་
དཔེར་བརྗོད་ཅུང་ཟད་བཤད་པར་བྱ་སྟེ། དེ་ཡང་འདོད་པའི་སྡུག་བསྔལ་མཐོང་སྤང་ལྟ་བུ་
ལ་མཚོན་ན། འདོད་པའི་སྡུག་བསྔལ་མཐོང་སྤང་དེ་འདོད་པའི་སྡུག་བསྔལ་མཐོང་སྤང་དུ་
གྱུར་པའི་ཤེས་པའི་ཡུལ་དུ་འགྱུར་ཏེ། དེ་དེར་གྱུར་པའི་མ་རིག་པ། འདོད་ཆགས། ཁོང་ཁྲོ།
ང་རྒྱལ། ཐེ་ཚོམ། འཇིག་ལྟ། མཐར་ལྟ། ལོག་ལྟ། ལྟ་བ་མཆོག་འཛིན་ཚུལ་ཁྲིམས་དང་
རྟུལ་ཞུགས་མཆོག་འཛིན་གྱི་ལྟ་བ་སྟེ་ཕྲ་རྒྱས་བཅུ་མཚུངས་ལྡན་དང་བཅས་པའི་ཡུལ་དུ་
འགྱུར་བའི་ཕྱིར་ཏེ། འདོད་པའི་སྡུག་བསྔལ་མཐོང་སྤང་ལ་དམིགས་པའི་འདོད་པའི་སྡུག་
བསྔལ་མཐོང་སྤང་དུ་གྱུར་པའི་མ་རིག་པ་སོགས་བཅུ་ཡོད་པའི་ཕྱིར་རོ། །འདོད་པའི་སྡུག་
བསྔལ་མཐོང་སྤང་དེ། འདོད་པའི་ཀུན་འབྱུང་མཐོང་སྤང་དུ་གྱུར་པའི་ཤེས་པའི་ཡུལ་དུ་
འགྱུར་ཏེ། དེ་དེར་གྱུར་པའི་མ་རིག་པ། ལོག་ལྟ། ལྟ་བ་མཆོག་འཛིན། ཐེ་ཚོམ་དང་བཅས་
པའི་ཕྲ་རྒྱས་བཞི་པོ་མཚུངས་དང་བཅས་པའི་ཡུལ་དུ་འགྱུར་བའི་ཕྱིར་རོ། །དེ་ཡང་དེ་དེར་
གྱུར་པའི་འདོད་ཆགས། ཁོང་ཁྲོ། ང་རྒྱལ་ཏེ་གསུམ་གྱི་ཡུལ་དུ་མི་འགྱུར་ཏེ། དེ་གསུམ་
གང་རུང་ཡིན་ན་ཀུན་འགྲོའི་ཉོན་མོངས་མ་ཡིན་པས་ཁྱབ་པ་གང་ཞིག །སྡུག་བསྔལ་མཐོང་
སྤང་ཡུལ་དུ་བྱེད་པའི་ཀུན་འབྱུང་མཐོང་སྤང་ཡིན་ན། ཀུན་འགྲོའི་ཉོན་མོངས་ཡིན་དགོས་
པའི་ཕྱིར་རོ། །དེ་དེར་གྱུར་པའི་འཇིག་ལྟ་མཐར་ལྟ། ཚུལ་ཁྲིམས་དང་བརྟུལ་ཞུགས་



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཆོག་འཛིན་གྱི་ལྟ་བ་གསུམ་གྱི་ཡུལ་དུ་མི་འགྱུར་ཏེ། ཀུན་འབྱུང་མཐོང་སྤང་དུ་གྱུར་པའི་
ལྟ་བ་དེ་གསུམ་མེད་པའི་ཕྱིར་རོ། །འདོད་པའི་སྡུག་བསྔལ་མཐོང་སྤང་དེ། འདོད་པའི་
བསྒོམ་སྤང་དུ་གྱུར་པའི་ཤེས་པའི་ཡུལ་དུ་འགྱུར་ཏེ། དེ་འདོད་པའི་དགེ་བ་ཟག་བཅས་སུ་
གྱུར་པའི་ཤེས་པའི་ཡུལ་དུ་འགྱུར་བའི་ཕྱིར་རོ། །འོན་ཀྱང་དེ་འདོད་པའི་བསྒོམ་སྤང་ཉོན་
མོངས་ཀྱི་ཡུལ་དུ་འགྱུར་བ་ནི་མི་སྲིད་དེ། སྒོམ་སྤང་ཉོན་མོངས་ཀྱི་ཡུལ་ཡིན་ན། སྒོམ་
སྤངས་ཡིན་དགོས་པའི་ཕྱིར་ཏེ། སྒོམ་སྤང་ཉོན་མོངས་ཀྱི་ཡུལ་དུ་གྱུར་པའི་མཐོང་སྤང་མེད་
པ་གང་ཞིག །དེའི་ཡུལ་དུ་གྱུར་པའི་ཟག་མེད་མེད་པའི་ཕྱིར་རོ། །
དང་པོ་གྲུབ་སྟེ། མཐོང་སྤང་ལ་དམིགས་པའི་སྒོམ་སྤང་ཉོན་མོངས་པ་མེད་པའི་
ཕྱིར་ཏེ། ཀུན་འགྲོའི་ཉོན་མོངས་སུ་གྱུར་པའི་སྒོམ་སྤང་མེད་པའི་ཕྱིར་རོ། །ཕྱི་མ་གྲུབ་སྟེ།
ཟག་མེད་ལ་དམིགས་པའི་སྒོམ་སྤང་ཉོན་མོངས་མི་སྲིད་པའི་ཕྱིར་རོ། །འདོད་པའི་སྡུག་
བསྔལ་མཐོང་སྤང་དེ། གཟུགས་ཀྱི་བསྒོམ་སྤང་དུ་གྱུར་པའི་ཤེས་པའི་ཡུལ་དུ་འགྱུར་ཏེ། དེ་
གཟུགས་ཀྱི་དགེ་བ་ཟག་བཅས་སུ་གྱུར་པའི་ཤེས་པ་གཅིག་གི་ཡུལ་དུ་འགྱུར་བའི་ཕྱིར་རོ། །
འོན་ཀྱང་གཟུགས་ཀྱི་སྒོམ་སྤང་ཉོན་མོངས་ཀྱི་ཡུལ་དུ་འགྱུར་མི་སྲིད་པ་སྔར་བཞིན་ནོ། །
འདོད་པའི་སྡུག་བསྔལ་མཐོང་སྤང་དེ། ཟག་མེད་ཀྱི་ཤེས་པའི་ཡུལ་དུ་འགྱུར་ཏེ། དེ་དེ་ལ་
དམིགས་པའི་སྡུག་བསྔལ་ཆོས་ཤེས་ཀྱི་ཡུལ་དུ་འགྱུར་བའི་ཕྱིར་རོ། །འོན་ཀྱང་དེ་རྗེས་ཤེས་
དང་ཆོས་ཤེས་ཡིན་ཀྱང་འགོག་པ་ཆོས་ཤེས་སོགས་ཀྱི་ཡུལ་དུ་མི་འགྱུར་ཏེ། རྗེས་ཤེས་ཀྱི་
ཡུལ་དུ་གྱུར་པའི་སྤང་བྱ་ལ་ཁམས་གོང་གི་སས་བསྡུས་ཡིན་པས་འགོག་པ་ཆོས་ཤེས་
སོགས་ཀྱི་ཡུལ་ལ་འགོག་བདེན་ཡིན་པས་ཁྱབ་པའི་ཕྱིར་རོ། །དེས་ཡུལ་དུ་འགྱུར་བའི་
མཚན་གཞི་སོང་། ལྷག་མའི་ཡུལ་དུ་མི་འགྱུར་བའི་རྒྱུ་མཚན་ནི། འདོད་པའི་སྡུག་བསྔལ་
མཐོང་སྤང་དེ། འདོད་པའི་འགོག་ལམ་མཐོང་སྤང་དུ་གྱུར་པའི་ཤེས་པ་གཉིས་ཀྱི་ཡུལ་དུ་
མི་འགྱུར་བའི་རྒྱུ་མཚན་ཡོད་དེ། འགོག་པ་མཐོང་སྤང་ཉོན་མོངས་གྱི་ཡུལ་ཡིན་ན། འགོག་
94



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བདེན་དང་འགོག་པ་མཐོང་སྤང་གང་རུང་ཡིན་པས་ཁྱབ། ལམ་མཐོང་སྤང་ཉོན་མོངས་ཀྱི་
ཡུལ་ཡིན་ན། ལམ་བདེན་དང་། ལམ་མཐོང་སྤང་གང་རུང་ཡིན་པས་ཁྱབ་པའི་ཕྱིར་རོ། །
འདོད་པའི་སྡུག་བསྔལ་མཐོང་སྤང་དེ། གཟུགས་ཀྱི་མཐོང་སྤང་བཞི་པོ་གང་རུང་དུ་གྱུར་
པའི་ཤེས་པའི་ཡུལ་དུ་འགྱུར་བ་ནི་མེད་དེ། ཁམས་འོག་མ་ལ་དམིགས་པའི་ཁམས་གོང་
མའི་ཉོན་མོངས་མི་སྲིད་པའི་ཕྱིར་རོ། །འདོད་པའི་སྡུག་བསྔལ་མཐོང་སྤང་དེ། གཟུགས་
མེད་ཀྱི་སྤང་བྱ་ལྔ་པོ་གང་རུང་དུ་འགྱུར་པའི་ཤེས་པའི་ཡུལ་དུ་འགྱུར་བ་མེད་དེ། འདོད་པ་
ལ་དམིགས་པའི་གཟུགས་མེད་ཀྱི་ཤེས་པ་མེད་པའི་ཕྱིར་ཏེ། གཟུགས་མེད་དེ་འདོད་པ་
ལས་རིང་བ་བཞིས་རིང་བ་ཡིན་པའི་ཕྱིར་རོ། །དེས་ལྷག་མ་རྣམས་ལ་ཡང་ཅི་རིགས་སུ་
ཤེས་པར་བྱའོ། །དེས་ན་སྡུག་བསྔལ་མཐོང་སྤང་ཉོན་མོངས་དང༌། ཀུན་འབྱུང་མཐོང་སྤང་
ཉོན་མོངས་གང་རུང་དུ་གྱུར་པའི་ཤེས་པའི་ཡུལ་ཡིན་ན། ཟག་བཅས་ཡིན་པས་ཁྱབ་སྟེ།
དེའི་ཡུལ་དུ་གྱུར་པའི་ཟག་མེད་མེད་པའི་ཕྱིར་རོ། །དེའི་ཡུལ་དུ་གྱུར་པའི་ཟག་བཅས་དེ་ལ་
སྤང་བྱ་རིགས་ལྔ་ཆར་ཡོད་དེ། དེ་གཉིས་གང་རུང་དུ་གྱུར་པའི་ཀུན་འགྲོའི་ཉོན་མོངས་ཡོད་
པའི་ཕྱིར། འོན་ཀྱང་ཀུན་འགྲོའི་ཉོན་མོངས་མིན་པར་འགྱུར་བའི་སྡུག་བསྔལ་མཐོང་སྤང་
ཉོན་མོངས་ཀྱི་ཡུལ་ཡིན་ན། སྡུག་བསྔལ་མཐོང་སྤང་ཁོ་ན་ཡིན་པས་ཁྱབ། དེས་ཀུན་འབྱུང་
མཐོང་སྤང་ལའང་འགྲེ །འགོག་ལམ་མཐོང་སྤང་གང་རུང་དུ་གྱུར་པའི་ཤེས་པའི་ཡུལ་ལ་
ཟག་བཅས་ཟག་མེད་གཉིས་གཉིས་ཡོད་ཅིང་། ཟག་བཅས་ལ་སྤང་བྱ་དང་རང་རང་ཁོ་ན་
ཡིན་པས་ཁྱབ། སྒོམ་སྤང་ཉོན་མོངས་ཀྱི་ཡུལ་ཡིན་ན། སྒོམ་སྤང་ཁོ་ན་ཡིན་པས་ཁྱབ།
ཟག་མེད་བཞི་ལས་ལམ་བདེན་དང༌། སོ་སོར་བརྟག་འགོག་གཉིས་གང་རུང་ཡུལ་དུ་བྱེད་
པའི་ཤེས་པ་ཡིན་ན། མཐོང་སྤང་ཉོན་མོངས་དང་ལམ་བདེན་གང་རུང་ཡིན་པས་ཁྱབ།
ནམ་མཁའ་དང་སོ་སོར་བརྟགས་མིན་གྱི་འགོག་པ་གཉིས་གང་རུང་ཡུལ་དུ་བྱེད་པའི་ཤེས་
པ་ཡིན་ན་ཉོན་མོངས་པ་མིན་པས་ཁྱབ། ལམ་བདེན་མིན་པས་ཁྱབ། དེས་ན་ཉོན་མོངས་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཅན་མིན་པའི་ཟག་བཅས་ཀྱི་ཤེས་པ་ཡིན་པས་ཁྱབ་བོ། །འདི་ཙམ་ནི་རགས་པ་སྟེ། ཞིབ་
པར་འདོད་ན་ངག་ལས་དྲི་བར་བྱའོ། །
༈ བཞི་པ་ཡུལ་དུ་གྱུར་པ་དེ་དག་ལ་ཕྲ་རྒྱས་རྒྱས་པའི་རབ་དབྱེ་བཤད་པ་ནི། འོ་ན་
ཉོན་མོངས་པའི་དམིགས་པ་དེ་དག་ཐམས་ཅད་ལ་ཉོན་མོངས་པ་རྒྱས་པར་འགྱུར་རམ་
སྙམ་ན། མི་འགྱུར་ཏེ། ཟག་མེད་གོང་མའི་ཡུལ་ཅན་མིན། །ཞེས་བཤད་པས། ཟག་བཅས་
ལ་དམིགས་པའི་ཉོན་མོངས་པ་དེ། ཟག་མེད་ལ་མི་རྒྱས་ཤིང་། ཁམས་གོང་མ་ལ་དམིགས་
པའི་འོག་མའི་ཉོན་མོངས་པ་གོང་མ་ལ་མི་རྒྱས་པའི་ཕྱིར་རོ། །དཔེར་ན་སྨན་དང་དུག་
གཉིས་ནུས་པའམ་ཡོན་ཏན་མི་མཐུན་པས། སྨན་དང་འདྲེས་པའི་དུག་གི་ནུས་པ་མི་རྒྱས་
པ་བཞིན་ནོ། །དེས་ན་ཁམས་གསུམ་གྱི་ཕྲ་རྒྱས་ཀུན་འགྲོ་རྣམས་རང་རང་གི་སྤང་བྱ་རིགས་
ལྔ་ཆར་ལ་རྒྱས་ཤིང་། ཁམས་གསུམ་གྱི་ཕྲ་རྒྱས་ཀུན་འགྲོ་མིན་པ་རྣམས་ནི་རང་རང་གི་
སྤང་བྱ་རིགས་མཐུན་ཁོ་ན་ལ་དམིགས་པའི་སྒོ་ནས་རྒྱས་པར་འགྱུར་བ་ཡིན་ཏེ། ཆང་དང་
དུག་གཉིས་ནུས་པའམ་ཡོན་ཏན་མཚུངས་པས་ཆང་དང་འདྲེས་པའི་དུག་གི་ནུས་པ་རྒྱས་པ་
དང་ཆོས་མཚུངས་པའི་ཕྱིར་རོ། ། །
༈ གཉིས་པ་དབྱེ་བ་བྱེ་བྲག་ཏུ་བཤད་པ་ལ། ངོ་བོའི་སྒོ་ནས་དབྱེ་ན། མཚུངས་
ལྡན་གྱི་གྲོགས་ཀྱི་སྒོ་ནས་ཟག་པ་རྒྱས་པའི་ཟག་བཅས་དང་། དམིགས་པ་ཡུལ་ཅན་གྱི་སྒོ་
ནས་ཟག་པ་རྒྱས་པའི་ཟག་བཅས་གཉིས། ཁམས་གསུམ་གྱི་སྒོ་ནས་ཁམས་གསུམ་གྱི་
ཟག་བཅས་གསུམ། སའི་སྒོ་ནས་ས་དགུའི་ཟག་བཅས་དགུའོ། །དེ་ལ་དོགས་པ་དཔྱད་ན།
ཁོ་ན་རེ། སྐལ་མཉམ་གྱི་ཁམས་ཀུན་འགྲོའི་ཉོན་མོངས་པ་ཡིན་ན། རང་གི་དམིགས་པ་ལ་
ཟག་པ་རྒྱས་འགྱུར་ཡིན་པས་ཁྱབ་པར་ཐལ། ཕྲ་རྒྱས་ཀུན་འགྲོ་རྣམས་ནི། །དམིགས་པའི་
སྒོ་ནས་རང་གི་ས། །ཐམས་ཅད་དུ་ནི་རྒྱས་པར་འགྱུར། །ཞེས་པའི་གཞུང་དོན་གྲུབ་པའི་
ཕྱིར་ཟེར་ན་མ་ཁྱབ། འདོད་ན། བསམ་གཏན་གཉིས་པ་ལ་དམིགས་པའི་བསམ་གཏན་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
།
དང་པོའི་སས་སྡུས་ཀྱི་ཀུན་འགྲོའི་ཉོན་མོངས་ཆོས་ཅན། དེར་ཐལ། དེའི་ཕྱིར། རྟགས་
ཆོས་ཅན་གྱིས་འགྲུབ། འདོད་ན། མིན་པར་ཐལ། ཁྱོད་སྐལ་པ་མི་མཉམ་པའི་ས་ཀུན་
འགྲོའི་ཉོན་མོངས་པ་ཡིན་པའི་ཕྱིར། ཁྱབ་སྟེ། རང་འགྲེལ་ལས། ཟག་པ་མེད་པ་ལ་
དམིགས་པ་དག་ཀྱང་མ་ཡིན་སྐལ་པ་མི་མཉམ་པའི་ཁམས་ཀུན་ཏུ་འགྲོ་བ་དག་ཀྱང་མ་
ཡིན་ལ། ཕྲ་རྒྱས་དེ་དག་ཀྱང་མཚུངས་པར་ལྡན་པའི་སྒོ་ནས་རྒྱས་པར་འགྱུར་གྱི། དམིགས་
པའི་སྒོ་ནས་ནི་མ་ཡིན་པའི་ཕྲ་རྒྱས་ལྟ་བ་ཡོད་དམ་ཞེ་ན། ཡོད་དེ་སྐལ་པ་མི་མཉམ་པའི་ས་
ལ་ཀུན་ཏུ་འགྲོ་བའི་ཕྲ་རྒྱས་རྣམས་སོ་ཞེས་བཤད་པའི་ཕྱིར་རོ། །རྩ་བར་རྟགས་མ་གྲུབ་ན།
དེར་ཐལ། བསམ་གཏན་དང་པོའི་སས་བསྡུས་ཀྱི་སྐལ་པ་མི་མཉམ་པའི་ས་ཀུན་འགྲོའི་
ཉོན་མོངས་ཡོད་པའི་ཕྱིར་ཏེ། དེའི་འགྲེལ་བཤད་གང་སྤེལ་ལས། སྐལ་པ་མི་མཉམ་པའི་
ས་ཀུན་ཏུ་འགྲོ་བ་རྣམས་ནི་བསམ་གཏན་གསུམ་དང་གཟུགས་མེད་གསུམ་ན་ཡོད་ཀྱི་
འདོད་པའི་ཁམས་ན་ནི་མེད་དེ་སའི་དབྱེ་བ་མེད་པའི་ཕྱིར་རོ། །བསམ་གཏན་བཞི་པ་ན་
ཡང་མེད་ལ་སྲིད་པའི་རྩེ་མོ་ན་ཡང་མེད་དེ་ས་གཞན་མེད་པའི་ཕྱིར་རོ་ཞེས་བཤད་པའི་
ཕྱིར་རོ། །
ཡང་སྐལ་པ་མི་མཉམ་པའི་ས་ཀུན་འགྲོའི་ཉོན་མོངས་ཡིན་ན། རང་གི་དམིགས་པ་
ལ་ཟག་པ་རྒྱས་འགྱུར་ཡིན་པས་ཁྱབ་པར་ཐལ། ཕྲ་རྒྱས་ཀུན་ཏུ་འགྲོ་རྣམས་ནི། །ཞེས་
བཤད་པའི་ཕྱིར་རོ། །འདོད་ན། ཚངས་མདུན་ལ་དམིགས་པའི་ཚངས་རིས་ཀྱི་ཀུན་འགྲོའི་
ཉོན་མོངས་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་འགྲུབ་བོ། །གལ་ཏེ་
ཆོས་ཅན་ཡིན་པའི་ཕྱིར་ཟེར་བ་ལ་མ་ཁྱབ་ན། བསལ་བ་དེར་ཐལ། ཚངས་རིས་དང་ཚངས་
མདུན་གཉིས་པོ་དེ་ས་གཅིག་ཡིན་པའི་ཕྱིར། རྩ་བར་འདོད་ན། ཚངས་མདུན་ལ་དམིགས་
པའི་ཚངས་རིས་ཀྱི་ཀུན་འགྲོའི་ཉོན་མོངས་དེ། ཚངས་མདུན་ལ་ཟག་པ་རྒྱས་འགྱུར་ཡིན་
པར་ཐལ། འདོད་པའི་ཕྱིར། འདོད་ན། ཟག་མེད་གོང་མའི་ཡུལ་ཅན་མིན་ཞེས་པའི་གཞུང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དོན་མ་གྲུབ་པར་ཐལ། འདོད་པ་གང་ཞིག །ཚངས་མདུན་དེ་ཚངས་རིས་ཀྱི་གོང་གནས་
ཡིན་པའི་ཕྱིར་ཟེར་ན་མ་ཁྱབ་ཟེར་དགོས་སོ། །
༈ གཉིས་པ་ཟག་མེད་ལ། མཚན་ཉིད་དང་། དབྱེ་བ་གཉིས། དང་པོ་ནི། དམིགས་
པ་དང་མཚུངས་ལྡན་གང་རུང་གི་སྒོ་ནས་ཟག་པ་རྒྱས་སུ་མི་འགྱུར་བའི་ཆོས་ཟག་མེད་ཀྱི་
ཆོས་ཀྱི་མཚན་ཉིད། གཉིས་པ་དབྱེ་ན། ལམ་བདེན་འདུས་མ་བྱས་གསུམ་དང་བཞི་ཡོད་པ་
དེ་འོག་ཏུ་འཆད་དོ། །ཟག་བཅས་ཟག་མེད་ངོ་བོ་རྣམ་གྲངས་དང་། །རྣམ་པའི་རབ་དབྱེ་
དམིགས་པའི་བྱེ་བྲག་དང་། །མཚུངས་ལྡན་སྒོ་ནས་རྒྱས་འགྱུར་རྣམ་པ་གཉིས། །ཞིབ་ཏུ་
འཆད་པ་ཁོ་བོའི་ལེགས་བཤད་ཡིན། །ཟག་བཅས་ཟག་མེད་བཤད་ཟིན་ཏོ། །
༈ སོ་སོར་བརྟགས་པའི་འགོག་པ་གང་། །ཞེས་སོགས་ཀྱི་སྐབས་སུ་གསུམ་ལས།
དང་པོ་བཤད་ཟིན། གཉིས་པ་འགྲེལ་བཞིན་འགོད། གསུམ་པ་མཐའ་དཔྱད་པ་ལ།
འདུས་མ་བྱས་ལ་མཚན་ཉིད་དབྱེ་བ། གྲངས་ངེས་དང་གསུམ། དང་པོ་ནི། རང་གི་རྒྱུ་རྐྱེན་
གྱི་འདུས་མ་བྱས་པའི་རིགས་སུ་གནས་པའོ། །གཉིས་པ་དབྱེ་བ་ལ། ནམ་མཁའ་འགོག་པ་
གཉིས་དང་གསུམ། དང་པོ་ནི། གཟུགས་ཅན་སྐྱེ་བའི་གོ་འབྱེད་པ་ནམ་མཁའི་མཚན་ཉིད།
སྐབས་འདིར་ནམ་མཁའ་དང་། ནམ་མཁའི་ཁམས་དོན་མི་གཅིག་སྟེ། ནམ་མཁའ་ཡིན་ན་
འདུས་མ་བྱས་ཡིན་དགོས་ལ། ནམ་མཁའི་ཁམས་ནི། སྣང་མུན་གཉིས་གང་རུང་གིས་
བསྡུས་པའི་གཟུགས་ཅན་གྱི་ཁམས་ཡིན་པའི་ཕྱིར། བུ་ག་ནམ་མཁའི་ཁམས་ཞེས་བྱ། །
སྣང་དང་མུན་པ་དག་ཡིན་ལོ། །ཞེས་པའི་སྐབས་སུ་བཤད་པའི་ཕྱིར་རོ། །འགོག་པ་
གཉིས་ལ། སོ་སོའི་ངོ་བོ། སོ་སོའི་སྒྲ་དོན། དབྱེ་བ། ཁྱད་ཆོས་དང་བཞི། དང་པོ་ལ།
དངོས་དང༌། ཟུར་གྱི་རྣམ་གཅོད་བཤད་པ་གཉིས། དང་པོ་ནི། རང་ཐོབ་བྱེད་བར་ཆད་མེད་
ལམ་གྱི་ཐོབ་འབྲས་སུ་གྱུར་པའི་བྲལ་བ་དེ། སོ་སོར་འགོག་གི་མཚན་ཉིད། གཉིས་པ་ནི།
རང་ཐོབ་བྱེད་ཀྱི་རབ་ཆད་མེད་ལམ་གྱི་ཐོབ་འབྲས་ཞེས་པས། མི་རྟག་པའི་འགོག་པ་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
སོགས་འགོག་པ་གཞན་བཞི་གཅོད་དེ། དེ་དག་ཐོབ་འབྲས་མིན་པའི་ཕྱིར། བྲལ་བ་ཞེས་
པས་དེ་བཞིའང་གཅོད་མོད། གཙོ་བོར་རྣམ་གྲོལ་ལམ་གཅོད་དེ། དེ་དག་བྲལ་བ་མིན་པའི་
ཕྱིར་རོ། །རྐྱེན་མ་ཚང་བ་ཙམ་གྱི་འདུས་བྱས་མ་འོངས་པ་མི་སྐྱེ་བའི་ཆོས་ཅན་རྣམས་སྐྱེ་བ་
ལ་གཏན་དུ་གེགས་བྱེད་པའི་འགོག་པ་དེ། སོ་སོར་བརྟགས་མིན་གྱི་འགོག་པའི་མཚན་
ཉིད་ཡིན། །
གཉིས་པ་རྣམ་གཅོད་ནི། རྐྱེན་མ་ཚང་བ་ཙམ་གྱིས། ཞེས་པས། བརྟགས་འགོག་
གཅོད་དེ། བརྟགས་འགོག་ནི་རྐྱེན་མ་ཚང་བ་ཙམ་མིན་པའི་ཕྱིར། རང་ཐོབ་བྱེད་བར་ཆད་
མེད་ལམ་ལ་བརྟེན་ནས་ཐོབ་པའི་ཕྱིར་རོ། །འདུས་བྱས་མ་འོངས་པ་སྐྱེ་བ་ལ་གེགས་བྱེད་
ཅེས་པས། འགོག་པ་ལྔ་ལས། མི་རྟག་པའི་འགོག་པ་གཅོད་དེ་མི་རྟག་པའི་འགོག་པས་ནི།
འདུས་བྱས་ད་ལྟར་བ་གནས་པ་ཙམ་ལ་གེགས་བྱེད་པའི་ཕྱིར་རོ། །སྐྱེ་བ་ལ་གཏན་དུ་
གེགས་བྱེད་ཅེས་པས་ན། སྐྱེ་བའི་འགོག་པ་དང་། སྙོམས་འཇུག་གི་འགོག་པ་གཉིས་
གཅོད་དེ། དེ་གཉིས་ནི་སེམས་དང་སེམས་བྱུང་རེ་སྐྱེ་བ་ལ་གེགས་བྱེད་པ་ཙམ་ཡིན་པའི་
ཕྱིར་རོ། །
༈ གཉིས་པ་སོ་སོའི་སྒྲ་དོན་ལ། སོ་སོར་བརྟགས་པ་ནི་བདེན་པ་རྣམས་ལ་སོ་སོར་
རྟོག་པའི་ཤེས་རབ་ཡིན་ལ། གཉེན་པོ་སོ་སོར་རྟོག་པའི་ཤེས་རབ་ཀྱིས་ཐོབ་པར་བྱ་བའི་
འགོག་པ་ཡིན་པས་ན་སོ་སོར་བརྟགས་པའི་འགོག་པ་ཞེས་བྱ་ཞིང་། དགག་པའི་དབང་དུ་
བྱས་ནས་སོ་སོར་བརྟགས་པ་མིན་པས་ཐོབ་པར་བྱའི་འགོག་པ་ཡིན་པའམ། ཡང་སྒྲུབ་
པའི་དབང་དུ་བྱས་ན་སོ་སོར་བརྟགས་པ་མིན་པ་རྐྱེན་མ་ཚང་བས་ཐོབ་པར་བྱ་བའི་འགོག་
པ་ཡིན་པས་ན་སོ་སོར་བརྟགས་མིན་གྱི་འགོག་པ་ཞེས་བྱ་སྟེ། སྤྱིར་ཚིག་གི་བསྡུ་བ་ལ་ཐོག་
མ་བར་མཐའི་ཚིག་མི་མངོན་པར་བྱས་པ་གསུམ་ཡོད་པ་ལས། སྐབས་འདིར་བར་གྱི་ཚིག་
ཐོབ་པར་བྱ་བ་ཞེས་པ་དེ་མི་མངོན་པར་བྱས་པ་ཙམ་ཡིན་པའི་ཕྱིར། དཔེར་ན་བ་གླང་དང་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ལྡན་པའི་ཤིང་རྟ་ལ་བ་གླང་གི་ཤིང་རྟ་ཞེས་བརྗོད་པ་ལྟ་བུའོ། །
གསུམ་པ་རབ་དབྱེ་ལ་ངོ་བོའི་སྒོ་ནས་སོ་སོར་བརྟགས་འགོག་དང་སོ་སོར་བརྟགས་
མིན་གྱི་འགོག་པ་གཉིས། དང་པོ་ལ། ཐོབ་བྱེད་རྒྱུའི་སྒོ་ནས་ཟག་བཅས་ཀྱི་སོ་སོར་
བརྟགས་འགོག་དང་། ཟག་མེད་ཀྱི་སོ་སོར་བརྟགས་འགོག་གཉིས། དང་པོ་ནི། སོ་སོ་སྐྱེ་
བོའི་རྒྱུད་ཀྱི་སོ་སོར་བརྟགས་འགོག་དོན་གཅིག །གཉིས་པ་ནི། འཕགས་རྒྱུད་ཀྱི་སོ་སོར་
བརྟགས་འགོག་དང་། འགོག་བདེན་གཉིས་དོན་གཅིག །དགག་བྱ་སྤང་བྱའི་སྒོ་ནས་དབྱེ་ན།
མཐོང་སྤང་སྤངས་པའི་སོ་སོར་བརྟགས་འགོག་དང་། སྒོམ་སྤང་སྤངས་པའི་སོ་སོར་
བརྟགས་འགོག་གཉིས། རྟེན་གང་ཟག་གི་སྒོ་ནས་དབྱེ་ན། སོ་སོ་སྐྱེ་བོའི་རྒྱུད་ཀྱི་སོ་སོར་
བརྟགས་འགོག་དང་། འཕགས་པའི་རྒྱུད་ཀྱི་སོ་སོར་བརྟགས་འགོག་གཉིས། སོ་སོར་
བརྟགས་མིན་གྱི་འགོག་པ་ལ་དབྱེ་ན། དགག་བྱའི་སྒོ་ནས་ཟག་བཅས་མ་འོངས་པ་སྐྱེ་བ་
ལ་གེགས་བྱེད་ཀྱི་སོ་སོར་བརྟགས་མིན་གྱི་འགོག་པ་དང་། ཟག་མེད་མ་འོངས་པ་སྐྱེ་བ་ལ་
གེགས་བྱེད་ཀྱི་སོ་སོར་བརྟགས་མིན་གྱི་འགོག་པ་གཉིས། རྟེན་གྱི་སྒོ་ནས་སོ་སྐྱེ་དང་
འཕགས་རྒྱུད་ཀྱི་དེ་གཉིས་ཡོད་དེ། འགོག་པ་དེ་ལ་མིང་ཙམ་གྱིས་དབྱེ་ན། མི་རྟག་པའི་
འགོག་པ་དང་། སྙོམས་འཇུག་པའི་འགོག་པ། སྐྱེ་བའི་འགོག་པ། སོ་སོར་བརྟགས་པའི་
འགོག་པ། སོ་སོར་བརྟགས་མིན་གྱི་འགོག་པ་དང་ལྔ་ཡོད་དེ། གང་སྤེལ་ལས། འགོག་པ་
ནི་རྣམ་པ་ལྔ་བསམ་པར་བྱ་སྟེ། མི་རྟག་པ་དང་སྙོམས་པར་འཇུག་པ་དང་སྐྱེ་བ་དང་སོ་སོར་
བརྟགས་པ་དང་སོ་སོར་བརྟགས་པ་མ་ཡིན་པའི་འགོག་པའི་བྱེ་བྲག་གིས་སོ་ཞེས་བཤད་
པའི་ཕྱིར། དེ་ཡང་དང་པོ་ནི། འདུས་བྱས་ཐམས་ཅད་སྐད་ཅིག་གཉིས་པར་མི་སྡོད་པར་
འགག་པ་ལྟ་བུ། གཉིས་པ་ནི། སེམས་མེད་ཀྱི་སྙོམས་འཇུག་གཉིས་ཀྱི་གནས་སྐབས་སུ་
སེམས་སེམས་བྱུང་གི་རྒྱུ་བ་རེ་ཞིག་བཀག་པ་ལྟ་བུ། གསུམ་པ་ནི། འདུ་ཤེས་མེད་པའི་
སེམས་ཅན་གྱི་རྒྱུད་ལ་སེམས་སེམས་བྱུང་གི་རྒྱུ་བ་རེ་ཤིག་བཀག་པ་ལྟ་བུ་སྟེ། དེ་གསུམ་
100



M{0
ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
འགོག་པ་བཏགས་པ་བ་ཡིན་ནོ། །
བཞི་པ་ཁྱད་ཆོས་ལ་ངོ་བོའི་ཁྱད་པར། ཐོབ་བྱེད་ཀྱི་ཁྱད་པར། དགག་བྱའི་ཁྱད་
པར། ཐོབ་ཚུལ་གྱི་ཁྱད་པར། རྟེན་གྱི་ཁྱད་པར། སའི་ཁྱད་པར་དང་དྲུག་གོ །དང་པོ་ནི།
སྤྱིར་འདུས་མ་བྱས་གསུམ་ལ་རྫས་སུ་གྲུབ་པ། དངོས་པོ་ཡིན་པ། རྟག་པ་ཡིན་པ་སྟེ་ཁྱད་
ཆོས་གསུམ་ལྡན་དགོས་ཤིང༌། བྱེ་བྲག་སོ་སོར་བརྟགས་འགོག་ནི། རང་གི་དགག་བྱ་དེའི་
ཐོབ་པ་བཅད་པའི་བྲལ་རྫས་ཡིན་ལ། བརྟགས་མིན་ནི། རང་གི་དགག་བྱ་སྐྱེ་བ་ལ་གེགས་
བྱས་པ་ཙམ་གྱི་འགོག་པ་ཡིན་ནོ། །གཉིས་པ་ཐོབ་བྱེད་ཀྱི་ཁྱད་པར་ལ། འགོག་པ་དང་པོའི་
ཐོབ་བྱེད་ནི། ཟག་བཅས་དང་ཟག་མེད་ཀྱི་བར་ཆད་མེད་ལམ་རྣམས་ཡིན་ལ། གཉིས་པའི་
ཐོབ་བྱེད་ནི། དགག་བྱ་དེ་སྐྱེ་བའི་རྐྱེན་མ་ཚང་བ་ཙམ་ཡིན་ནོ། །
གསུམ་པ་དགག་བྱའི་ཁྱད་པར་ལ། བསྟན་བཤད་གཉིས་ལས། དང་པོའི་དགག་
བྱ་ནི། ཟག་བཅས་མཐའ་དག་ཡིན་ལ། གཉིས་པའི་དགག་བྱ་ནི། འདུས་བྱས་མ་འོངས་
པ་མི་སྐྱེ་བའི་ཆོས་ཅན་ཁོ་ན་ཡིན་ནོ། །དེ་ལྟར་དགག་བྱའི་ཁྱད་པར་མདོར་བསྟན་ནས་
ཅུང་ཟད་རྒྱས་པར་བཤད་པ་ལ་གཉིས། དགག་བྱ་མུ་བཞི་ངོས་བཟུང་བ་དང༌། ཐོབ་ཚུལ་
མུ་གསུམ་ངོས་བཟུང་བ་གཉིས། དང་པོ་ནི། འགོག་པ་དེ་གཉིས་ཀྱི་དགག་བྱ་ལ་མུ་བཞི་
ཡོད་དེ། ཟག་བཅས་འདས་པ་དང་། ད་ལྟར་བ་དང་། མ་འོངས་པ་སྐྱེ་བའི་ཆོས་ཅན་རྣམས་
སོ་སོར་བརྟགས་འགོག་གི་དགག་བྱ་ཡིན་ལ། ཅིག་ཤོས་ཀྱི་དགག་བྱ་མ་ཡིན་པའི་མུ། ཟག་
མེད་མ་འོངས་པ་མི་སྐྱེ་བའི་ཆོས་ཅན་རྣམས་བརྟགས་མིན་གྱི་འགོག་པའི་དགག་བྱ་ཡིན་ལ།
ཅིག་ཤོས་ཀྱི་དགག་བྱ་མིན་པའི་མུ། ཟག་བཅས་མ་འོངས་པ་མི་སྐྱེ་བའི་ཆོས་ཅན་རྣམས་
གཉིས་ཀའི་དགག་བྱ་ཡིན་པའི་མུ། ཟག་མེད་འདས་པ་དང་ད་ལྟར་བ་རྣམས་གཉིས་ཀའི་
དགག་བྱ་མིན་པའི་མུའོ། །གཉིས་པ་ནི། དེ་ལྟར་འགོག་པ་གཉིས་ཀྱི་དགག་བྱ་ལ་མུ་བཞི་
ཡོད་པས་དེ་གཉིས་ཀྱི་དགག་བྱ་ཐུན་མོང་བ་ཡོད་ལ། དེ་ཉིད་ཀྱི་ཕྱིར་ན་དགག་བྱ་ཐུན་མོང་
101 །



A
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། .
བ་དེ་བཀག་པའི་འགོག་པ་ཐོབ་པའི་ཚུལ་ལ་ཡང་མུ་གསུམ་ཡོད་དེ། སོ་སོར་བརྟགས་
འགོག་སྔར་ཐོབ་ལ། བརྟགས་མིན་གྱི་འགོག་པ་ཕྱིས་ཐོབ་པ་ནི། དཔེར་ན་དགྲ་བཅོམ་པ་
མིག་དང་ཡིད་གཟུགས་སྔོན་པོ་ལྟ་བུ་གཅིག་ལ་གཡེངས་པས་སྒྲ་འཛིན་པའི་ཉན་ཤེས་མ་
འོངས་པ་མི་སྐྱེ་བའི་ཆོས་ཅན་སྐྱེ་བ་ལ་གཏན་དུ་གེགས་བྱེད་པའི་བརྟགས་མིན་གྱི་འགོག་
པ་ཐོབ་པ་ལྟ་བུ་སྟེ། དགག་བྱ་དེ་བཀག་པའི་སོ་སོར་བརྟགས་འགོག་ནི། སྔར་དགྲ་བཅོམ་
པ་མངོན་དུ་བྱས་པའི་དུས་དེ་ཉིད་དུ་ཐོབ་ཟིན་པའི་ཕྱིར་རོ། །གཞན་ཡང་ཕྱིར་མི་འོང་
དབང་བརྟུལ་དབང་རྣོན་དུ་དབང་པོ་འཕོས་པའི་ཚེ་ཡང་། འདོན་ཉོན་བཀག་པའི་སོ་སོར་
བརྟགས་འགོག་སྔར་ཐོབ་ལ། དེ་བཀག་པའི་བརྟགས་མིན་གྱི་འགོག་པ་ཕྱིས་ཐོབ་པ་
ཡིན་ཏེ། དབང་རྣོན་དུ་དབང་པོ་འཕོས་པའི་ཕྱིར་འོང་དེས། འདོད་ཉོན་དགུ་པ་སྤངས་མ་
ཐག་ཏུ་འདོད་ཉོན་བཀག་པའི་སོ་སོར་བརྟགས་འགོག་ཐོབ་ཅིང་། དབང་རྣོན་དུ་དབང་པོ་
འཕོས་པའི་ཚེ་དེ་བཀག་པའི་བརྟགས་མིན་གྱི་འགོག་པ་ཐོབ་པའི་ཕྱིར་རོ། །
བརྟགས་མིན་གྱི་འགོག་པ་སྔར་ཐོབ་ལ་བརྟགས་འགོག་ཕྱིས་ཐོབ་པ་ནི། དགག་བྱ་
ངན་སོང་གི་ལས་ཉོན་གྱི་སྐྱེ་བ་བཀག་པའི་བརྟགས་མིན་སྔར་ཐོབ་ལ། བརྟགས་འགོག་
ཕྱིས་ཐོབ་པ་ལྟ་བུ་སྟེ། སྦྱོར་ལམ་བཟོད་པ་ཐོབ་པའི་ཚེ་དེ་བཀག་པའི་བརྟགས་མིན་གྱི་
འགོག་པ་ཐོབ་ལ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ངན་སོང་གི་འགྲོ་བ་དེའི་ཐོབ་
པ་བཅད་ནས་མི་སློབ་ལམ་སྐྱེས་པའི་ཚེ་དེ་བཀག་པའི་བརྟགས་འགོག་ཐོབ་པའི་ཕྱིར་རོ། །
གཞན་ཡང་སྦྱོར་ལམ་བཟོད་པའི་སྐབས་འདིར་འགྲོ་བ། སྐྱེ་གནས། སྐྱེ་བ། ལས། སྲིད་པ།
ཉོན་མོངས་པའི་བྱེ་བྲག་འགའ་ཞིག་བཀག་པའི་བརྟགས་མིན་གྱི་འགོག་པ་དྲུག་ཐོབ་པར་
བཤད་ཅིང་། དེ་དག་ཀྱང་བརྟགས་མིན་སྔར་ཐོབ་ལ། བརྟགས་འགོག་ཕྱིས་ཐོབ་པ་ཡིན་ཏེ།
སྦྱོར་ལམ་བཟོད་པའི་གནས་སྐབས་སུ་བརྟགས་མིན་ཐོབ་ལ། བརྟགས་འགོག་ནི་མཐོང་
ལམ་གྱི་གནས་སྐབས་སམ་དགྲ་བཅོམ་པའི་གནས་སྐབས་སོགས་ཅི་རིགས་སུ་ཐོབ་པའི་
102



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱིར་རོ། །དེ་ལྟར་བརྟགས་མིན་དྲུག་ཐོབ་པ་ཡང་འཐད་དེ། རང་འགྲེལ་ལས། བཟོད་པ་
ངན་སོང་ཡོངས་མི་འགྲོ། །ཞེས་པའི་རང་འགྲེལ་ལས། བཟོད་པ་ཐོབ་པ་ཁོ་ནས་འགྲོ་བ་
དང་སྐྱེ་གནས་དང་སྐྱེ་བ་དང་ལུས་དང་སྲིད་པ་དང་ཉོན་མོངས་པ་དེ་དག་ལས་ཁ་ཅིག་གིས་
མི་སྐྱེ་བའི་ཆོས་ཉིད་ཐོབ་སྟེ། ངན་སོང་གི་འགྲོ་བ་རྣམས་དང༌། སྒོ་ང་ལས་སྐྱེ་བ་དང་དྲོད་
གཤེར་ལས་སྐྱེ་བའི་སྐྱེ་གནས་དག་དང༌། འདུ་ཤེས་མེད་པའི་སེམས་ཅན་དག་དང་། བྱང་
གི་སྒྲ་མི་སྙན་དང་། ཚངས་པ་ཆེན་པོར་སྐྱེ་བ་རྣམས་དང་། ཟ་མ་དང་མ་ནིང་དང་མཚན་
གཉིས་པའི་ལུས་དག་དང་། བརྒྱད་པ་ལ་སོགས་པའི་སྲིད་པ་རྣམས་དང་། མཐོང་བས་སྤང་
བར་བྱ་བའི་ཉོན་མོངས་པ་རྣམས་ཀྱི་མི་སྐྱེ་བའི་ཆོས་ཉིད་ཐོབ་བོ། །དེ་དག་ཀྱང་ཅི་རིགས་
པར་ཏེ། ཆུང་དུས་ནི་ངན་སོང་གྱི་འགྲོ་བ་རྣམས་ཀྱིས་མི་སྐྱེ་བའི་ཆོས་ཉིད་ཐོབ་ལ། ཆེན་
པོས་ནི་གཞན་དག་གིའོ་ཞེས་བཤད་པའི་ཕྱིར་རོ། །
འོ་ན་དེ་ལྟ་བུའི་བརྟགས་མིན་གྱི་འགོག་པ་དེ་དག་སྦྱོར་ལམ་བཟོད་པ་སྐྱེས་ཙམ་ཉིད་
ནས་ཐོབ་པ་ཡིན་ནམ་སྙམ་ན། རང་འགྲེལ་ལས། དེ་དག་ཀྱང་ཅི་རིགས་པར་སྟེ། ཆུང་དུས་
ནི་ངན་སོང་གི་འགྲོ་བ་རྣམས་ཀྱིས་མི་སྐྱེ་བའི་ཆོས་ཉིད་ཐོབ་ལ། ཆེན་པོས་ནི་གཞན་དག་
གིའོ། །ཞེས་བཤད་པ་ལྟར་ན་སྦྱོར་ལམ་བཟོད་པ་ལ་ཆེ་འབྲིང་ཆུང་གསུམ་ཡོད་པའི་བཟོད་
པ་ཆུང་ངུ་སྐྱེས་པའི་ཚེ། ངན་སོང་གི་འགྲོ་བ་བཀག་པའི་བརྟགས་མིན་གྱི་འགོག་པ་ཐོབ་ལ།
བཟོད་པ་ཆེན་པོ་ནི་སྐད་ཅིག་མ་གཅིག་ཁོ་ན་ཡིན་པས། དེའི་དེ་མ་ཐག་ཏུ་སྦྱོར་ལམ་ཆོས་
མཆོག་སྐྱེ་ལ། དེ་ཡང་སྐད་ཅིག་མ་གཅིག་ཁོ་ན་ཡིན་པས་དེའི་དེ་མ་ཐག་ཏུ་མཐོང་ལམ་སྐྱེ་
བས། སྦྱོར་ལམ་བཟོད་པ་ཆེན་པོ་སྐྱེས་པའི་ཚེ་མཐོང་སྤང་ཉོན་མོངས་བཀག་པའི་བརྟགས་
མིན་གྱི་འགོག་པ་སོགས་ཐོབ་པ་ཡིན་ནོ། །
༈ སྐབས་འདིར་སྲིད་པ་བརྒྱད་པ་བཀག་པའི་བརྟགས་མིན་གྱི་འགོག་པ་ཐོབ་བོ་
ཞེས་པ་ནི། སྤྱིར་འདོད་པའི་སྲིད་པ་དང་། དེ་ཡང་སྐྱེ་བའི་སྲིད་པ་དང་། དེ་ལས་ཀྱང་འདོད་
103



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པར་རིགས་མཐུན་གྱི་སྐྱེ་སྲིད་བརྒྱད་བཀག་པ་ལ་ངོས་འཛིན་དགོས་ཏེ། རྒྱུན་ཞུགས་སྲིད་
པ་ལན་བདུན་པས། འདོད་པར་སྐྱེ་སྲིད་བཅུ་བཞི་ལེན་པར་ཁས་བླངས་པའི་ཕྱིར་རོ། །དེ་
དག་ཀྱང་ཅི་རིགས་པར་ཏེ། ཞེས་པའི་འགྲེལ་བ་གང་སྤེལ་ལས་ནི། བཟོད་པ་ཆུང་ངུའི་ཚེ་
ངན་སོང་གི་འགྲོ་བ་རྣམས་ཀྱི་མི་སྐྱེ་བའི་ཆོས་ཉིད་ཐོབ་བོ། །ཆེན་པོའི་ཚེ་ནི་སྒོ་ང་ལས་སྐྱེ་བ་
དང་དྲོད་གཤེར་ལས་སྐྱེ་བའི་སྐྱེ་གནས་ཀྱིའོ། །ཆུང་ངུའི་ཚེ་ནི་འདུ་ཤེས་མེད་པའི་སེམས་
ཅན་དང་། བྱང་གི་སྒྲ་མི་སྙན་དང་། ཚངས་པ་ཆེན་པོར་སྐྱེ་བ་རྣམས་ཀྱིའོ། །ཆེན་པོའི་ཚེ་ནི་
ཟ་མ་དང་མ་ནིང་དང་མཚན་པའི་ལུས་རྣམས་ཀྱིའོ། །བཟོད་པ་ཆེན་པོ་ཉིད་ཀྱི་ཚེ་ནི་སྲིད་པ་
བརྒྱད་པ་ལ་སོགས་པ་དང་། མཐོང་བས་སྤང་བར་བྱ་བ་རྣམས་ཀྱིས་མི་སྐྱེ་བའི་ཆོས་ཉིད་
ཐོབ་བོ་ཞེས་འདུ་ཤེས་མེད་པའི་སེམས་ཅན་དང་། བྱང་སྒྲ་མི་སྙན་དང་། ཚངས་པ་ཆེན་པོར་
ལས་ཉོན་གྱི་སྐྱེ་བ་བཀག་པའི་བརྟགས་མིན་གྱི་འགོག་པ་གསུམ་ཡང་བཟོད་པ་ཆུང་ངུ་སྐྱེས་
པའི་ཚེ་ཐོབ་པར་བཤད་དོ། །དེས་ན་མཐོང་སྤང་ཉོན་མོངས་བཀག་པའི་འགོག་པ་གཉིས་
རིམ་བཞིན་ཐོབ་སྟེ། དེ་ལྟ་བུའི་བརྟགས་མིན་ནི་བཟོད་པ་ཆེན་པོའི་ཚེ་ཐོབ་ལ། བརྟགས་
འགོག་ནི་བཅུ་དྲུག་པ་ལམ་རྗེས་ཤེས་སྐྱེས་པའི་ཚེ་ཐོབ་པའི་ཕྱིར་རོ། །
འགོག་པ་གཉིས་ཅིག་ཅར་དུ་ཐོབ་པ་ནི། ཕྱིར་མི་འོང་དབང་རྣོན་གྱིས་འདོད་ཉོན་
དགུ་པ་སྤངས་པའི་ཚེ་འདོད་ཉོན་དགུ་པ་བཀག་པའི་བརྟགས་འགོག་དང་བརྟགས་མིན་གྱི་
འགོག་པ་གཉིས་ཅིག་ཅར་ཐོབ་པ་ལྟ་བུ་སྟེ། དེའི་ཚེ་འདོད་ཉོན་དགུ་པ་སྤོང་བཞིན་པའི་
བར་ཆད་མེད་ལམ་ལ་བརྟེན་ནས་འདོད་ཉོན་དགུ་པའི་ཐོབ་པ་བཅད་པས་འདོད་ཉོན་དགུ་
པ་སྤངས་པའི་སོ་སོར་བརྟག་འགོག་ཐོབ་ལ། དེ་སླར་མི་སྐྱེ་བའི་ཆོས་ཅན་དུ་བྱས་པས་དེ་
བཀག་པའི་བརྟགས་མིན་གྱི་འགོག་པ་ཐོབ་པའི་ཕྱིར་རོ། །དེ་ལྟ་བུའི་མུ་གསུམ་པོ་དེ་ཡང་
འགྲེལ་བཤད་རྒྱལ་སྲས་ལས་གསལ་བར་བཤད་དེ། དེ་ཉིད་ལས་ཁ་ཅིག་ནི་སྔར་སོ་སོར་
བརྟགས་པའི་འགོག་པ་ཐོབ་ལ་ཕྱིས་སོ་སོར་བརྟགས་པ་མིན་པའི་འགོག་པ་ཐོབ་སྟེ།
104



་
ཆོ ས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དཔེར་ན་དགྲ་བཅོམ་པ་གཟུགས་གཅིག་ལ་མིག་དང་ཡིད་ཡེངས་པའི་ཚེ་དེ་ལས་གཞན་
པའི་གཟུགས་ལ་སོགས་པ་ལ་དམིགས་པའི་རྣམ་པར་ཤེས་པའི་ཚོགས་ལྔའི་ལྟ་བུའོ། །ཁ་
ཅིག་ནི་སྔར་སོ་སོར་བརྟགས་པ་མིན་པའི་འགོག་པ་ཐོབ་ལ། ཕྱིས་སོ་སོར་བརྟགས་པའི་
འགོག་པ་ཐོབ་སྟེ། དཔེར་ན། བཟོད་པ་ཐོབ་པས་ངན་སོང་གི་འགྲོ་བ་རྣམས་ཀྱི་ལྟ་བུའོ། །
ཁ་ཅིག་ནི་ཅིག་ཅར་ཏེ་དཔེར་ན་མཐོང་བས་ཐོབ་པའི་ཉོན་མོངས་པ་ཆེན་པོའི་ཡང་ཆེན་
པོའི་གཉེན་པོ་སྐྱེས་ན། ཉོན་མོངས་པ་ཆེན་པོ་མ་འོངས་པ་དེ་དག་གི་སོ་སོར་བརྟགས་པའི་
འགོག་པ་དང་སོ་སོར་བརྟགས་པ་མིན་པའི་འགོག་པ་ཅིག་ཆར་ཐོབ་བོ་ཞེས་བཤད་པའི་
ཕྱིར་རོ། ། །
བཞི་པ་ཐོབ་ཚུལ་གྱི་ཁྱད་པར་ནི། སོ་སོར་བརྟགས་འགོག་ནི། རང་ཐོབ་བྱེད་བར་
ཆད་མེད་ལམ་གྱིས་རང་གི་དགག་བྱ་དེའི་ཐོབ་པ་བཅད་པའི་རྣམ་གྲོལ་ལམ་སྐྱེས་པའི་ཚེ་
ཐོབ་ལ། བརྟགས་མིན་ནི། རང་གི་དགག་བྱ་སྐྱེ་བའི་རྐྱེན་མ་ཚང་བའི་སྒོ་ནས་སྐྱེ་བ་ལ་
གེགས་བྱས་པའི་ཚེ་ཐོབ་སྟེ། དཔེར་ན་སྐྱེས་བུ་མིག་དང་ཡིད་གཟུགས་སྔོན་པོ་ལྟ་བུ་ཞིག་
ལ་ཡེངས་པའི་ཚེ་གཟུགས་སྔོན་འཛིན་པའི་མིག་ཤེས་སྐྱེ་ལ། གཟུགས་སྔོན་པོ་དེ་དང་དུས་
མཉམ་པའི་གཟུགས་སེར་པོ་དང་སྒྲ་སོགས་དོན་ལྔ་ལྷག་མ་དེ་དག་འདས་ཚར་བའི་ཚེ།
དམིགས་རྐྱེན་གཟུགས་སེར་པོ་སོགས་མ་ཚང་བས། དེའི་སྐབས་སུ་གང་ཟག་དེའི་རྒྱུད་ཀྱི་
གཟུགས་སེར་པོ་འཛིན་པའི་མིག་ཤེས། སྒྲ་འཛིན་ཉན་ཤེས་སོགས་མི་སྐྱེ་བའི་ཆོས་ཅན་
རྣམས་ད་ལྟར་དུ་སྐྱེ་བ་ལ་གེགས་བྱས་པ་ཡིན་ལ། དེའི་ཚེ་དེ་དག་སྐྱེ་བ་ལ་གཏན་དུ་གེགས་
བྱེད་ཀྱི་བརྟགས་མིན་གྱི་འགོག་པ་ཐོབ་པ་ཡིན་པའི་ཕྱིར་རོ། །དེ་ལྟར་ཡང་། རྒྱལ་པོ་སྲས་
ལས། གཟུགས་སྔོན་པོ་གཅིག་ལ་མིག་དང་ཡིད་ཡེངས་པ་ཡོད་པ་ནི། མིག་དང་ཡིད་
གཟུགས་གཅིག་ལ་ཡེངས་པའོ། །དེའི་གཟུང་བར་བྱ་བའི་གཟུགས་གཞན་ཁ་གཅིག་
གཟུགས་སྔོན་པོ་ལས་གཞན་པའི་སྔོན་པོའི་བྱེ་བྲག་དང་། སེར་པོ་དང་དམར་པོ་དང་
105



གངས་ཅན་རིག་བཅུད་ལས། ་་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དཀར་པོ་དག་དང་དབྱིབས་ཀྱི་གཟུགས་དག་དང་། སྒྲ་དང་དྲི་དང་རེག་བྱ་གང་ཡིན་པ་
ཐམས་ཅད་འདས་པར་གྱུར་ཞིང་ཞེས་སོགས་དང་། དེ་དག་དམིགས་པའི་རྣམ་པར་ཤེས་
པའི་ཚོགས་ལྔ་པོ་དག་ནི་ཡང་སྐྱེ་བར་མི་ནུས་ཏེ་ཞེས་བྱ་བ་ནི་གང་དག་ལ་དམིགས་པའི་བྱེ་
བྲག་སྔོན་པོའི་བྱེ་བྲག་ལ་སོགས་པ་བཤད་མ་ཐག་པ་དེ་དག་ཡོད་པ་ནི་དེ་ལ་དམིགས་པ་སྟེ།
གང་དག་ཅེ་ན་རྣམ་པར་ཤེས་པའི་ཚོགས་ལྔ་པོའོ། །དེ་དག་སྐྱེ་བར་མི་ནུས་ཏེ་ཞེས་བྱ་བ་
འདི་ནི་ངོ་བོ་སྒྲུབ་པ་ཡིན་ནོ། །དེ་དག་འདས་པའི་ཡུལ་ལ་དམིགས་པའི་མཐུ་མེད་པའི་ཕྱིར་
རོ་ཞེས་རྒྱས་པར་འབྱུང་བ་ནི། རྣམ་པར་ཤེས་པའི་ཚོགས་ལྔ་པོ་དེ་དག་རང་གི་དམིགས་པ་
ཡིན་ཡང་འདས་པའི་ཡུལ་འཛིན་པར་མི་ནུས་ཏེ། རྣམ་པར་ཤེས་པའི་ཚོགས་ལྔ་པོ་དག་ནི་
ད་ལྟར་གྱི་ཡུལ་ལ་དམིགས་པའི་ཕྱིར་རོ། །དེ་ལྟ་བས་ན་རྣམ་པར་ཤེས་པའི་ཚོགས་ལྔ་པོ་དེ་
དག་དམིགས་པའི་རྐྱེན་མ་ཚང་བའི་ཕྱིར། ཡང་མི་སྐྱེའོ་ཞེས་བཤད་པས་སོ། །
ལྔ་པ་རྟེན་གྱི་ཁྱད་པར་ལ། བརྟགས་མིན་གྱི་འགོག་པ་ནི། སོ་སོ་སྐྱེ་བོ་འཆིང་བ་ཀུན་
ལྡན་ནས་དགྲ་བཅོམ་པའི་བར་གང་ཟག་ཀུན་ལ་ལྡན་ལ། བརྟགས་འགོག་ནི། འདོད་ཉོན་
དང་པོ་སྤངས་པའི་སོ་སྐྱེ་ཡན་ཆད་ཀྱི་སྐྱེ་འཕགས་ཀུན་ལ་ལྡན་ནོ། །
༈ དྲུག་པ་སའི་ཁྱད་པར་ནི། འགོག་པ་གཉིས་ས་རང་གི་ངོ་བོ་ནི། ཁམས་གསུམ་
གང་རུང་གི་སས་བསྡུས་མ་ཡིན་ཏེ། ཟག་མེད་ཡིན་པའི་ཕྱིར་རོ། །དགག་བྱའི་དབང་དུ་
བྱས་ན། བརྟགས་འགོག་གི་དགག་བྱ་ལ། ཁམས་གསུམ་གང་རུང་གི་སས་བསྡུས་ཡིན་
པས་ཁྱབ་སྟེ། དེ་ལ་ཟག་བཅས་ཡིན་པས་ཁྱབ་པའི་ཕྱིར། བརྟགས་མིན་གྱི་འགོག་པའི་
དགག་བྱ་ལ། ཁམས་གསུམ་གྱི་སས་བསྡུས་མ་བསྡུས་གཉིས་ཀ་ཡོད་དེ། ཟག་བཅས་ཟག་
མེད་གཉིས་ཆར་ཡོད་པའི་ཕྱིར་རོ། །ཐོབ་བྱེད་ཀྱི་དབང་དུ་བྱས་ན། བརྟགས་མིན་ཐོབ་བྱེད་
ནི་རྐྱེན་མ་ཚང་བ་ཙམ་ཡིན་པས། ཟག་བཅས་ཁོ་ན་ཡིན་ལ། བརྟགས་འགོག་ཐོབ་བྱེད་ལ་
ཟག་བཅས་ཟག་མེད་གཉིས་ཀ་ཡོད་ཅིང་། ཟག་བཅས་ལ་ཁམས་གོང་མ་གཉིས་ཀྱི་སས་
106



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བསྡུས་ཡོད་ཀྱི། འདོད་པའི་སས་བསྡུས་མེད་དེ། འདོད་པ་དེ་མཉམ་པར་མ་བཞག་པའི་ས་
པ་ཡིན་པས་བརྟགས་འགོག་ཐོབ་བྱེད་ཀྱི་རྒྱུར་མི་རུང་བའི་ཕྱིར་རོ། །དེ་ལྟར་བྱས་པ་ལ་
དོགས་པ་དཔྱད་ན། སོ་སོ་སྐྱེ་བོའི་རྒྱུད་ཀྱི་ཉེར་བསྡོགས་ལ་བརྟེན་ནས་འདོད་ཉོན་དགུ་པ་
སྤངས་པའི་འགོག་པ་དེ། སོ་སོར་བརྟགས་འགོག་ཡིན་པར་ཐལ། འཇིག་རྟེན་པའི་ལམ་
ལ་བརྟེན་ནས་ཐོབ་པའི་སོ་སོར་བརྟགས་འགོག་ཡོད་པའི་ཕྱིར། འདོད་ན། དེ་འདྲའི་
འགོག་པ་ཐོབ་བྱེད་ཀྱི་སོ་སོར་བརྟགས་པའི་ཤེས་རབ་ཡོད་པར་ཐལ། འདོད་པའི་ཕྱིར། །
འདོད་ན། དེ་ཆོས་ཅན། ཁྱོད་སོ་སོར་བརྟགས་པའི་འགོག་པ་གང་། ཞེས་པའི་ཚིག་ཟུར་གྱི་
སོ་སོར་བརྟགས་པའི་ཞེས་པའི་སྐབས་ནས་དངོས་བསྟན་གྱི་ཤེས་རབ་ཡིན་པར་ཐལ། ཁྱོད་
རང་གི་ཐོབ་བྱ་སོ་སོར་བརྟགས་འགོག་ཐོབ་བྱེད་ཀྱི་ཤེས་རབ་ཡིན་པའི་ཕྱིར། འདོད་ན།
ཁྱོད་རང་འགྲེལ་ལས། སྡུག་བསྔལ་ལ་སོགས་པ་འཕགས་པའི་བདེན་པ་རྣམས་ལ་སོ་སོར་
རྟོག་པ་ནི་སོ་སོར་བརྟགས་པ་སྟེ་ཤེས་རབ་ཀྱི་བྱེ་བྲག་གོ་ཞེས་པའི་སྐབས་ནས་དངོས་
བསྟན་གྱི་ཤེས་རབ་ཡིན་པར་ཐལ། འདོད་པའི་ཕྱིར། འདོད་ན། ཁྱོད་དེའི་འགྲེལ་བཤད་
རྒྱལ་པོ་སྲས་ལས། སྡུག་བསྔལ་ལ་སོགས་པའི་འཕགས་པའི་བདེན་པ་རྣམས་ལ་ཁྱད་པར་
སྨོས་པའི་ཕྱིར་སོ་སོར་བརྟགས་པ་ནི་ཟག་པ་མེད་པའི་ཤེས་རབ་ཁོ་ན་ཡིན་པར་བཟུང་སྟེ།
འཇིག་རྟེན་པའི་ཤེས་རབ་ནི་སྡུག་བསྔལ་ལ་སོགས་པའི་བདེན་པའི་རྣམ་པ་ཅན་མ་ཡིན་ནོ་
ཞེས་པའི་ཚིག་ཟུར་གྱི། སོ་སོར་བརྟགས་པ་ནི། ཟག་པ་མེད་པའི་ཤེས་རབ་ཁོ་ན་ཡིན་པར་
བཟུང་སྟེ། ཞེས་པའི་སྐབས་ཀྱི་དངོས་བསྟན་གྱི་ཤེས་རབ་ཡིན་པར་ཐལ་ལོ། །འདོད་ན།
ཟག་མེད་ཀྱི་ཤེས་རབ་ཡིན་པར་ཐལ་ལོ། །རང་འགྲེལ་གྱི་ཚིག་རིགས་དེ་ལ་བརྟེན་ནས།
མཁས་པ་ཁ་ཅིག །སོ་སོར་བརྟགས་འགོག་ཡིན་ན། རང་ཐོབ་བྱེད་ཟག་མེད་བར་ཆད་མེད་
ལམ་ལ་བརྟེན་ནས་ཐོབ་པར་བཤད་པའི་ཕྱིར་ན། སོ་སོ་སྐྱེ་བོའི་རྒྱུད་ཀྱི་སོ་སོར་བརྟགས་
འགོག་མེད་ཅེས་གསུང་ངོ༌། །ཤིན་ཏུ་མི་འཐད་དེ། སྔ་མ་དེའི་འགྲེལ་བཤད་གང་སྤེལ་ལས་
102



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བསྟན་པ་འདི་ནི་ཕལ་ཆེར་བའམ་གཙོ་བོ་ཡིན་ཏེ། གཞན་དུ་ན་འཇིག་རྟེན་པའི་ལམ་གྱིས་
ཐོབ་པ་སོ་སོར་བརྟགས་པའི་འགོག་པར་མི་འགྱུར་རོ་ཞེས་བཤད་པ་མི་འཐད་པར་ཐལ།
སོ་སོར་བརྟགས་འགོག་ཡིན་ན། རང་ཐོབ་བྱེད་ཟག་མེད་བར་ཆད་མེད་ལམ་གྱི་ཐོབ་
འབྲས་ཡིན་པས་ཁྱབ་པའི་ཕྱིར་རོ། །
དེས་ན་གང་སྤེལ་གྱི་འགྲེལ་བ་དེའི་དགོངས་པ་ནི། རང་འགྲེལ་ལས། སོ་སོར་
བརྟགས་པའི་འགོག་པ་གང་། །ཞེས་པའི་སོ་སོར་བརྟགས་འགོག་ཐོབ་བྱེད་ཀྱི་སོ་སོར་
བརྟགས་པའི་ཤེས་རབ་ཟག་མེད་ཀྱི་ཤེས་རབ་ལ་ངོས་བཟུང་བ་ནི། བརྟགས་འགོག་ཐོབ་
པ་ལ་ཟག་མེད་ཀྱི་ཤེས་རབ་གཙོ་ཆེ་བའམ། བརྟགས་འགོག་ཕལ་ཆེར་ཟག་མེད་ཀྱི་ཤེས་
རབ་ལ་བརྟེན་ནས་ཐོབ་པས། མཚན་གཞི་ཙམ་བཟུང་བ་ཡིན་གྱི། མཚན་ཉིད་དུ་བཟུང་
ནས་ཁྱབ་མཐའ་སྟོན་པ་མ་ཡིན་ཏེ། ཡིན་ན་འཇིག་རྟེན་པའི་ལམ་གྱིས་ཐོབ་པའི་སོ་སོར་
བརྟགས་འགོག་ལ་མ་ཁྱབ་པའི་སྐྱོན་ཡོད་དོ་ཞེས་བསྟན་པ་ཡིན་ནོ། །མཁས་པ་པཎ་ཆེན་
ཤཱཀྱ་མཆོག་ལྡན་ན་རེ། འདི་གང་སྤེལ་གྱི་དགོངས་པ་མ་ཡིན་ཡང་། རྒྱལ་པོ་སྲས་ཀྱི་
དགོངས་པ། སོ་སོར་བརྟགས་འགོག་ལ་རང་ཐོབ་བྱེད་ཟག་མེད་བར་ཆད་མེད་ལམ་ལ་
བརྟེན་ནས་ཐོབ་དགོས་པ་འདི་ཉིད་ཁོ་ན་ཡིན་ནོ་གསུང་ངོ༌། །འདི་རྒྱལ་སྲས་ཀྱི་འགྲེལ་
པའི་སྒྲ་ཟིན་ལ་འདྲ་མོ་ཡིན་ཡང་ཕུགས་ཀྱི་དགོངས་པ་ཡིན་པ་མི་འཐད་དེ་འཐད་ན་གསོན་
ཅིག །སོ་སོ་སྐྱེ་བོའི་རྒྱུད་ཀྱི་ཉེར་བསྡོགས་ལ་བརྟེན་ནས་འདོད་ཉོན་དགུ་པ་སྤངས་པའི་
སྤངས་པ་ཆོས་ཅན། ཁྱོད་རང་ཐོབ་བྱེད་ཟག་མེད་བར་ཆད་མེད་ལ་བརྟེན་ནས་ཐོབ་པའི་
འགོག་པ་ཡིན་པར་ཐལ། ཁྱོད་སོ་སོར་བརྟགས་འགོག་ཡིན་པའི་ཕྱིར། མ་གྲུབ་ན་དེར་
ཐལ། ཁྱོད་འགོག་པ་གང་ཞིག །སོ་སོར་བརྟགས་མིན་གྱི་འགོག་པ་མིན་པའི་ཕྱིར། དང་པོ་
དེར་ཐལ། སྤངས་པ་ཡིན་པའི་ཕྱིར། ཕྱི་མ་མིན་པར་ཐལ། ཆོས་ཅན་ཡིན་པའི་ཕྱིར། ཡང་
དེ་ཆོས་ཅན། ཁྱོད་སོ་སོར་བརྟགས་འགོག་ཡིན་པར་ཐལ། ཁྱོད་སོ་སོར་བརྟགས་འགོག །
108



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
སོ་སོར་བརྟགས་མིན་གྱི་འགོག་པ་ནམ་མཁའ་གསུམ་པོ་གང་རུང་གང་ཞིག །ཕྱི་མ་གཉིས་
གང་རུང་མིན་པའི་ཕྱིར། དང་པོ་དེར་ཐལ། ཁྱོད། འདུས་མ་བྱས་རྣམ་གསུམ་ཡང་སྟེ། །
ཞེས་པའི་སྐབས་ནས་དངོས་བསྟན་གྱི་འདུས་མ་བྱས་ཀྱི་དངོས་པོ་ཡིན་པའི་ཕྱིར་ཏེ། ཁྱོད།
ཟག་མེད་ལམ་གྱི་བདེན་པ་དང་། །ཞེས་པའི་ཚིག་ཟུར་གྱི་ཟག་མེད་ཅེས་པའི་སྐབས་ནས་
དངོས་བསྟན་གྱི་ཟག་མེད་ཀྱི་དངོས་པོ་གང་ཞིག །ལམ་བདེན་མིན་པའི་ཕྱིར། དང་པོ་དེར་
ཐལ། ཁྱོད། ཟག་བཅས་ཟག་པ་མེད་ཆོས་རྣམས། །ཞེས་པའི་སྐབས་ནས་དངོས་བསྟན་གྱི་
ཤེས་བྱ་གང་ཞིག །ཟག་བཅས་མིན་པའི་ཕྱིར་རོ། །དང་པོ་དེར་ཐལ། ཁྱོད་སྐྱེ་མཆེད་བཅུ་
གཉིས་པོ་གང་རུང་ཡིན་པའི་ཕྱིར་ཏེ། ཆོས་ཀྱི་སྐྱེ་མཆེད་ཡིན་པའི་ཕྱིར་ཏེ། འདུས་མ་བྱས་
ཀྱི་རྟག་རྫས་ཡིན་པའི་ཕྱིར་རོ། །སོ་སོ་སྐྱེ་བོའི་རྒྱུད་ཀྱི་ཉེར་བསྡོགས་ལ་བརྟེན་ནས་འདོད་
ཉོན་དགུ་པ་སྤངས་པའི་སྤངས་པ་དེ། སོ་སོར་བརྟགས་འགོག་ཡིན་པར་ཐལ། །དེ། བྲལ་
བའོ་སོ་སོ་སོ་སོ་ཡིན། །ཞེས་པའི་སྐབས་ནས་དངོས་བསྟན་གྱི་བྲལ་བ་ཡིན་པའི་ཕྱིར། མ་
གྲུབ་ན་དེར་ཐལ། དེ་འདོད་ཉོན་དགུ་པའི་ཐོབ་པ་དང་བྲལ་བའི་འགོག་པ་ཡིན་པའི་ཕྱིར།
མ་གྲུབ་ན་དེར་ཐལ། སོ་སོ་སྐྱེ་བོའི་རྒྱུད་ཀྱི་འདོད་ཉོན་དགུ་པ་སྤོང་བཞིན་པའི་ཉེར་
བསྡོགས་དེ་འདོད་ཉོན་དགུ་པའི་ཐོབ་པ་གཅོད་བཞིན་པའི་ལམ་ཡིན་པའི་ཕྱིར། མ་གྲུབ་ན་
དེ་ཆོས་ཅན། ཁྱོད་དེ་ཡིན་པར་ཐལ། ཁྱོད་འདོད་ཉོན་དགུ་པ་སྤོང་བཞིན་པའི་བར་ཆད་
མེད་ལམ་ཡིན་པའི་ཕྱིར། ཁྱབ་སྟེ། གང་སྤེལ་ལས། སྤོང་བའི་ལམ་ནི་བར་ཆད་མེད་པའི་
ལམ་མོ་ཞེས་བྱ་བ་ནི་གང་གིས་ཉོན་མོངས་པའི་ཐོབ་པ་ཀུན་ཏུ་གཅོད་པ་སྟེ། དེ་ཡང་བར་
ཆད་མེད་པའི་ལམ་ཐམས་ཅད་ཡིན་ནོ། །ཞེས་བཤད་པའི་ཕྱིར་རོ། །
ཡང་རང་འགྲེལ་ལས། སོ་སོར་བརྟགས་པའི་འགོག་པ་དང་ནི་འཆིང་བ་མཐའ་དག་
དང་ལྡན་པ་སྐད་ཅིག་མ་དང་པོ་ལ་གནས་པ་མ་གཏོགས་པ་འཕགས་པ་ཐམས་ཅད་དང་སོ་
སོ་སྐྱེ་བོ་ཁ་ཅིག་ཀྱང་ཡིན་ནོ་ཞེས་བཤད་པ་མི་འཐད་པར་ཐལ། སོ་སོར་བརྟགས་འགོག་
དེ
{39



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རྒྱུད་ལྡན་གྱི་སོ་སོ་སྐྱེ་བོ་མེད་པའི་ཕྱིར། རྟགས་ཁས་སོ། །ཡང་སོ་སོར་བརྟགས་པའི་
འགོག་པས་ནི་གཟུགས་དང་གཟུགས་མེད་པ་ན་སྤྱོད་པ་ཡང་ཡིན་ལ། ཟག་པ་མེད་པ་ཡང་
ཡིན་ནོ་ཞེས་བཤད་པ་མི་འཐད་པར་ཐལ། སོ་སོར་བརྟགས་འགོག་གི་ཐོབ་པ་ཡིན་ན།
ཟག་མེད་ཡིན་དགོས་པའི་ཕྱིར་ཏེ། སོ་སྐྱེའི་རྒྱུད་ཀྱི་སོ་སོར་བརྟགས་འགོག་མེད་པའི་
ཕྱིར་རོ། ། །
དེ་ལ་ཁོ་ན་རེ། ཁྱོད་རང་རྒྱལ་པོ་སྲས་ཀྱི་འགྲེལ་བཤད་དེའི་དགོངས་པ་ཇི་ལྟར་
འཆད་སྙམ་ན། འདི་ལ་གསུམ། བཤད་གཞིའི་ལུང་དྲང་བ། ལུང་དོན་གཏན་ལ་ཕབ་པ།
དེ་ལ་དོགས་པ་སྤང་བའོ། །དང་པོ་ནི། རྒྱལ་སྲས་ལས། གལ་ཏེ་སོ་སོར་བརྟགས་པའི་
འགོག་པ་ཟག་པ་མེད་པའི་ཤེས་རབ་ཀྱིས་ཐོབ་པ་ཁོ་ན་ཡིན་པར་བཟུང་ན། འཇིག་རྟེན་ ་
པའི་ལམ་གྱིས་ཐོབ་པར་བྱ་བའི་འགོག་པ་མ་བསྡུས་པས་མ་ཁྱབ་པའི་མཚན་ཉིད་དུ་འགྱུར་
རོ་ཞེ་ན། མ་ཁྱབ་པ་མ་ཡིན་ཏེ། ཟག་པ་མེད་པའི་ཤེས་རབ་ཀྱིས་ནི་ཟག་པ་དང་བཅས་པའི་
དངོས་པོ་ཁམས་གསུམ་པ་ཐམས་ཅད་ཀྱི་འགོག་པ་ཐོབ་བོ། །འཇིག་རྟེན་པའི་ཤེས་རབ་
འབའ་ཞིག་གིས་ཐོབ་པར་འགྱུར་གྱི། ཟག་པ་མེད་པས་མ་ཡིན་པའི་འགོག་པ་གང་ཡིན་པ་
དེ་ནི་མེད་ན། འཇིག་རྟེན་པའི་ཤེས་རབ་ཅི་དགོས་ཏེ། འགོག་པ་གང་ཞིག །འཇིག་རྟེན་
པའི་ལམ་གྱིས་ཐོབ་པ་གང་ཡིན་པ་དེ་ཉིད། འཇིག་རྟེན་ལས་འདས་པས་ཐོབ་པས། དེ་ལ་
འཇིག་རྟེན་ལས་འདས་པ་ཁོ་ན་ཤེས་རབ་ཡིན་གྱི། འཇིག་རྟེན་པ་ནི་མིན་ནོ་ཞེས་བཤད་དོ། །
གཉིས་པ་ལུང་དོན་གཏན་ལ་ཕབ་པ་ལ་གཉིས། མཚན་ཉིད་ངོས་བཟུང་བ་དང་།
དེའི་སྐྱོན་སྤང་བའོ། །དང་པོ་ནི། སོ་སོར་བརྟགས་པའི་འགོག་པ་གང་། ཞེས་པ་དེ། སོ་
སོར་བརྟགས་འགོག་སྤྱིའི་མཚན་ཉིད་བསྟན་པ་མིན་གྱི། བྱེ་བྲག་ཟག་མེད་ཀྱི་སོ་སོར་
བརྟགས་འགོག་གམ་འགོག་བདེན་གྱི་མཚན་ཉིད་བསྟན་པ་ཡིན་པས། ཟག་མེད་བར་ཆད་
མེད་ལམ་ལ་བརྟེན་ནས་ཐོབ་པའི་བྲལ་བ་དེ་འགོག་བདེན་གྱི་མཚན་ཉིད་ཡིན་ནོ། །གཉིས་
110



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་ནི། དེ་ལྟར་ན་འཕགས་པ་ཕྱིར་མི་འོང་གི་རྒྱུད་ཀྱི་ཉེར་བསྡོགས་ཟག་མེད་ལ་བརྟེན་ནས་
ཐོབ་པའི་སོ་སོར་བརྟགས་འགོག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་
ཟེར་ན། དེ་ལ་འདོད་ལན་འདེབས་པ་ཡིན་ཏེ། དེ་རང་ཐོབ་བྱེད་ཟག་བཅས་དང་ཟག་མེད་
ཀྱི་བར་ཆད་མེད་ལམ་གཉིས་ལ་བརྟེན་ནས་ཐོབ་པ་ཡིན་པའི་ཕྱིར་ཏེ། དེ་དངོས་སུ་ཐོབ་
བྱེད་ཟག་བཅས་ཀྱི་བར་ཆད་མེད་ལམ་དང་། བརྒྱུད་ནས་ཐོབ་བྱེད་ཟག་མེད་ཀྱི་བར་ཆད་
མེད་ལམ་ལ་བརྟེན་པ་ཡིན་པའི་ཕྱིར་ཏེ། འཇིག་རྟེན་པ་ཡི་ཐོབ་འབྲས་ནི། །བསྲེས་དང་
ཟག་མེད་ཐོབ་འཛིན་ཕྱིར། །ཞེས་བཤད་པ་ལས་ཤེས་པའི་ཕྱིར་རོ། །དེས་ན་འཇིག་རྟེན་
པའི་ལམ་ཁོ་ན་ལ་བརྟེན་ནས་ཐོབ་པའི་འགོག་བདེན་ནི་མེད་དེ། འཇིག་རྟེན་པའི་ལམ་ལ་
བརྟེན་ནས་ཐོབ་པའི་འགོག་པ་རྣམས་ལ་ཡང་། ཁོ་ཐོབ་བྱེད་ཀྱི་ཟག་མེད་བར་ཆད་མེད་
ལམ་ངེས་པར་ཡོད་པའི་ཕྱིར་ཏེ། འཇིག་རྟེན་པའི་ལམ་ལ་བརྟེན་ནས་ཐོབ་པའི་འཕགས་
རྒྱུད་ཀྱི་སོ་སོར་བརྟགས་འགོག་ལ་བྲལ་ཐོབ་ཟག་བཅས་དང་ཟག་མེད་གཉིས་གཉིས་ཡོད་
པར། འཇིག་རྟེན་པ་ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །
ཞེས་བཤད་པ་ལས་ཤེས་པའི་ཕྱིར་ཏེ། དེ་ཐོབ་བྱེད་ཀྱི་ཟག་མེད་བར་ཆད་མེད་ལམ་མེད་ན།
དེའི་བྲལ་ཐོབ་ཟག་མེད་འབྱུང་བའི་དོན་མེད་པའི་ཕྱིར་རོ། །གནད་འདི་ནི་རྒྱལ་སྲས་ཀྱི་
ལེགས་བཤད་ཡིན་པར་ཁོ་བོས་ལེགས་པར་ཁོང་དུ་ཆུད་དོ། ། །
༈ གཉིས་པ་དེ་ལ་དོགས་པ་སྤང་བ་ལ་ཁོ་ན་རེ། འཕགས་རྒྱུད་ཀྱི་སོ་སོར་བརྟགས་
འགོག་ཆོས་ཅན། ཁྱོད་འགོག་བདེན་ཡིན་པར་ཐལ། ཁྱོད་རང་ཐོབ་བྱེད་ཟག་མེད་བར་
ཆད་མེད་ལ་བརྟེན་ནས་ཐོབ་པའི་བྲལ་བ་ཡིན་པའི་ཕྱིར་ཏེ། ཁྱོད་བྲལ་བ་གང་ཞིག །ཁྱོད་
ཐོབ་བྱེད་ཀྱི་ཟག་མེད་བར་ཆད་མེད་ལམ་ཡོད་པའི་ཕྱིར་ཏེ། ཁྱོད་འཕགས་རྒྱུད་ཀྱི་སོ་སོར་
བརྟགས་འགོག་ཡིན་པའི་ཕྱིར། ཁྱབ་པ་དངོས། རྩ་བར་འདོད་ན། ཁྱོད་ཟག་མེད་ཀྱི་
འགོག་པ་ཡིན་པར་ཐལ་ལོ་ཟེར་ན། ཆོས་ཅན་དེ་འདྲ་མེད་དེ། འཕགས་རྒྱུད་ཀྱི་སོ་སོར་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བརྟགས་འགོག་ཡིན་ན། ཟག་མེད་ཀྱི་འགོག་པ་ཡིན་དགོས་པའི་ཕྱིར་ཏེ། དེ་ཡིན་ན། རང་
ཐོབ་བྱེད་ཟག་མེད་བར་ཆད་མེད་ལམ་གྱི་ཐོབ་འབྲས་ཡིན་དགོས་པའི་ཕྱིར་བྱས་པ་ལ་ཁོ་
ན་རེ། ཕྱིར་མི་འོང་རྒྱུད་ཀྱི་ཉེར་བསྡོགས་ཟག་བཅས་ལ་བརྟེན་ནས་འདོད་ཉོན་དགུ་པ་
སྤངས་མ་ཐག་པའི་སོ་སོར་བརྟགས་འགོག་ཆོས་ཅན། ཁྱོད་ཟག་བཅས་ཀྱི་འགོག་པ་ཡིན་
པར་ཐལ། ཁྱོད་རང་ཐོབ་བྱེད་ཟག་བཅས་ཀྱི་བར་ཆད་མེད་ལམ་ལ་བརྟེན་ནས་ཐོབ་པའི་
འགོག་པ་ཡིན་པའི་ཕྱིར་ཟེར་ན་མ་ཁྱབ་སྟེ། དེ་ཆོས་ཅན། ཁྱོད་ཟག་མེད་ཀྱི་འགོག་པ་ཡིན་
པར་ཐལ། ཁྱོད་ཟག་བཅས་ཀྱི་རྣམ་གྲོལ་ལམ་གང་ཞིག །འགོག་པ་ཡིན་པའི་ཕྱིར། དང་པོ་
དེར་ཐལ། ཁྱོད་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་ཏེ། ཕྱིར་འོང་གི་དགེ་སྦྱོར་ཚུལ་
གྱི་འབྲས་བུ་ཡིན་པའི་ཕྱིར། མ་གྲུབ་ན། དེ་དེར་ཐལ། འཇིག་རྟེན་པའི་ལམ་གྱིས་ཐོབ་
འབྲས་ཡང་ཡིན། ཕྱིར་མི་འོང་གི་དགེ་སྦྱོང་ཚུལ་གྱི་འབྲས་བུ་ཡང་ཡིན་པའི་གཞི་མཐུན་
ཡོད་པའི་ཕྱིར་ཏེ། འཇིག་རྟེན་པ་ཡི་ཐོབ་འབྲས་ནི། །བསྲེས་དང་ཟག་མེད་ཐོབ་འཛིན་
ཕྱིར། ཞེས་བཤད་པའི་ཕྱིར་རོ། །ཡང་ཁོ་ན་རེ། ཉེར་བསྡོགས་ཟག་བཅས་ལ་བརྟེན་ནས་
འདོད་ཉོན་དགུ་པ་སྤངས་མ་ཐག་པའི་ཕྱིར་མི་འོང་དེ། འདོད་ཉོན་དགུ་པ་སྤངས་པའི་སོ་
སོར་བརྟགས་འགོག་ཟག་བཅས་དང་ཟག་མེད་གཉིས་ཅིག་ཆར་རྒྱུད་ལྡན་གྱི་གང་ཟག་
ཡིན་པར་ཐལ། དེ་འདོད་ཉོན་དགུ་པ་སྤངས་པའི་སོ་སོར་བརྟགས་འགོག་གི་ཐོབ་པ་ཟག་
བཅས་དང་ཟག་མེད་གཉིས་ཅིག་ཆར་རྒྱུད་ལྡན་ཡིན་པའི་ཕྱིར་ཟེར་ན་མ་ཁྱབ་སྟེ། འཇིག་
རྟེན་པ་ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །ཞེས་བཤད་ཀྱི།
འཕགས་ལ་བྲལ་བ་རྣམ་པ་གཉིས། །ཞེས་མ་བཤད་པའི་ཕྱིར་རོ། །རྩ་བར་འདོད་ན། དེའི་
རྒྱུད་ཀྱི་འདོད་ཉོན་དགུ་པ་སྤངས་པའི་ཟག་བཅས་ཀྱི་སོ་སོར་བརྟགས་འགོག་ཡོད་པར་
ཐལ་ལོ། །
༈ ཡང་རྣམ་པར་དཔྱོད་པའི་བློ་དང་ལྡན་པ་ཁ་ཅིག་ན་རེ། ཕྱིར་མི་འོང་རྒྱུད་ཀྱི་ཉེར་
1 12



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
།
བསྡོགས་ཟག་བཅས་ལ་བརྟེན་ནས་འདོད་ཉོན་དགུ་པ་སྤངས་པའི་སོ་སོར་བརྟགས་འགོག་
ཆོས་ཅན། ཁྱོད་རང་ཐོབ་བྱེད་མཐོང་ལམ་བར་ཆད་མེད་ལམ་གྱི་ཐོབ་འབྲས་ཡིན་པར་
ཐལ། ཁྱོད་རང་ཐོབ་བྱེད་ཟག་མེད་བར་ཆད་མེད་ལམ་གྱི་ཐོབ་འབྲས་གང་ཞིག །ཁྱོད་རང་
ཐོབ་བྱེད་སྒོམ་ལམ་ཟག་མེད་བར་ཆད་མེད་ལམ་གྱི་ཐོབ་འབྲས་མ་ཡིན་པའི་ཕྱིར། དང་པོ་
རྒྱལ་སྲས་ཀྱི་དགོངས་པ་ལྟར་ན་དངོས་འགལ་ཡང་ཡིན་མོད། གནས་ཚོད་ལ་ཡང་གྲུབ་སྟེ།
ཁྱོད་རང་ཐོབ་བྱེད་དགེ་སྦྱོང་གི་ཚུལ་གྱི་འབྲས་བུ་གང་ཞིག །དགེ་སྦྱོང་གི་ཚུལ་ཡིན་ན།
ཟག་མེད་བར་ཆད་མེད་ལམ་ཡིན་དགོས་པའི་ཕྱིར་རོ། །འདོད་ན། དེ་འདྲའི་ཕྱིར་མི་འོང་དེ་
མཐོང་ལམ་བར་ཆད་མེད་ལམ་ལ་བརྟེན་ནས་འདོད་ཉོན་དགུ་པ་སྤངས་པའི་གང་ཟག་
ཡིན་པར་ཐལ་ལོ་ཟེར་ན་ལན་ཅི་ཡོད་སོམས་ཤིག །ཡང་ཁོ་ན་རེ། སོ་སོ་སྐྱེ་བོའི་རྒྱུད་ཀྱི་སོ་
སོར་བརྟགས་འགོག་ཆོས་ཅན། ཁྱོད་འཕགས་རྒྱུད་ཀྱི་འགོག་པ་ཡིན་པར་ཐལ། ཁྱོད་
འགོག་བདེན་ཡིན་པའི་ཕྱིར། ཁྱབ་པ་རང་ལ་དངོས། འདོད་ན་སླ། མ་གྲུབ་ན་དེར་ཐལ།
ཁྱོད་བདེན་བཞི་གང་རུང་གང་ཞིག །བདེན་པ་གཞན་གསུམ་གང་རུང་མིན་པའི་ཕྱིར་ཏེ།
འདུས་མ་བྱས་ཡིན་པའི་ཕྱིར། དང་པོ་མ་གྲུབ་ན་དེར་ཐལ། ཁྱོད་འཕགས་པའི་བདེན་པ་
ཡིན་པའི་ཕྱིར་ཏེ། ཁྱོད་འཕགས་ལམ་ཡེ་ཤེས་ཀྱི་ཡུལ་ཡིན་པའི་ཕྱིར་ཏེ། ཁྱོད་ཤེས་བྱ་ཡིན་
པའི་ཕྱིར་ཟེར་ན་མ་ཁྱབ་ཏེ། ནམ་མཁའ་དང་སོ་སོར་བརྟགས་མིན་གྱི་འགོག་པ་སོགས་
ཀྱང་ཟག་མེད་ཀྱི་ཡུལ་མིན་པར་བཤད་པའི་ཕྱིར་རོ། །འོ་ན་དེ་དག་རྣམ་མཁྱེན་གྱིའང་ཡུལ་
མིན་ནམ་སྙམ་ན། ཁོ་བོ་ནི་འདི་ལྟར་སེམས་ཏེ། རྣམ་མཁྱེན་ལ་གཉིས་ཡོད་པའི་ཟག་མེད་
ཀྱི་ཡེ་ཤེས་ཀྱིས་ནི་ཇི་ལྟ་བ་བདེན་པ་བཞི་མཁྱེན་ལ། ཟག་བཅས་ཀུན་རྫོབ་ཤེས་པའི་ཆ་
གཅིག་ཡོད་པ་དེས། ཤེས་བྱ་ཇི་སྙེད་པ་དང་། ནམ་མཁའ་དང་བརྟགས་མིན་འགོག་པ་
སོགས་ཀྱང་མཁྱེན་པར་ཁས་བླངས་ན་འགལ་བ་མེད་དམ་སྙམ་མོ། །
༈ དེས་ན་སྐབས་འདིར་ཡང་ཤེས་བྱ་ལ་བདེན་པ་བཞི་གང་རུང་ཡིན་པས་མ་ཁྱབ་ཏེ།
13
113



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ནམ་མཁའ་དང་བརྟགས་མིན་གྱི་འགོག་པ་དང་། ཟག་བཅས་ཀྱི་སོ་སོར་བརྟགས་འགོག་
རྣམས་དེ་བཞི་གང་རུང་མིན་པའི་ཕྱིར་རོ། །ཡང་སོ་སྐྱེའི་རྒྱུད་ཀྱི་སོ་སོར་བརྟགས་འགོག་
ཆོས་ཅན། ཁྱོད་ཟག་མེད་ཀྱི་འགོག་པ་ཡིན་པར་ཐལ། ཁྱོད་ཟག་མེད་གང་ཞིག །འགོག་པ་
ཡིན་པའི་ཕྱིར་ཟེར་ན་མ་ཁྱབ་སྟེ། བརྟགས་མིན་གྱི་འགོག་པ་ཀུན་གྱི་མ་ངེས་འདུག་པའི་
ཕྱིར་རོ། །དེས་ན། ཟག་བཅས་དང་ཟག་མེད་ཀྱི་འགོག་པའི་ཁྱད་པར་ནི། རང་ཐོབ་བྱེད་
ཟག་བཅས་ཁོ་ནས་ཐོབ་པ་དང་། རང་ཐོབ་བྱེད་ཟག་མེད་ཀྱི་ལམ་ལ་བརྟེན་ནས་ཐོབ་པ་
གཉིས་ཀྱི་ལེགས་པར་ཕྱེ་བ་གོ་དགོས་སོ། །ཡང་ཁོ་ན་རེ། སྟོན་པ་ཤཱཀྱ་ཐུབ་པའི་རྒྱུད་ཀྱི་
ཟག་བཅས་སྤངས་པའི་སྤངས་པ་ཆོས་ཅན། ཁྱོད་སོ་སོར་བརྟགས་འགོག་ཡིན་པར་ཐལ།
ཁྱོད་འགོག་པ་གང་ཞིག །བརྟགས་མིན་གྱི་འགོག་པ་མ་ཡིན་པའི་ཕྱིར། དང་པོ་དེར་ཐལ།
ཁྱོད་སྤངས་པ་ཡིན་པའི་ཕྱིར། མ་གྲུབ་ན་དེར་ཐལ། དེ་ཡོད་པའི་ཕྱིར་ཏེ། སྟོན་ཤཱཀ་དེ་ཟག་
བཅས་སྤངས་པའི་གང་ཟག་ཡིན་པའི་ཕྱིར་ཟེར་ན་མ་ཁྱབ་ཟེར་དགོས་པའི་གནད་གཅིག་
ཡོད་དོ། །དེར་མ་ཁྱབ་བྱས་པ་ལ། བསལ་བ་དེ་ཡོད་པར་ཐལ། དེའི་རྒྱུད་ཀྱི་ཟག་བཅས་
སྤངས་པའི་རྣམ་གྲོལ་ལམ་ཡོད་པའི་ཕྱིར་ཟེར་ན་འདིར་མ་ཁྱབ་གྱིས་ཤིག །མ་གྲུབ་ན་དེར་
ཐལ། བྱང་སེམས་སྲིད་པ་ཐ་མ་པའི་རྒྱུད་ཀྱི་ཟག་བཅས་སྤོང་བཞིན་པའི་བར་ཆད་མེད་
ལམ་ཡོད་པའི་ཕྱིར་ཏེ། བྱང་སེམས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ་དེ་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་ཟག་བཅས་ཀྱི་ཐོབ་པ་དང་བྲལ་བའི་འགོག་པ་
ཡིན་པར་ཐལ། ཁྱོད་ཟག་བཅས་སྤངས་པའི་སོ་སོར་བརྟགས་འགོག་ཡིན་པའི་ཕྱིར།
འདོད་ན། སྟོན་ཤཱཀ་དེ་ཟག་བཅས་ཀྱི་ཐོབ་པ་དང་བྲལ་བའི་གང་ཟག་ཡིན་པར་ཐལ་ལོ། །
འདོད་ན། སྟོན་ཤཱཀ་ཆོས་ཅན། ཁྱོད་ཟག་བཅས་ཀྱི་ཐོབ་པ་དང་བྲལ་བའི་གང་ཟག་མིན་
པར་ཐལ། ཁྱོད་དེའི་ཐོབ་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་མིག་དབང་
གཟུགས་ཅན་པའི་ཐོབ་པ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་
114



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱིར་རོ། །ཡང་སྟོན་ཤཱཀ་གི་རྒྱུད་ཀྱི་ཟག་བཅས་སྤངས་པའི་འགོག་པ་ཆོས་ཅན། ཁྱོད་སོ་
སོར་བརྟག་འགོག་ཡིན་པར་ཐལ། འགོག་པ་གང་ཞིག །ཁྱོད་སོ་སོར་བརྟག་མིན་གྱི་
འགོག་པ་མིན་པའི་ཕྱིར། མ་ཁྱབ་ཟེར་ན། དེ་ཆོས་ཅན། ཁྱོད་སོ་སོར་བརྟག་འགོག་ཡིན་
པར་ཐལ། ཁྱོད་རང་ཐོབ་བྱེད་བར་ཆད་མེད་ལམ་གྱི་ཐོབ་འབྲས་སུ་གྱུར་པའི་འགོག་པ་
ཡིན་པའི་ཕྱིར། མ་གྲུབ་ན་དེར་ཐལ། དེ་འགོག་པ་གང་ཞིག །བྱང་སེམས་ཀྱི་སྒོམ་ལམ་རྡོ་
རྗེ་ལྟ་བུའི་ཏིང་ངེ་འཛིན་དེ། ཟག་བཅས་སྤོང་བཞིན་པའི་བར་ཆད་མེད་ལམ་ཡིན་པའི་
ཕྱིར་རོ། །ཕྱི་མ་མ་གྲུབ་ན། སྟོན་ཤཱཀ་དེ་ཟག་བཅས་སྤངས་པའི་སོ་སོར་བརྟགས་མིན་གྱི་
འགོག་པ་ཐོབ་པའི་གང་ཟག་ཡིན་པར་ཐལ། དེའི་ཕྱིར། འདོད་ན་དེ་ཆོས་ཅན། ཁྱོད་ཟག་
བཅས་སླར་མི་སྐྱེ་བའི་ཆོས་ཅན་དུ་བྱས་པའི་གང་ཟག་ཡིན་པར་ཐལ། འདོད་པའི་ཕྱིར།
འདོད་ན། ཁྱོད་ཀྱི་རྒྱུད་ལ་སྐྱེ་བའི་ཟག་བཅས་མེད་པར་ཐལ་ལོ། །ཡང་ཟག་བཅས་སྤོང་
བཞིན་པའི་བར་ཆད་མེད་ལམ་ཆོས་ཅན། ཁྱོད་ལ་བརྟེན་ནས་ཟག་བཅས་སྤངས་པའི་སོ་
སོར་བརྟག་འགོག་ཡོད་པར་ཐལ། ཁྱོད་ཟག་བཅས་སྤོང་བཞིན་པའི་བར་ཆད་མེད་ལམ་
ཡིན་པའི་ཕྱིར། ཡང་དེ་ཆོས་ཅན། ཁྱོད་རང་གི་ཐོབ་བྱ་སོ་སོར་བརྟགས་འགོག་ཐོབ་བྱེད་
ཡིན་པར་ཐལ། ཁྱོད་ཟག་བཅས་སྤོང་བཞིན་པའི་བར་ཆད་མེད་ལམ་ཡིན་པའི་ཕྱིར་ཟེར་ན་
དང་པོ་ལ་མ་ཁྱབ། ཕྱི་མ་ལ་འདོད་ལན་བཏབ་ནས། འོ་ན་དེས་ཐོབ་པའི་སོ་སོར་བརྟགས་
འགོག་གང་ཡིན་ཟེར་ན། ཉོན་སྒྲིབ་སྤངས་པའི་སོ་སོར་བརྟགས་འགོག་དེ་ཡིན་བྱས་པས་
མི་རུང་བ་གཏན་ནས་མེད་དོ། །
ཡང་འདི་ལ་ཚིག་ལ་འཁྲི་བའི་སྐྱེས་བུ་གཞོན་ནུ་ཁ་ཅིག་ན་རེ། སྟོན་ཤཱཀ་གི་རྒྱུད་ཀྱི་
ཟག་བཅས་སྤངས་པའི་སོ་སོར་བརྟགས་འགོག་ཡོད་པར་ཐལ། སྟོན་ཤཱཀ་གི་རྒྱུད་ཀྱི་སོ་
སོར་བརྟགས་འགོག་དེ་དེ་ཡིན་པའི་ཕྱིར། མ་གྲུབ་ན་དེ་ཆོས་ཅན། ཁྱོད་ཟག་བཅས་སྤངས་
པའི་སོ་སོར་བརྟགས་འགོག་ཡིན་པར་ཐལ། ཁྱོད་སོ་སོར་བརྟགས་འགོག་གང་ཞིག །ཁྱོད་
1 15



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀྱི་ཟག་བཅས་སྤངས་པའི་ཕྱིར་ཟེར་ན། སྤྱིར་འདི་འདྲའི་རིགས་ལ་ཁྱབ་པ་མི་ཡོང་བའི་
རིགས་མང་དུ་ཡོད་མོད། ད་ལན་ལ་ཕྱི་མ་སྒྲུབས་ཤིག་བྱས་པ་ལ། དེར་ཐལ། སྟོན་ཤཱཀ་དེ་
ཟག་བཅས་སྤངས་པའི་གང་ཟག་ཡིན་པའི་ཕྱིར་དང་། སྟོན་ཤཱཀ་གི་རྒྱུད་ཀྱི་རྣམ་གྲོལ་
ལམ་དེ། ཟག་བཅས་སྤངས་པའི་རྣམ་གྲོལ་ལམ་ཡིན་པའི་ཕྱིར་ཟེར་ན། སྤང་བྱ་སོ་སོ་
སྤངས་པའི་བྲལ་བ་རྣམས་རྫས་སོ་སོ་ཡིན་པ་དང་། སྤང་བྱ་སྤངས་པའི་ལམ་རྣམས་རྫས་
གཅིག་པའི་དོན་ལ་རྣམ་དབྱེ་མ་ཕྱེད་པའི་རྣམ་འགྱུར་ཡིན་པས་ཁྱབ་པ་མེད་ལས་འོས་མེད།
འོ་ན་ཁྱོད་རང་ལ་སྲོག་གཅོད་སྤོང་བའི་དགེ་སློང་གི་རྒྱུད་ཀྱི་སྲོག་གཅོད་སྤོང་བའི་སྤོང་
གཟུགས་དེ། མ་བྱིན་ལེན་སྤོང་བའི་སྤོང་གཟུགས་ཡིན་པར་ཐལ། དགེ་སློང་དེ་མ་སྦྱིན་
ལེན་སྤོང་བའི་གང་ཟག་ཡིན་པའི་ཕྱིར། ཡང་ཉན་ཐོས་འབྲས་གནས་ཀྱི་རྒྱུད་ཀྱི་ཀུན་འབྱུང་
མཐོང་སྤང་སྤངས་པའི་སོ་སོར་བརྟགས་འགོག་དེ་སྡུག་བསྔལ་མཐོང་སྤང་སྤངས་པའི་སོ་
སོར་བརྟགས་འགོག་ཡིན་པར་ཐལ། ཉན་ཐོས་འབྲས་གནས་དེ་དེ་སྤངས་པའི་གང་ཟག་
ཡིན་པའི་ཕྱིར་དང་། དེའི་རྒྱུད་ཀྱི་རྣམ་གྲོལ་ལམ་དེ་དེ་སྤངས་པའི་རྣམ་གྲོལ་ལམ་ཡིན་པའི་
ཕྱིར། འདོད་ན། བྲལ་བའོ་སོ་སོ་སོ་སོ་ཡིན། །ཞེས་པའི་གཞུང་དོན་མ་གྲུབ་པར་ཐལ་ལོ། །
དེ་ལ་ཁོ་ན་རེ། ཉན་ཐོས་འབྲས་གནས་ཀྱི་རྒྱུད་ཀྱི་ཀུན་འབྱུང་མཐོང་སྤང་སྤངས་པའི་སོ་
སོར་བརྟགས་འགོག་ཆོས་ཅན། ཁྱོད་སྡུག་བསྔལ་མཐོང་སྤང་སྤངས་པའི་སོ་སོར་བརྟགས་
འགོག་ཡིན་པར་ཐལ། ཁྱོད་དེ་སྤངས་པའི་སོ་སོར་བརྟགས་འགོག་དང་། དེ་མ་སྤངས་པའི་
སོ་སོར་བརྟག་འགོག་གང་རུང་གང་ཞིག །ཕྱི་མ་མ་ཡིན་པའི་ཕྱིར། ཕྱི་མ་མ་གྲུབ་བྱས་པ་ལ།
འོ་ན་ཉན་ཐོས་འབྲས་གནས་དེ། སྡུག་བསྔལ་མཐོང་སྤང་མ་སྤངས་པའི་གང་ཟག་ཡིན་པར་
ཐལ་ལོ་ཟེར་ན་འདིར་མ་ཁྱབ་སྟེ། ཁྱོད་རང་ལ། ཉན་ཐོས་འབྲས་གནས་དེ་དེ་མ་སྤངས་
པའི་གང་ཟག་ཡིན་པར་ཐལ། ཉན་ཐོས་འབྲས་གནས་ཀྱི་རྒྱུད་ཀྱི་སྒོམ་སྤངས་དེ་དེ་སྤངས་
པའི་ཆོས་མིན་པའི་ཕྱིར། ཡང་སྟོན་ཤཱཀ་དེ་མིག་དབང་སྤངས་པའི་གང་ཟག་མིན་པར་ཐལ།
116



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
སྟོན་ཤཱཀ་གི་མིག་དབང་དེ་མིག་དབང་སྤངས་པའི་དབང་པོ་མིན་པའི་ཕྱིར་ཞེས་ཀུན་དུ་
མཚུངས་སོ། །འོ་ན་ཉན་ཐོས་འབྲས་གནས་ཀྱི་རྒྱུད་ཀྱི་མཐོང་སྤང་བརྒྱད་སྤངས་པའི་
སྤངས་པ་དེ་དག་སོ་སོ་བ་ཡིན་ན། གཞན་ཐོབ་པ་དང་ཟད་སྡོམ་དང༌། །ཞེས་འབྲས་བུ་ཐོབ་
པའི་ཚེ། སྤངས་པ་བརྒྱད་ཅིག་ཆར་སྡོམ་པ་མིན་ནམ་ཞེ་ན། མིན་ཏེ། དེ་ནི་བརྒྱད་སྤངས་
པའི་ཐོབ་པ་གཅིག་ཏུ་སྡོམ་པ་ཙམ་ཡིན་པའི་ཕྱིར་རོ། །
ཡང་སྐབས་འདིར་དོགས་པ་འདི་དཔྱད་དགོས་ཏེ། ཁོ་ན་རེ། སྡུག་བསྔལ་མཐོང་
སྤང་སྤངས་པའི་སོ་སོར་བརྟགས་འགོག་ཡིན་ན། སྡུག་བསྔལ་མཐོང་སྤང་དང་བྲལ་བའི་སོ་
སོར་བརྟགས་འགོག་ཡིན་དགོས་པར་ཐལ། སོ་སོར་བརྟག་པའི་འགོག་པ་གང་། །བྲལ་
བའོ་ཞེས་པའི་གཞུང་དོན་གྲུབ་པའི་ཕྱིར་ཟེར་ན། འདིར་མ་ཁྱབ། འདོད་ན། དེ་སྤངས་པའི་
གང་ཟག་ཡིན་ན་དེ་དང་བྲལ་བའི་གང་ཟག་ཡིན་དགོས་པར་ཐལ། འདོད་པའི་ཕྱིར།
འདོད་ན། སྡུག་བསྔལ་མཐོང་སྤང་གི་ཉོན་མོངས་སྤངས་མ་ཐག་པའི་གང་ཟག་ཆོས་ཅན།
དེར་ཐལ། དེའི་ཕྱིར། འདོད་ན། ཁྱོད་དེ་དང་བྲལ་བའི་གང་ཟག་མ་ཡིན་པར་ཐལ། ཁྱོད་དེ་
དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་དེ་ལ་དམིགས་པའི་ཀུན་འགྲོའི་ཉོན་མོངས་
མ་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། སྡུག་བསྔལ་མཐོང་སྤང་བྱ་སྤངས་ཀྱང་། །
ཀུན་འགྲོ་ལྷག་མ་རྣམས་ཀྱི་ལྡན། །ཞེས་བཤད་པའི་ཕྱིར། རྟགས་དེར་ཐལ། ཁྱོད་ཀུན་
འབྱུང་མཐོང་སྤང་གི་ཉོན་མོངས་མ་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་
པའི་ཕྱིར། ཡང་དེ་འདྲ་བའི་གང་ཟག་ཆོས་ཅན། ཁྱོད་སྡུག་བསྔལ་མཐོང་སྤང་གི་ཐོབ་པ་
དང་ལྡན་པའི་གང་ཟག་ཡིན་པར་ཐལ། ཁྱོད་དེ་དང་ལྡན་པའི་གང་ཟག་ཡིན་པའི་ཕྱིར་
ཟེར་ན། མ་ཁྱབ། འདོད་ན། མིན་པར་ཐལ། ཁྱོད་དེའི་ཐོབ་པ་བཅད་པའི་གང་ཟག་ཡིན་
པའི་ཕྱིར་ཏེ། ཁྱོད་དེའི་ཐོབ་པ་ཐག་ཆད་པའི་ཚུལ་གྱིས་སྤངས་པའི་གང་ཟག་ཡིན་པའི་
ཕྱིར་ཏེ། ཁྱོད་དེ་སྤངས་པའི་སོ་སོར་བརྟགས་འགོག་ཐོབ་པའི་གང་ཟག་ཡིན་པའི་ཕྱིར་རོ། །
117



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རང་ལུགས་མ་ཁྱབ་མཚམས་སྔ་མ་ལྟར་རམ། ཡང་ན་དེ་དང་བྲལ་བ་མིན་པར་ཐལ། དེ་
དང་ལྡན་པ་ཡིན་པའི་ཕྱིར་ཟེར་བ་ལ་མ་ཁྱབ་ཟེར་རོ། །དེས་ན་སྐབས་འདིར་སྤྱིར་བཏང་
དང་དམིགས་བསལ་གྱི་གནད་འདི་དག་ཤེས་དགོས་ཏེ། སྤྱིར་བཏང་ལ་སྤང་བྱ་དེ་དང་དེའི་
ཐོབ་པ་བཅད་ཟིན་ཕན་ཆད་སྤང་བྱ་དེ་དང་མི་ལྡན་པ་ཡིན་ཡང་། དམིགས་བསལ་ལ་སྤང་
བྱ་རང་གི་ངོ་བོ་སྤངས་ཀྱང་། སྤང་བྱ་དེ་ལ་དམིགས་པའི་ཉོན་མོངས་མ་སྤངས་པའི་རྒྱུ་
མཚན་གྱིས་དམིགས་བྱེད་ཉོན་མོངས་ལྡན་པས་ལྡན་པར་བཞག་པ་ཞིག་ཡོད་པ་དང་། ཡང་
སྤྱིར་བཏང་ལ་སྤང་བྱ་དེ་གཉེན་པོས་སྤངས་ཕྱིན་ཆད་སྤང་བྱ་དེའི་ཐོབ་པ་བཅད་པའི་སོ་
སོར་བརྟགས་འགོག་ཐོབ་པ་ཡིན་ཡང་། དམིགས་བསལ་ལ། སྤང་བྱ་དེ་ལ་དམིགས་པའི་
ཉོན་མོངས་སྤངས་པས། སྤང་བྱ་དེ་ཡང་གཉེན་པོས་སྤངས་ཟིན་ཀྱང་། སྤང་བྱ་དེའི་ངོ་བོ་མ་
སྤངས་པའི་རྒྱུ་མཚན་གྱིས་སྤང་བྱ་དེ་སྤངས་པའི་སོ་སོར་བརྟགས་འགོག་མི་ཐོབ་པ་ཞིག་
ཡོད་དོ་ཞེས་པའི་ལེགས་བཤད་ཀྱི་བདུད་རྩི་སྙིང་ལ་སིམ་པར་གྱུར་ཅིག །དེ་བས་ན་གང་
དང་ལྡན་ན་གང་གི་ཐོབ་པ་དང་ལྡན་མི་དགོས་པ་དང་། གང་ཞིག་སྤངས་ན་གང་གི་ཐོབ་པ་
དང་ལྡན་མི་དགོས་སོ་ཞེས་སྐལ་ལྡན་གཞོན་ནུའི་སྙིང་ལ་བཅང་བར་བྱའོ་ཞེས་གདམས་སོ། །
ཡང་ཐོབ་ཚུལ་མུ་གསུམ་གྱི་སྐབས་སུ་དོགས་པ་དཔྱད་ན། ཁོ་ན་རེ། འདོད་ཉོན་
དགུ་པ་སྤངས་པའི་སོ་སོར་བརྟགས་འགོག་དང་། དེ་བཀག་པའི་སོ་སོར་བརྟགས་མིན་གྱི་
འགོག་པ་གཉིས་ཅིག་ཆར་དུ་ཐོབ་པའི་གང་ཟག་མེད་པར་ཐལ། འདོད་ཉོན་དགུ་པ་སྤོང་
བཞིན་པའི་བར་ཆད་མེད་ལམ་ལ་གནས་པའི་ཉན་ཐོས་འཕགས་པ་དབང་རྣོན་དེ་ཡང་དེ་
མིན། འདོད་ཉོན་དགུ་པ་སྤངས་པའི་རྣམ་གྲོལ་ལམ་ལ་གནས་པའི་ཕྱིར་འོང་དབང་རྣོན་དེ་
ཡང་དེ་མིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་འདོད་ཉོན་དགུ་པ་སྤངས་
པའི་སོ་སོར་བརྟགས་འགོག་ཐོབ་པའི་གང་ཟག་ཡིན་པར་ཐལ། འདོད་པའི་ཕྱིར། ཕྱི་མ་མ་
གྲུབ་ན། དེ་ཆོས་ཅན། ཁྱོད་འདོད་ཉོན་དགུ་པ་བཀག་པའི་སོ་སོར་བརྟགས་མིན་གྱི་འགོག་
118



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་དེ་གཉིས་ཅིག་ཆར་དུ་ཐོབ་མ་ཐག་པའི་
གང་ཟག་ཡིན་པའི་ཕྱིར། འདོད་ན། མིན་པར་ཐལ། འདོད་ཉོན་དགུ་པ་སྤོང་བཞིན་པའི་
ཉན་ཐོས་འཕགས་པ་དབང་རྣོན་དེ། དེ་བཀག་པའི་བརྟགས་མིན་གྱི་འགོག་པ་ཐོབ་པའི་
གང་ཟག་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་དེ་ཡིན་པར་ཐལ། ཁྱོད་དེ་སླར་མི་
སྐྱེ་བའི་ཆོས་ཅན་དུ་བྱས་པའི་གང་ཟག་ཡིན་པའི་ཕྱིར་རོ། །ཡང་ཁོ་ན་རེ། ཟག་བཅས་མ་
འོངས་པ་མི་སྐྱེ་བའི་ཆོས་ཅན་སྐྱེ་བ་དེ་སོ་སོར་བརྟགས་མིན་གྱི་འགོག་པའི་དགག་བྱ་ཡིན་
པར་ཐལ། སོ་སོར་བརྟགས་མིན་གྱི་འགོག་པ་དེ་ཟག་བཅས་མ་འོངས་པ་མི་སྐྱེ་བའི་ཆོས་
ཅན་སྐྱེ་བ་ལ་གེགས་བྱེད་པའི་འགོག་པ་ཡིན་པའི་ཕྱིར། འདོད་ན། ཟག་བཅས་མ་འོངས་
པ་མི་སྐྱེ་བའི་ཆོས་ཅན་སྐྱེ་བ་དེ། འགོག་པ་གཉིས་ཀྱི་དགག་བྱའི་གཞི་མཐུན་ཡིན་པར་
ཐལ། འདོད་པ་གང་ཞིག །དེའི་གཞི་མཐུན་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་
ཡོད་པར་ཐལ། ཁྱོད་ཟག་བཅས་ཡིན་པའི་ཕྱིར་ཏེ། ཁྱོད་སོ་སོར་བརྟགས་འགོག་གི་དགག་
བྱ་ཡིན་པའི་ཕྱིར། འདོད་ན། ཁྱོད་སྐྱེ་བ་མེད་པར་ཐལ། ཁྱོད་མི་སྐྱེ་བའི་ཆོས་ཅན་ཡིན་པའི་
ཕྱིར་རོ། ། །
ཡང་ཁོ་ན་རེ། མཐོང་ལམ་སྡུག་བསྔལ་ཆོས་བཟོད་མ་འོངས་པ་དེ། སོ་སོ་སྐྱེ་བོའི་
ཐོབ་པ་གཅོད་བྱེད་ཀྱི་གཉེན་པོ་ཡིན་པར་ཐལ། མ་འོངས་པས་ནི་སོ་སོ་སྐྱེ་བོ་ཉིད་ཟློག་
པར་བྱེད་དེ། ཞེས་པའི་གཞུང་དོན་གྲུབ་པ་གང་ཞིག །མཐོང་ལམ་སྡུག་བསྔལ་ཆོས་བཟོད་
པ་དེ། སོ་སོ་སྐྱེ་བོའི་ཐོབ་པ་ཆད་པའི་གང་ཟག་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་
ཅན། ཁྱོད་སོ་སོ་སྐྱེ་བོའི་ཐོབ་པ་ཆད་པའི་གང་ཟག་ཡིན་པར་ཐལ། ཁྱོད་ལམ་བདེན་ཐོབ་
པའི་གང་ཟག་ཡིན་པའི་ཕྱིར། རྩ་བར་འདོད་ན། སོ་སོ་སྐྱེ་བོ་དེ་མཐོང་ལམ་གྱི་སྤང་བྱ་ཡིན་
པར་ཐལ། འདོད་པའི་ཕྱིར། འདོད་ན། དེ་མཐོང་སྤང་ཡིན་པར་ཐལ་ལོ། །འདོད་ན། དེ་
ཆོས་ཅན། ཁྱོད་མཐོང་སྤང་མིན་པར་ཐལ། ཁྱོད་གང་ཟག་ཡིན་པའི་ཕྱིར་རོ། །ཡང་མཐོང་
119



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལམ་སྡུག་བསྔལ་ཆོས་བཟོད་པ་དེ། སོ་སོ་སྐྱེ་བོའི་ཐོབ་པ་གཅོད་བཞིན་པའི་གང་ཟག་ཡིན་
པར་ཐལ། རྩ་བར་འདོད་པ་དེའི་ཕྱིར། འདོད་ན། མིན་པར་ཐལ། དེའི་ཐོབ་པ་ཆད་པའི་
གང་ཟག་ཡིན་པའི་ཕྱིར་རོ། །ཡང་མཐོང་ལམ་སྡུག་བསྔལ་ཆོས་བཟོད་པ་དེ། ངན་འགྲོའི་
ཐོབ་པ་བཅད་པའི་བརྟགས་འགོག་ཐོབ་པའི་གང་ཟག་ཡིན་པར་ཐལ། དེ་སོ་སོ་སྐྱེ་བོའི་
ཐོབ་པ་བཅད་པའི་བརྟགས་འགོག་ཐོབ་པའི་གང་ཟག་ཡིན་པའི་ཕྱིར་ཏེ། དེ་དེའི་ཐོབ་པ་
བཅད་ཟིན་པའི་གང་ཟག་ཡིན་པའི་ཕྱིར། རྩ་བར་འདོད་ན། དེ་འདྲ་བའི་བརྟགས་འགོག་
སྒོམ་ལམ་ལ་བརྟེན་ནས་ཐོབ་དགོས་པར་བཤད་པ་དང་འགལ་ཟེར་ན་ལན་ཇི་ལྟར་ཡོད་
སོམས་ཤིག ། །
བཞི་པ་གྲངས་ངེས་ནི། སྤྱིར་གྲངས་ངེས་ལ། དགོས་པ་ལ་ལྟོས་པ། ལོག་རྟོག་ལ་
ལྟོས་པ། མཐའ་གཞན་འགོག་པའི་གྲངས་ངེས་སོགས་མང་དུ་ཡོད་ཀྱང་གཙོ་བོར་ལོག་
རྟོག་ལ་ལྟོས་པའི་གྲངས་ངེས་ཡིན་ཏེ། རང་སྡེ་གནས་མ་བུའི་སྡེ་པ་འདུས་མ་བྱས་མྱང་
འདས་གཅིག་པུར་འདོད་པ་དང་གཞན་སྡེ་བྱེ་བྲག་པ་འདུས་མ་བྱས་རྡུལ་ཕྲ་རབ་ལ་སོགས་
པ་མང་པོར་འདོད་པའི་ལོག་རྟོག་དགག་པའི་ཕྱིར་དུ་འདུས་མ་བྱས་ཀྱི་དངོས་པོ་ལ་གསུམ་
པོ་དེར་བཞག་པའི་ཕྱིར་ཏེ། འགྲེལ་བཤད་རྒྱལ་སྲས་ལས། རྣམ་པ་གསུམ་སྨོས་པ་ནི་འདི་
ཙམ་ཡིན་པར་ངེས་པ་གཟུང་བ་ཡིན་ནོ། །ཁ་ཅིག་འདུས་མ་བྱས་མྱ་ངན་ལས་འདས་པ་ཁོ་
ནར་སྨྲ་བ་ཡང་ཡོད་དེ། འདི་ལྟ་སྟེ་གནས་མ་བུའི་སྡེ་པ་དག་ལྟ་བུའོ། །བྱེ་བྲག་པ་དག་ནི་
འདུས་མ་བྱས་རྡུལ་ཕྲ་རབ་ལ་སོགས་པ་མང་དུ་བརྗོད་དེ། དེ་དག་གི་གཞུང་ལུགས་དགག་
པར་འདི་ཙམ་ཞིག་ངེས་པར་བཟུང་བ་ཡིན་ནོ་ཞེས་བཤད་པའི་ཕྱིར་རོ། །དེ་ལྟར་བྱས་པ་ལ་
ཁོ་ན་རེ། སྙོམས་འཇུག་གི་འགོག་པ་དང་སྐྱེ་བའི་འགོག་པ་སོགས་ཆོས་ཅན། གསུམ་པོ་
གང་རུང་ཡིན་པར་ཐལ། འདུས་མ་བྱས་ཀྱི་དངོས་པོ་ཡིན་པའི་ཕྱིར། འདོད་མི་ནུས་ཏེ། དེ་
གསུམ་རེ་རེ་ནས་མིན་པའི་ཕྱིར་རོ། །ཁོ་བོའི་བསམ་པ་རྟགས་མ་གྲུབ་སྟེ། སྙོམས་འཇུག་
120
120



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
གི་འགོག་པ་ནི་སེམས་མེད་ཀྱི་སྙོམས་འཇུག་གཉིས་ལ་འཇོག །སྐྱེ་བའི་འགོག་པ་ནི། འདུ་
ཤེས་མེད་པ་ལ་འཇོག་པ་སོགས་ཀྱིས་ཕྱིར་རོ། །སྟོན་ཤཱཀ་གི་རྒྱུད་ཀྱི་ཟག་བཅས་སྤངས་
པའི་འགོག་པ་དང་དེ་སྤངས་པའི་སྤངས་པ་སོགས་ཆོས་ཅན་ཟེར་ན། དེ་འདྲ་མེད་པར་
བཤད་ཟིན་ཏོ། །འདོད་ན་སླའོ། །ཡང་ཤེས་བྱ་ཆོས་ཅན། དེར་ཐལ། དེའི་ཕྱིར་ཟེར་ན།
རྫས་སྤྱི་ཡིན་པས་སྙིང་པོ་མེད་མོད། ནམ་མཁར་བསྡུས་པས་འགལ་བ་མེད་དོ། །ཡང་ན་
ལོག་རྟོག་ལ་ལྟོས་པའི་གྲངས་ངེས་ཙམ་ཡིན་པས་ཁྱབ་མཐའ་མ་བཟུང་ཡང་འགལ་བ་
མེད་དོ། །སོ་སོའི་ངོ་བོ་སྒྲ་དོན་རབ་དབྱེ་དང་། །དགག་བྱ་མུ་བཞི་ཐོབ་ཚུལ་མུ་གསུམ་
སོགས། །ཁྱད་ཆོས་དྲུག་གིས་འགོག་པ་རྣམ་པ་གཉིས། །ཞིབ་ཏུ་འཆད་པ་ཁོ་བོའི་ལེགས་
བཤད་ཡིན། །འགོག་པ་གཉིས་ལེགས་པར་བཤད་ཟིན་ཏོ། ། །
དེས་ན་ཐལ་འགྱུར་སྔ་མ་དེ་དག་གི་ལན་ལ། མཐོང་ལམ་སྡུག་བསྔལ་ཆོས་
བཟོད་པ་དེ། སོ་སོ་སྐྱེ་བོའི་ཐོབ་པ་ལས་རྣམ་པར་ཉམས་ནས་སོ་སོ་སྐྱེ་བོའི་མ་ཐོབ་བ་སྐྱེས་
པ་ཙམ་ཡིན་གྱི། དེ་ལས་ཡོངས་སུ་ཉམས་པ་མིན་པས་སོ་སོ་སྐྱེ་བོའི་ཐོབ་པ་བཅད་པའི་སོ་
སོར་བརྟགས་འགོག་མ་ཐོབ་ཅིང་། དེ་ལྟར་ན་སོ་སྐྱེ་དང་ངན་འགྲོའི་ཐོབ་པ་བཅད་པའི་
བརྟགས་འགོག་ནི། དགྲ་བཅོམ་པ་ཐོབ་པའི་དུས་ཉིད་དུ་མངོན་དུ་བྱས་པ་ཡིན་ལ། དེས་ན་
ཆོས་བཟོད་མ་འོངས་པ་ནི། སོ་སྐྱེའི་ཐོབ་པ་རྣམ་པར་ཉམས་བྱེད་ཙམ་ཡིན་གྱི། དེའི་ཐོབ་
པ་ཡོངས་སུ་བཅོད་བྱེད་ཀྱི་གཉེན་པོ་མ་ཡིན་ནོ་ཞེས་བློ་གསལ་བ་ཡོངས་ཀྱི་བློ་གྲོས་ཀྱི་པད་
མོར་གནས་པར་མཛོད་ཅིག །གནད་འདི་ལ་རྣམ་ཉམས་ཡོངས་ཉམས་ཀྱི་རྣམ་དབྱེ་ལེགས་
པར་ཕྱེད་དགོས་སོ། །ཞིབ་པར་འདོད་ན་མཁས་པའི་བླ་མ་བསྟེན་ལ་ངག་ལས་དྲིས་ཤིག །
གཟུགས་ནི་དབང་པོ་ལྔ་དང་དོན། །ལྔ་དང་རྣམ་རིག་བྱེད་མིན་ཉིད། །ཅེས་པའི་སྐབས་སུ་
གསུམ་ལས། དང་པོ་ནི། རྩ་བའི་གཉིས་པ་ཡན་ལག་གི་སྒོ་ནས་གནས་བརྒྱད་སོ་སོར་
བཤད་པ་ལ་གསུམ། གནས་བརྒྱད་ཀྱི་གྲངས་ངེས། གནས་བརྒྱད་ཀྱི་གོ་རིམ། གནས་
12



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བརྒྱད་སོ་སོར་བཤད་པ་དང་གསུམ་མོ། །དང་པོ་ལ་གསུམ། མངོན་པ་སྔ་རབས་པའི་
ལུགས། མངོན་པ་ཕྱི་རབས་པའི་ལུགས། རང་ལུགས་གང་སྤེལ་གྱི་ལུགས་ལྟར་བཤད་
པའོ། །དང་པོ་ལ་སྤྱིར་སའི་ཡུལ། ཉམས་ལེན་གྱི་སྤྱོད་པ། སྤྱོད་པའི་འབྲས་བུ་དང་གསུམ་
ཡོད་པའི། དང་པོ་ལ་ཤེས་བྱ་ཇི་ལྟ་བ་དང་། ཇི་སྙེད་པ་གཉིས། དང་པོ་ལ་ཡུལ་དང་ཡུལ་
ཅན་གཉིས་ཡོད་པའི་དང་པོ་ཡུལ་ཕུང་ཁམས་སྐྱེ་མཆེད་ཀྱི་རྣམ་གཞག་སྟོན་པ་ལ་ཁམས་
བསྟན་པའི་མཛོད། གཉིས་པ་ཡུལ་ཅན་དབང་པོ་ཉེར་གཉིས་ཀྱི་རྣམ་གཞག་སྟོན་པ་ལ་
དབང་པོ་བསྟན་པའི་མཛོད། གཉིས་པ་ཇི་སྙེད་པ་ལ་བདེན་པ་བཞི་ཡོད་པའི་སྡུག་བསྔལ་
བདེན་པའི་རྣམ་གཞག་སྟོན་པ་ལ་འཇིག་རྟེན་བསྟན་པའི་མཛོད། ཀུན་འབྱུང་ལ་ལས་དང་
ཉོན་མོངས་པའི་ཀུན་འབྱུང་གཉིས་ཡོད་པའི་དང་པོ་ལས་ཀྱི་ཀུན་འབྱུང་བདེན་པའི་རྣམ་
གཞག་སྟོན་པ་ལ་ལས་བསྟན་པའི་མཛོད། གཉིས་པ་ཉོན་མོངས་པའི་ཀུན་འབྱུང་བདེན་
པའི་རྣམ་གཞག་སྟོན་པ་ལ་ཕྲ་རྒྱས་བསྟན་པའི་མཛོད། གསུམ་པ་ལམ་བདེན་གྱི་རྣམ་
གཞག་སྟོན་པ་ལ་ལམ་དང་གང་ཟག་བསྟན་པའི་མཛོད། བཞི་པ་འགོག་བདེན་གྱི་རྣམ་
གཞག །ཕྲ་རྒྱས་བསྟན་པའི་ནང་ཚན་སྤངས་པ་ཡོངས་ཤེས་སྟོན་པའི་གཞུང་རྣམས་ཀྱིས་
བསྟན། དེས་དམིགས་པའི་ཡུལ་སོང་། གཉིས་པ་ཉམས་ལེན་གྱི་སྤྱོད་པ་སྟོན་པ་ལ་གནས་
བརྒྱད་པ་སྙོམས་འཇུག་བསྟན་པའི་མཛོད། གསུམ་པ་སྤྱོད་པའི་འབྲས་བུ་སྟོན་པ་ལ་
གནས་བདུན་པ་ཡེ་ཤེས་བསྟན་པའི་མཛོད་གསུངས་པ་ཡིན་ནོ། །
༈ གཉིས་པ་མངོན་པ་ཕྱི་རབས་པའི་ལུགས་ལ་མདོར་བསྟན་རྒྱས་བཤད། ཤིན་ཏུ་
རྒྱས་བཤད་གསུམ་ཡོད་པའི་དང་པོ་ནི། ཟག་བཅས་ཟག་པ་མེད་ཆོས་རྣམས། །ཞེས་པས་
བསྟན། གཉིས་པ་ནི། ལམ་མ་གཏོགས་པའི་འདུས་བྱས་རྣམས། །ཞེས་སོགས་ཀྱིས་
བསྟན། གསུམ་པ་ལ་འདུས་བྱས་ཕུང་ཁམས་སྐྱེད་མཆེད་རྒྱས་པར་བཤད་པ་ནས། འདུས་
བྱས་སྙོམས་འཇུག་རྒྱས་པར་བཤད་པའི་བར་བརྒྱད་ཡོད་པ་གནས་བརྒྱད་ཀྱིས་སོ་སོར་
122



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
འཆད་དོ། །
༈ གསུམ་པ་རང་ལུགས་གང་སྤེལ་གྱི་ལུགས་ལྟར་བཤད་པ་ལ་གསུམ། ཀུན་ནས་
ཉོན་མོངས་པ་དང་རྣམ་བྱང་གི་རྣམ་གཞག་ཐུན་མོང་དུ་བཤད་པ། ཀུན་ནས་ཉོན་མོངས་
པའི་རྣམ་གཞག་བྱེ་བྲག་ཏུ་བཤད་པ། རྣམ་བྱང་གི་རྣམ་གཞག་བྱེ་བྲག་ཏུ་བཤད་པའོ། །
དང་པོ་ནི། ཡུལ་ཕུང་ཁམས་སྐྱེ་མཆེད་གསུམ་སོ་སོའི་ངོ་བོ་གྲངས་དང་གོ་རིམ་རྣམ་པའི་
རབ་དབྱེ་དང་བཅས་པ་གཏན་ལ་འབེབས་པ་གནས་དང་པོ་ཁམས་བསྟན་པའི་མཛོད། །
ཡུལ་ཅན་དབང་པོའི་རྣམ་གཞག་འདུས་བྱས་ཆོས་ཀྱི་སྐྱེ་ཚུལ་རྒྱུ་འབྲས་རྐྱེན་གསུམ་གྱི་རྣམ་
གཞག་རྣམས་གཏན་ལ་འབེབས་པ་དབང་པོ་བསྟན་པའི་མཛོད་གཉིས་ཀྱིས་བསྟན།
གཉིས་པ་ལ་གསུམ། ཀུན་ནས་ཉོན་མོངས་པའི་རང་བཞིན་འཁོར་བ། ཀུན་ནས་ཉོན་
མོངས་པའི་རྒྱུ་ཟག་བཅས་ཀྱི་ལས། ལས་ཀྱི་ཀུན་སློང་ཕྲ་རྒྱས་ཀྱི་ཉོན་མོངས་པའོ། །
དང་པོ་ནི། གང་ཀུན་ནས་ཉོན་མོངས་པ་ཁམས་གསུམ་གྱི་འགྲོ་བ། ཇི་ལྟར་ཀུན་ནས་ཉོན་
མོངས་པ་སྐྱེ་གནས་བཞི་དང་རྟེན་འབྲེལ་བཅུ་གཉིས་ཀྱི་རབ་དབྱེ། གང་དུ་ཀུན་ནས་ཉོན་
མོངས་པ་སྣོད་ཀྱི་འཇིག་རྟེན་ཆགས་འཇིག་གནས་སྟོང་བཞིའི་རྣམ་གཞག་གཏན་ལ་
འབེབས་པ་འཇིག་རྟེན་བསྟན་པའི་མཛོད་ཀྱིས་བསྟན། གཉིས་པ་ནི། ལས་ཀྱི་ངོ་བོ་རྣམ་
པའི་རབ་དབྱེ་དང་བཅས་པ་ཞིབ་ཏུ་གཏན་ལ་འབེབས་པ་ལས་བསྟན་པའི་མཛོད་ཀྱིས་
བསྟན། གསུམ་པ་ནི། ཕྲ་རྒྱས་ཀྱི་རབ་དབྱེ་སྤོང་བྱེད་ཀྱི་གཉེན་པོ། སྤངས་པའི་འབྲས་བུ་
གསུམ་གྱི་རྣམ་གཞག་གཏན་ལ་འབེབས་པ་ཕྲ་རྒྱས་བསྟན་པའི་མཛོད་ཀྱིས་བསྟན། །
༈ རྩ་བའི་གཉིས་པ་རྣམ་བྱང་བྱེ་བྲག་ཏུ་བཤད་པ་ནི། རྣམ་བྱང་གི་དམིགས་པ་
འཕགས་པའི་བདེན་པ་བཞི། གང་རྣམ་པར་བྱང་བའི་འཕགས་པའི་གང་ཟག་གི་རབ་དབྱེ།
ཇི་ལྟར་རྣམ་བྱང་བ་ལམ་མངོན་རྟོགས་ཀྱི་རིམ་པ་རྣམས་གཏན་ལ་འབེབས་པ་ལམ་དང་
གང་ཟག་བསྟན་པའི་མཛོད་དང་། གང་གིས་རྣམ་པར་བྱང་བ་ཡེ་ཤེས་ཀྱི་རབ་དབྱེ་ཡེ་ཤེས་
123



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀྱི་འབྲས་བུ་ཐུན་མོང་དང་ཐུན་མོང་མིན་པའི་ཡོན་ཏན་གྱི་རྣམ་གཞག་གཏན་ལ་འབེབས་
པ་ཡེ་ཤེས་བསྟན་པའི་མཛོད་དང་། ལམ་གྱི་སེམས་རྟེན་སྙོམས་འཇུག་གི་ངོ་བོ། དེའི་ཐོབ་
ཚུལ་རབ་དབྱེ་དང་བཅས་པ་གཏན་ལ་འབེབས་པ་སྙོམས་འཇུག་བསྟན་པའི་མཛོད་དང་
གསུམ་གྱིས་བསྟན་པ་ཡིན་ནོ། །
༈ གཉིས་པ་གནས་བརྒྱད་ཀྱི་གོ་རིམ་ནི། ཆོས་མངོན་མཛོད་ཀྱི་བསྟན་བཅོས་རབ་
བཤད་བྱ་ཞེས་པ་ལ་འཕྲོས་ནས། ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་
པ་དེས་བཤད་བྱ་ཆོས་མངོན་པ་དེ་ངོས་བཟུང་ནས། ཆོས་རྣམས་རབ་ཏུ་རྣམ་འབྱེད་མེད་
པར་ཉོན་མོངས་རྣམས། །ཞེས་སོགས་ཀྱིས་ཆོས་མངོན་པས་རབ་ཏུ་རྣམ་པར་དབྱེ་བའི་
དགོས་པ་ངོས་བཟུང་ཞིང་། དེ་ལས་འཕྲོས་ནས། ཆོས་མངོན་པས་རབ་ཏུ་དབྱེ་བར་བྱ་བའི་
ཆོས་དེ་གང་ཡིན་སྙམ་ན། དེ་བསྡུས་ན་ཟག་བཅས་ཟག་མེད་གཉིས་སུ་འདུས་ཤིང་། རྒྱས་
པར་ཕྱེ་ན་ཕུང་ཁམས་སྐྱེ་མཆེད་གསུམ་དུ་ཡོད་དོ་ཞེས་སྟོན་པ་ལ། ཐོག་མར་ཁམས་བསྟན་
པའི་མཛོད་གསུང་། ཁམས་བསྟན་གྱི་མཇུག་ཏུ། ཆོས་ཀྱི་ཕྱེད་དང་གང་དག་ནི། །བཅུ་
གཉིས་ནང་གི་བཤད་དབང་པོ། །ཞེས་པ་དེ་ལས་འཕྲོས་ནས་དབང་པོ་ཉེར་གཉིས། དབང་
པོ་ལས་འཕྲོས་ནས་འདུས་བྱས་ཀྱི་སྐྱེ་ཚུལ། སྐྱེ་ཚུལ་ལས་འཕྲོས་ནས། རྒྱུ་རྐྱེན་གྱི་རྣམ་
གཞག་གཏན་ལ་འབེབས་པ་གནས་གཉིས་པ་དབང་པོ་བསྟན་པའི་མཛོད་གསུངས།
དབང་པོ་བསྟན་པར། དེར་གཏོགས་རྣམས་ཀྱི་རང་ཁམས་པ། །ཞེས་སོགས་ཁམས་གསུམ་
གྱི་མིང་ཙམ་བསྟན་པ་ལ་འཕྲོས་ནས་ཁམས་གསུམ་གྱི་བཅུད་ཀྱི་འཇིག་རྟེན་དང་སྣོད་ཀྱི་
འཇིག་རྟེན་གྱི་རྣམ་གཞག་གཏན་ལ་འབེབས་པ་ལ་གནས་གསུམ་པ་འཇིག་རྟེན་བསྟན་
པའི་མཛོད་གསུངས། འཇིག་རྟེན་བསྟན་པ་དེར། ཉོན་མོངས་ལས་ཀྱིས་མངོན་འདུས་
བྱས། །ཞེས་སོགས་ཀྱིས་ཟག་བཅས་སྣོད་བཅུད་དེ་དག་དབང་ཕྱུག་རྟག་པ་སོགས་ཀྱིས་
བྱས་པ་མིན་པར། ཟག་བཅས་ཀྱི་ལས་ལ་བརྟེན་ནས་བྱུང་བར་བཤད་པ་ལས་འཕྲོས་ནས། །
124



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དེའི་རྒྱུ་ལས་ཀྱི་རྣམ་གཞག་གཏན་ལ་འབེབས་པ་ལས་བསྟན་པའི་མཛོད་གསུངས། །
༈ ལས་བསྟན་པའི་མཛོད་ལས། ཀུན་སློང་རྣམ་གཉིས་རྒྱུ་དང་ནི། །ཞེས་སོགས་ཀྱི་
ཟག་བཅས་ཀྱི་ལས་ཕལ་ཆེར་ཀུན་སློང་ཉོན་མོངས་པ་ཅན་ཡིན་མིན་གང་རུང་ལ་ལྟོས་པར་
བཤད་པ་ལས་འཕྲོས་ནས་ཀུན་སློང་ཉོན་མོངས་པ་བྱེ་བྲག་ཏུ་གཏན་ལ་འབེབས་པ་ཕྲ་རྒྱས་
བསྟན་པའི་མཛོད་གསུངས། ཕྲ་རྒྱས་བསྟན་པའི་མཛོད་ལས། དམིགས་པ་ཡོངས་སུ་ཤེས་
པ་དང༌། ཞེས་སོགས་ཀྱིས་དམིགས་ཡུལ་བདེན་པ་མཐོང་བ་དང་། མཐོང་བ་དེ་གོམས་པ་
ལས་སྤང་བྱ་རྣམ་གཉིས་སྤོང་བར་བཤད་པ་ལས་འཕྲོས་ནས་བདེན་པ་མཐོང་བྱེད་ལམ་
མངོན་རྟོགས་ཀྱི་རིམ་པ་གཏན་ལ་འབེབས་པ་ལམ་དང་གང་ཟག་བསྟན་པའི་མཛོད་
གསུངས། ལམ་དང་གང་ཟག་བསྟན་པ་དེར། །བཟོད་དང་ཤེས་པ་གོ་རིམ་བཞིན། །ཞེས་
དང༌། གལ་ཏེ་མི་གཡོའི་ཟད་ཤེས་ལས། །ཟད་པ་ཤེས་སམ་མི་སློབ་ལྟ། །ཞེས་སོགས་ཀྱིས་
བཟོད་པ་དང་ཤེས་པ་དང་ལྟ་བ་ལ་སོགས་པའི་རྣམ་གྲངས་ཟུར་ཙམ་སྟོན་པ་ལས་ཕྲོས་ནས།
ཤེས་པ་བཅུ་སོགས་ཀྱི་རྣམ་གཞག་གཏན་ལ་འབེབས་པ་གནས་བདུན་པ་ཡེ་ཤེས་བསྟན་
པའི་མཛོད་གསུངས། ཡེ་ཤེས་བསྟན་པའི་མཛོད་དེར། དྲུག་པོ་དེ་དག་རབ་མཐའ་བས། །
ཞེས་སོགས་ཀྱིས་ཐུན་མོང་དང་ཐུན་མོངས་མ་ཡིན་པའི་ཡོན་ཏན་རྣམས་རང་གི་སེམས་
བསམ་གཏན་ས་དྲུག་ལ་བརྟེན་པར་བཤད་པ་ལས་འཕྲོས་ནས། བསམ་གཏན་དང་
གཟུགས་མེད་ཀྱི་སྙོམས་འཇུག་གི་རྣམ་གཞག་གཏན་ལ་འབེབས་པ་གནས་བརྒྱད་པ་
སྙོམས་འཇུག་བསྟན་པའི་མཛོད་གསུངས་པ་ཡིན་ནོ། །
༈ གསུམ་པ་གནས་བརྒྱད་སོ་སོར་བཤད་པ་ལ་བརྒྱད་ཡོད་པའི་དང་པོ་ཁམས་
བསྟན་པ་འཆད་པ་ལ་གཉིས། ཕུང་ཁམས་སྐྱེ་མཆེད་ཀྱི་རྣམ་གཞག་བཤད་པ་དང་། དེའི་
རྣམ་པའི་རབ་དབྱེ་བཤད་པའོ། །དང་པོ་ལ་བཞི། དབྱེ་བསྡུ། སྒྲ་དོན། གྲངས་ངེས། གོ་
རིམ་བཤད་པའོ། །དང་པོ་ནི། འདུས་བྱས་ཆོས་རྣམས་དེ་དག་ཀྱང་། །གཟུགས་ལ་སོགས་
125



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་ཕུང་པོ་ལྔ། །ཞེས་པ་ལས་འཕྲོས་ནས་གཟུགས་ཀྱི་ཕུང་པོ་དེ་ལ་དུ་ཡོད་ཅེ་ན།
གཟུགས་ཕུང་ཆོས་ཅན། ཁྱོད་ལ་དབྱེ་ན་བཅུ་གཅིག་ཡོད་དེ། མིག་སོགས་དབང་པོ་ལྔ།
གཟུགས་སོགས་དོན་ལྔ། རྣམ་པར་རིག་བྱེད་མ་ཡིན་པའི་གཟུགས་དང་བཅུ་གཅིག་ཡོད་
པའི་ཕྱིར་ཞེས་བཤད་པ་ལ། གཟུགས་ནི་དབང་པོ་ལྔ་དང་དོན། །ལྔ་དང་རྣམ་རིག་བྱེད་
མིན་ཉིད། །ཅེས་པ་འདི་བྱུང་། འོ་ན་མིག་སོགས་དབང་པོ་དེ་དག་གང་ལ་འཇོག་སྙམ་ན།
ཤེས་བྱ་ཆོས་ཅན། དེ་དག་འཇོག་ཚུལ་ཡོད་དེ། གཟུགས་ཀྱི་རྣམ་པར་ཤེས་པ། སྒྲའི་རྣམ་
པར་ཤེས་པ་སོགས་ཀྱི་དམིགས་རྐྱེན་དོན་ལྔ་པོ་དེ་དག་གིས་རྣམ་པར་ཤེས་པའི་རྟེན་བྱེད་
པའི་ནང་གི་རྡུལ་དངས་མའམ། ཡང་ན་མིག་ཤེས་ཉན་ཤེས་སོགས་བདག་རྐྱེན་མིག་སོགས་
ལྔ་པོ་དེ་དག་གིས་རྣམ་པར་ཤེས་པའི་རྟེན་བྱེད་པའི་ནང་གི་རྡུལ་དངས་པ་དེ་ལ་འཇོག་པའི་
ཕྱིར། ཞེས་བཤད་པ་ལ། དེ་དག་རྣམས་ཀྱི་རྣམ་ཤེས་རྟེན། །མིག་ལ་སོགས་དངས་བ་
རྣམས། །ཞེས་པ་འདི་བྱུང༌། འོ་ན། གཟུགས་སོགས་དོན་ལྔ་པོ་དེ་དག་ལ་དབྱེ་བ་ཡོད་དམ་
ཞེ་ན། དོན་ལྔའི་ཟླས་ཕྱེ་བའི་གཟུགས་ཆོས་ཅན། ཁྱོད་ལ་དབྱེ་ན་གཉིས་སམ་ཉི་ཤུ་ཡོད་དེ།
དབྱིབས་དང་ཁ་དོག་གི་གཟུགས་གཉིས་སམ། ཡང་ན། སྔོ་སེར་དཀར་དམར་རིང་ཐུང་
དང་། །ལྷམ་པ་ཟླུམ་པ་མཐོ་དམན་དང་། །ཕྱལ་ལེ་ཕྱལ་ལེ་མ་ཡིན་དང་། །སྤྲིན་དང་དུ་བ་
རྡུལ་ཁུག་རྣ། །གྲིབ་མ་ཉི་མ་སྣང་མུན་ནོ། །ཞེས་པ་ལྟར་གྱི་ཉི་ཤུ་ཡོད་པའི་ཕྱིར། སྒྲ་ཆོས་
ཅན། ཁྱོད་ལ་དབྱེ་ན་བརྒྱད་ཡོད་དེ། ཟིན་པ་དང་མ་ཟིན་པའི་འབྱུང་བ་ལ་བརྟེན་པའི་སྒྲ།
སེམས་ཅན་དུ་སྟོན་མི་སྟོན་གཉིས་གཉིས། དེ་རེ་རེ་ལའང་སྙན་མི་སྙན་གཉིས་གཉིས་
བརྒྱད་ཡོད་པའི་ཕྱིར། །
༈ དྲི་ཆོས་ཅན། ཁྱོད་ལ་དབྱེ་ན་བཞི་ཡོད་དེ། དྲི་ཞིམ་མི་ཞིམ་གཉིས་མཉམ་མི་
མཉམ་གཉིས་ཏེ་བཞི་ཡོད་པའི་ཕྱིར། རོ་ཆོས་ཅན། ཁྱོད་ལ་དབྱེ་ན་དྲུག་ཡོད་དེ། མངར་
སྐྱུར་ལན་ཚྭ་ཚ་བ་དང་། །ཁ་བ་དང་ནི་བསྐ་བ་འོ། །ཞེས་པ་ལྟར་དྲུག་ཡོད་པའི་ཕྱིར། རེག་
126



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བྱ་ཆོས་ཅན། ཁྱོད་ལ་དབྱེ་ན་བཅུ་གཅིག་ཡོད་དེ། འབྱུང་བཞི་འཇམ་རྩུབ་ལྕི་ཡང་གྲང་། །
བཀྲེས་སྐོམ་བཅུ་གཅིག་བདག་ཉིད་དོ། །ཞེས་པ་ལྟར་བཅུ་གཅིག་ཡོད་པའི་ཕྱིར་ཞེས་
བཤད་པ་ལ། གཟུགས་རྣམ་གཉིས་དང་རྣམ་ཉི་ཤུ། །སྒྲ་ནི་རྣམ་པ་བརྒྱད་ཡོད་དེ། རོ་ནི་
རྣམ་དྲུག་དྲི་རྣམ་བཞི། །རེག་བྱ་བཅུ་གཅིག་བདག་ཉིད་དོ། །ཞེས་པ་འདི་བྱུང་། འདི་དག་
ཞིབ་ཏུ་མཐའ་དཔྱད་ཀྱི་སྐབས་སུ་གསལ་བས་འདིར་མ་སྤྲོས་སོ། །
༈ གཉིས་པ་ནི། འགྲེལ་སྦྱོར་བཀོད་པས་ཚང་། གསུམ་པ་མཐའ་དཔྱད་པ་ལ་བཞི།
ཕུང་ཁམས་སྐྱེ་མཆེད་གསུམ་སོ་སོའི་ངོ་བོ་རབ་དབྱེ་དང་བཅས་པ། དེའི་སྒྲ་དོན་གྲངས་
སམ་དགོས་པ་དང་བཅས་པ། དེའི་གོ་རིམ་བསྡུ་ཚུལ་དང་བཅས་པ། རྣམ་པའི་རབ་དབྱེ་
ཁྱད་ཆོས་དང་བཅས་པ་བཤད་པའོ། །དང་པོ་ལ་གཉིས། སོ་སོའི་ངོ་བོ་བཤད་པ་དང༌།
ཐུན་མོང་གི་རབ་དབྱེ་བཤད་པའོ། །དང་པོ་ལ་གསུམ། ཕུང་ཁམས་སྐྱེ་མཆེད་བཤད་པའོ། །
དང་པོ་བཞི། མཚན་ཉིད། རྣམ་གྲངས། དབྱེ་བ། ཁྱད་ཆོས་བཤད་པའོ། །དང་པོ་ནི། དུ་མ་
སྤུངས་པའི་རིགས་སུ་གནས་པའོ། །གཉིས་པ་ནི། དེ་དང་། འདུས་བྱས། དུས། གཏམ་
གཞི། ངེས་པར་འབྱུང་བཅས་སོགས་དོན་གཅིག །དེས་ན་འདུས་བྱས་དང་དངོས་པོ་དོན་མི་
གཅིག་སྟེ། འདུས་མ་བྱས་གསུམ་པོ་དེ་རྫས་གྲུབ་ཀྱི་དངོས་པོར་ཁས་ལེན་པའི་ཕྱིར་རོ། །
འདུས་བྱས་ཡིན་ན། སྐྱེས་པས་མ་ཁྱབ་ཅིང་། སྐྱེ་བས་ཀྱང་མ་ཁྱབ་སྟེ། འདུས་བྱས་མ་
འོངས་པ་མི་སྐྱེ་བའི་ཆོས་ཅན་རྣམས། འདུས་བྱས་སུ་ཁས་ལེན་པའི་ཕྱིར་རོ། །
༈ གསུམ་པ་དབྱེ་བ་ལ་གཟུགས་ཕུང་སོགས་ལྔ་ཡོད་པའི། དང་པོ་གཟུགས་ཕུང་ལ་
བཞི། མཚན་ཉིད། རྣམ་གྲངས། དབྱེ་བ། ཁྱད་ཆོས་བཤད་པའོ། །དང་པོ་ནི། གཟུགས་
རུང་དུ་མ་སྤུངས་པའི་རིགས་སུ་གནས་པ་དེའོ། །གཉིས་པ་ནི། གཟུགས་ཀྱི་ཕུང་པོ།
གཟུགས། བེམ་པོ་གསུམ་དོན་གཅིག །གསུམ་པ་དབྱེ་བ་ལ། རྟེན་བདག་རྐྱེན་དབང་པོ་ལྔ།
དམིགས་རྐྱེན་དོན་ལྔ། རྣམ་པར་རིག་བྱེད་མིན་པའི་གཟུགས་བཤད་པ་དང་གསུམ་མོ། །
127



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དང་པོ་ལ་ལྔ། སོ་སོའི་ངོ་བོ། ཚད་དམ་བཀོད་པ། སྒྲ་དོན། དབྱེ་བ། ཁྱོད་ཆོས་སོ། །
དང་པོ་ནི། རང་འབྲས་མིག་ཤེས་ཀྱི་རྟེན་དུ་གྱུར་པའི་རིགས་གནས་ཀྱི་ནང་གི་རྡུལ་དངས་
པ་དེ་མིག་དབང་གི་མཚན་ཉིད་ཡིན། དེས་གཞན་ལའང་འགྲེའོ། །འདི་དག་ལ་རིགས་
གནས་སྨྲོས་དགོས་ཏེ། དེ་མཚུངས་ཀྱི་མིག་དབང་སོགས་ཡོད་པའི་ཕྱིར་རོ། །གཉིས་པ་
དབང་པོའི་ཚད་དམ་རྡུལ་གྱི་བཀོད་པ་ནི། མིག་དབང་གི་ཚད་ནི་དགུན་འབུ་འབྲིང་པོའི་
ཚད་ཙམ་ཡིན་ལ། བཀོད་པ་ནི་མིག་གི་འབྲས་བུ་ལ་མིག་དབང་གི་རྡུལ་ཕྲ་རབ་རྣམས་
ཀྱིས་ཕྲེང་བ་ལྟར་མཐའ་ནས་བསྐོར་ཏེ་གནས་པ་དཔེར་ན་ཟར་མའམ་གོ་སྙོད་ནག་པོའི་མེ་
ཏོག་ལྟ་བུའོ། །རྣ་བའི་དབང་པོ་ནི། རྣ་བའི་འབྲུག་ཅེས་པ། རྣ་བའི་ནང་ན་གྲོ་གའི་མདུད་
པ་ལྟ་བུ་ཡོད་པ་ལ་བརྟེན་པ། དེ་ཡང་ཕྲེང་བ་ལྟར་སྐོར་བའོ། །སྣའི་དབང་པོ་ནི། འཚུལ་
པའི་ནང་ན་རང་འབྲས་ལ་ཕྲེང་བ་ལྟར་སྐོར་བ་མིག་སྨན་གྱི་ཐུར་མ་གཤིབ་པ་ལྟ་བུའོ། །
ལྕེའི་དབང་པོ་ནི། ཟླ་བ་ཕྱེད་ཁམ་ལྟ་བུ་དབུས་ན་སྐྲ་རྩེའི་ཁྱོན་ཙམ་ཞིག་ལྕེ་དབང་གིས་མ་
ཁེབས་པར་ཡོད་པའོ། །ལུས་དབང་གི་རྡུལ་ཕྲ་རབ་རྣམས་ནི་ལུས་ལྟར་གནས་ཏེ། བྱ་རེག་
ན་འཇམ་གྱི་སྤུ་ལྟ་བུའོ་ཞེས་སྔ་མ་དག་འཆད་དོ། །དེ་ལྟར་ཡང་། རང་འགྲེལ་ལས། རེ་ཞིག་
མིག་གི་རྡུལ་ཕྲ་རབ་རྣམས་ནི་མིག་གི་འབྲས་བུ་ལ་གོ་སྙོད་ཀྱི་མེ་ཏོག་བཞིན་དུ་གནས་ཏེ་ཁ་
དོག་དངས་བས་བཀབ་པས་ན་གྱེས་པར་མི་འགྱུར་རོ། །གཞན་དག་ན་རེ། གོང་བུ་བཞིན་
དུ་བླ་འོག་ན་གནས་ཏེ་ཤེལ་བཞིན་དུ་དངས་བའི་ཕྱིར་ཕན་ཚུན་མི་སྒྲིབ་བོ་ཞེས་ཟེར་རོ། །རྣ་
བའི་དབང་པོའི་རྡུལ་ཕྲ་རབ་ནི་རྣ་བའི་འབྲུག་གི་ནང་ན་གནས་སོ། །སྣའི་དབང་པོའི་རྡུལ་
ཕྲ་རབ་རྣམས་ནི་མཚུལ་བའི་ནང་ན་གནས་ཏེ་དབང་པོ་དེ་གསུམ་ནི་ཕྲེང་བ་བཞིན་དུ་
གནས་སོ། །ལྕེའི་དབང་པོའི་རྡུལ་ཕྲ་རབ་རྣམས་ནི་ཟླ་བ་ཁམ་པ་ལྟ་བུ་ཡིན་ཏེ། ལྕེའི་དབུས་
ན་སྐྲ་རྩེའི་ཁྱོད་ཙམ་ཞིག་ལྕེའི་དབང་པོའི་རྡུལ་ཕྲ་རབ་རྣམས་ཀྱིས་མ་ཁྱབ་པས་སོ་ཞེས་
གྲག་གོ །ལུས་ཀྱི་དབང་པོའི་རྡུལ་ཕྲ་རབ་རྣམས་ནི་ལུས་བཞིན་དུ་གནས་སོ་ཞེས་སོགས་
128



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དང༌། དཔལ་ལྡན་ཟླ་བས་དབུ་མ་ཕུང་པོ་ལྔ་པོ་ལས་ཀྱང་། མིག་གི་དབང་པོ་འདི་ནི་མིག་
གི་རྟེན་གྱི་མིག་གི་འབྲས་བུའི་ནང་ན་དགུན་འབུའི་འབྲས་བུའི་ཚད་ཙམ་ཟར་མའི་མེ་ཏོག་ལྟ་
བུ་ཞེས་སོགས་དང་། རྣ་བའི་དབང་པོའི་རྡུལ་ཕྲ་རབ་ནི་གྲོ་གའི་མདུད་པ་ལྟར་གནས་སོ། །
སྣའི་དབང་པོའི་རྡུལ་ཕྲ་རབ་ནི་མཚུལ་པའི་ནང་ལྟག་ཁུང་གི་ཐད་ཀ་ན་མིག་སྨན་ཐུར་མ་
གཤིབས་པ་ལྟར་གནས་ཏེ་དབང་པོ་དེ་གསུམ་ནི་ཕྲེང་བ་ལྟར་གནས་སོ་ཞེས་སོགས་བཤད་
པ་ལྟར་རོ། །གསུམ་པ་སྒྲ་དོན་ནི། རང་ཡུལ་གཟུགས་ལ་ལྟ་བ་ལ་དབང་བྱེད་པའི་རང་གི་
བདག་འབྲས་མིག་ཤེས་སྐྱེ་བའི་བདག་པོའི་གཙོ་བོ་ཡིན་པས་ན་མིག་གི་དབང་པོ་ཞེས་
འཇོག་པ་སོགས་རིགས་འགྲེའོ། །
༈ བཞི་པ་དབྱེ་བ་ལ། ངོ་བོའི་སྒོ་ནས་རྟེན་བཅས་དེ་མཚུངས་གཉིས་གཉིས་ཡོད་
ཅིང་། རྟེན་བཅས་ལ་ཡང་གསུམ་གསུམ་ཡོད་དེ། གཟུགས་མཐོང་ནས་འགགས་ཟིན་པ་
འདས་པའི་མིག་དབང་། གཟུགས་མཐོང་ནས་འགག་བཞིན་པ་ད་ལྟར་བའི་མིག་དབང་།
གཟུགས་མཐོང་ནས་འགག་པར་འགྱུར་བ་མ་འོངས་པའི་མིག་དབང་དང་གསུམ། དེ་
བཞིན་དུ་གཞན་ལ་ཡང་སྦྱར་དགོས་པ་ཡིན་ནོ། །དེ་ལྟར་ཡང་འཐད་དེ་རང་འགྲེལ་ལས།
དེ་ལ་མིག་གང་གིས་གཟུགས་རྣམས་མཐོང་བའམ་ལྟ་བའམ་ལྟ་བར་འགྱུར་བའི་མིག་དེ་ནི་
རྟེན་པ་དང་བཅས་པ་ཞེས་བྱ་སྟེ་ཞེས་སོགས་བཤད་པས་སོ། །
༈ གཉིས་པ་དེ་མཚུངས་ལ་བཞི་བཞི་ཡོད་དེ། གཟུགས་མ་མཐོང་བར་འགགས་པ་
འདས་པའི་མིག་དབང་། གཟུགས་མ་མཐོང་བར་འགག་བཞིན་པ་ད་ལྟར་བའི་མིག་དབང་།
གཟུགས་མ་མཐོང་བར་འགག་པར་འགྱུར་བ་མ་འོངས་པ་སྐྱེ་བའི་ཆོས་ཅན་གྱི་མིག་དབང་
དང༌། མ་འོངས་པ་མི་སྐྱེ་བའི་ཆོས་ཅན་གྱི་མིག་དབང་ལྟ་བུ་དང་བཞི་ཡོད་པའི་ཕྱིར། དེ་
ལྟར་ཡང་འཐད་དེ། རང་འགྲེལ་ལས། ཁ་ཆེ་བ་རྣམས་ཀྱི་ལྟར་ན་དེ་དང་མཚུངས་པའི་མིག་
ནི་རྣམ་པ་བཞི་སྟེ། གཟུགས་རྣམས་མ་མཐོང་བར་འགགས་པ་དང་འགག་པ་དང་འགག་
129



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པར་འགྱུར་བ་གང་ཡིན་པ་དང་མི་སྐྱེ་བའི་ཆོས་ཅན་གང་ཡིན་པའོ་ཞེས་བཤད་པའི་ཕྱིར་རོ། །
འདིར་རྟེན་བཅས་མ་འོངས་པ་ལ་གཉིས་སུ་མི་འབྱེད་པ་ནི། མ་འོངས་པ་མི་སྐྱེ་བའི་ཆོས་
ཅན་གྱི་དབང་པོ་གཟུགས་ཅན་པ་རྣམས་མཐའ་གཅིག་ཏུ་དེ་མཚུངས་ཁོ་ནར་ངེས་པའི་
གནད་ཀྱིས་ཡིན་ནོ། །
ལྔ་པ་ཁྱད་ཆོས་ལ་གཉིས། བདག་འབྲས་རྣམ་ཤེས་སྐྱེད་ཚུལ་དང༌། རང་ཡུལ་
གཟུགས་ལ་ལྟ་ཚུལ་བཤད་པའོ། །དང་པོ་ནི། མིག་དབང་སོགས་ལྔ་པོ་དེས། རང་འབྲས་
མིག་ཤེས་སོགས་ཀྱི་རྟེན་ནམ་བདག་རྐྱེན་བྱས་པའི་སྒོ་ནས་རྣམ་ཤེས་དེ་དག་བསྐྱེད་པ་
ཡིན་ལ། རྟེན་བྱེད་པའི་གོ་བ་ཡང་བདག་འབྲས་མིག་ཤེས་སོགས་གསལ་མི་གསལ་བདག་
རྐྱེན་མིག་སོགས་གསལ་མི་གསལ་གྱི་རྗེས་སུ་འགྲོ་ལྡོག་བྱེད་པའི་ཆ་ནས་ཡིན་ཏེ། དེ་དག་
གྱུར་པས་འགྱུར་ཉིད་ཕྱིར། །རྟེན་ནི་མིག་ལ་སོགས་པ་ཡིན། །ཞེས་བཤད་པའི་ཕྱིར། དེས་
ན་འབྲས་བུ་རྣམ་ཤེས་ཀྱི་མིང་འདོགས་པའི་ཚེ་གཟུགས་ཀྱི་ཤེས་པ་ཞེས་མི་ཟེར་བར། མིག་
གི་ཤེས་པ་ཞེས་འཇོག་པའི་རྒྱུ་མཚན་ཡང་གྲུབ་པ་ཡིན་ཏེ། མིག་དབང་དེ་མིག་ཤེས་ཀྱི་རྟེན་
ཡིན་ལ། གཟུགས་དེ་དེའི་རྟེན་མིན་པའི་ཕྱིར་དང༌། མིག་དབང་དེ་མིག་ཤེས་ཀྱི་ཐུན་མོང་
མིན་པའི་རྒྱུ་ཡིན་ལ། གཟུགས་དེ་དེ་མིན་པའི་ཕྱིར་རོ། །ཕྱི་མ་མ་གྲུབ་སྟེ། མིག་ནི་རྣམ་
ཤེས་ཚོགས་དྲུག་གི་ནང་ནས་མིག་ཤེས་མ་ཡིན་པ་གཞན་ལྔའི་རྟེན་དུ་མི་འགྱུར་ལ།
གཟུགས་ནི་རྣམ་པར་ཤེས་པ་གཞན་ཡིད་ཀྱི་རྣམ་པར་ཤེས་པའི་དམིགས་པར་ཡང་འགྱུར་
བའི་ཕྱིར་དང་། མིག་དབང་ནི་གང་ཟག་གཞན་རྒྱུད་ཀྱི་མིག་ཤེས་ཀྱི་རྟེན་དུ་མི་འགྱུར་ལ།
གཟུགས་ནི་གང་ཟག་གཞན་རྒྱུད་ཀྱི་མིག་ཤེས་ཀྱི་དམིགས་པར་ཡང་འགྱུར་བའི་ཕྱིར་རོ། །
དཔེར་ན་རྔའི་སྒྲ་དང་ནས་སྨྱུག་བཞིན་ནོ། །དེ་ལྟར་ཡང་འཐད་དེ། དེ་ཕྱིར་ཐུན་མོང་མིན་
པའི་ཕྱིར། །དེ་དག་གིས་ནི་རྣམ་ཤེས་རྟེན། ཞེས་བཤད་པས་སོ། །དེས་ན་མིག་ཤེས་ཀྱི་རྟེན་
བདག་རྐྱེན་དང༌། དེའི་ཐུན་མོང་མིན་པའི་རྒྱུ་གཉིས་ལ་སྐབས་འདིར་སྒྲུབ་བྱེད་སོ་སོར་
130



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བཀོད་པ་མ་མཐོང་བར་ཕན་ཚུན་སྒྲུབ་བྱེད་དུ་བཀོད་པ་ཡང་ནོར་བར་གོ་དགོས་སོ། །འོ་ན་
རྟེན་མིག་དབང་ལ་རྡུལ་ཕྲན་ཇི་སྙེད་ཡོད་པ་དེ་དག་ཐམས་ཅད་ཀྱིས་མིག་ཤེས་སྐྱེད་དམ་
སྙམ་ན། མ་ངེས་ཏེ། མིག་དབང་ལ་བསགས་པའི་རྡུལ་ཕྲན་ཇི་སྙེད་ཡོད་པ་དེ་དག་རེ་
འགའ་ཐམས་ཅད་ཀྱིས་སྐྱེད་ལ། རེས་འགའ་ཕྱོགས་འགའ་ཞིག་གིས་སྐྱེད། ཕྱོགས་གཅིག་
ཤོས་ཀྱིས་མི་སྐྱེ་བ་ཡང་ཡོད་པའི་ཕྱིར་རོ། །དེ་བཞིན་དུ་ལྕེ་དབང་གི་བར་དུ་འདྲ་ལ། ལུས་
དབང་གི་བསགས་རྡུལ་དེ་དག་གིས་ནི། ཕྱོགས་ཅི་རིགས་ཀྱིས་ལུས་ཤེས་སྐྱེད་ཀྱི། ཕྱོགས་
ཐམས་ཅད་ཀྱིས་སྐྱེད་པ་ནི་མེད་དོ་ཞེས་བྱེ་བྲག་སྨྲ་བ་འདོད་དོ། །དེ་ལྟར་འཐད་དེ། རང་
འགྲེལ་ལས། དེ་ལ་མིག་གི་དབང་པོའི་རྡུལ་ཕྲ་རབ་རྣམས་རེས་འགའ་ནི་ཐམས་ཅད་
བརྟེན་པ་དང་བཅས་པ་དག་ཡིན་ནོ། །རེས་འགའ་ནི་དེ་དང་མཚུངས་པ་དག་ཡིན་ནོ། །
རེས་འགའ་ནི་ཁ་ཅིག་བརྟེན་པ་དང་བཅས་པ་ཡིན་ལ། ཁ་གཅིག་དེ་དང་མཚུངས་པ་
ཡིན་ཏེ། ལྕེའི་དབང་པོའི་རྡུལ་ཕྲ་རབ་ཀྱི་བར་དུ་ཡང་དེ་དང་འདྲའོ། །ལུས་ཀྱི་དབང་པོའི་
རྡུལ་ཕྲ་རབ་རྣམས་ནི། རིལ་གྱིས་རྟེན་པ་དང་བཅས་པ་ནི་མེད་དེ་ཞེས་སོགས་བཤད་པའི་
ཕྱིར་རོ། །འོན་ཀྱང་མིག་དབང་གི་རྡུལ་ཕྲ་རབ་གཅིག་ཁོ་ནས་མིག་ཤེས་སྐྱེད་པ་ནི་མེད་དེ།
རང་འགྲེལ་ལས། དབང་པོའི་རྡུལ་ཕྲ་རབ་བམ་ཡུལ་གྱི་རྡུལ་ཕྲ་རབ་གཅིག་གིས་རྣམ་པར་
ཤེས་པ་བསྐྱེད་པ་ནི་མེད་དེ། རྣམ་པར་ཤེས་པའི་ཚོགས་ལྔ་པོ་དག་གི་རྟེན་དང་དམིགས་པ་
ནི་བསགས་པ་ཡིན་པའི་ཕྱིར་རོ་ཞེས་བཤད་པའི་ཕྱིར་རོ། །
༈ གཉིས་པ་ཡུལ་ལ་ལྟ་ཚུལ་གྱི་ཁྱད་པར་ནི། སྤྱིར་འདིའི་ལུགས་ནི་མིག་དབང་
གིས་གཟུགས་ལ་ལྟ་ཞིང་མཐོང་བ་དང་། རྣ་བའི་དབང་པོས་སྒྲ་ཐོས་པ་ཡིན་གྱི། མིག་ཤེས་
ཀྱིས་གཟུགས་མཐོང་བ་མིན་ཏེ། མིག་གིས་གཟུགས་རྣམས་མཐོང་རྟེན་བཅས། །དེ་ལ་
བརྟེན་པའི་རྣམ་ཤེས་མིན། །ཞེས་བཤད་པའི་ཕྱིར་རོ། །གལ་ཏེ་མིག་ཤེས་ཁོ་ནས་མཐོང་བ་
བཀག་པ་ཡིན་གྱི་མིག་ཤེས་ཀྱིས་གཏན་ནས་མི་མཐོང་བ་མ་ཡིན་ནོ་སྙམ་ན་དེ་ཡང་མི་
131
༢



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འཐད་དེ། གང་ཕྱིར་བར་དུ་ཆོད་པ་ཡི། །གཟུགས་ནི་མཐོང་བར་མིན་ཕྱིར་ལོ། །ཞེས་མིག་
ཤེས་ཀྱི་གཟུགས་མཐོང་ན་བར་དུ་ཆོད་པའི་གཟུགས་མཐོང་བར་ཐལ་བའི་སྐྱོན་སྟོན་པའི་
ཕྱིར། དེས་ན་གཟུགས་ཀྱི་སྐྱེ་མཆེད་མིག་ཤེས་ཀྱི་དམིགས་པ་ཡིན་ཡང་དེའི་མཐོང་བྱ་མ་
ཡིན་ནོ། །དེ་ཡང་མིག་དབང་གིས་རང་དང་མ་ཕྲད་པའི་གཟུགས་མཐོང་ཞིང་། རྣ་བའི་
དབང་པོས་རང་དང་མ་ཕྲད་པའི་སྒྲ་ཐོས་ལ་སྣ་ལྕེ་ལུས་གསུམ་གྱིས་ནི་རང་དང་ཕྲད་པའི་དྲི་
རོ་རེག་བྱ་གསུམ་ཡུལ་དུ་བྱེད་པ་ཡིན་ཏེ། མིག་དང་ཡིད་དང་རྣ་བ་དང་ནི། །ཡུལ་དང་མ་
ཕྲད་གསུམ་གཞན་དུ། །རྣ་ལ་སོགས་པ་གསུམ་གྱིས་ནི། །ཡུལ་ནི་མཉམ་པ་འཛིན་པར་
འདོད། །ཅེས་བཤད་པའི་ཕྱིར་རོ། །དེས་ན་མིག་གི་མངོན་ཤེས་དང་། རྣ་བའི་མངོན་ཤེས་
གཉིས་ཡོད་ལ། སྣ་ལྕེ་ལུས་གསུམ་གྱི་མངོན་ཤེས་མི་འཇོག་པའི་རྒྱུ་མཚན་ཡང་ཡོད་དེ། དེ་
གསུམ་གྱིས་རང་དང་ཕྲད་པའི་ཡུལ་ཁོ་ན་ལ་འཇུག་པས་རྒྱང་རིང་པོའི་ཡུལ་ལ་མི་འཇུག་
པའི་ཕྱིར་རོ། །
༈ གཉིས་པ་དམིགས་རྐྱེན་དོན་ལྔ་བཤད་པ་ལ་ལྔ། སོ་སོའི་ངོ་བོ། སྒྲ་དོན། རྣམ་
གྲངས། དབྱེ་བ། ཁྱད་ཆོས་སོ། །དང་པོ་ནི། རང་འབྲས་མིག་ཤེས་ཀྱི་དམིགས་རྐྱེན་བྱེད་
པའི་རིགས་སུ་གནས་པའི་ཕྱིའི་སྐྱེ་མཆེད་དེ་དོན་ལྔའི་ཟླས་ཕྱེ་བའི་གཟུགས་ཀྱི་མཚན་ཉིད་
ཡིན། དེ་ལ་རིགས་གནས་སྨོས་དགོས་ཏེ། དེ་མཚུངས་ཀྱི་གཟུགས་ཀྱི་སྐྱེ་མཆེད་ཡོད་པའི་
ཕྱིར། དེས་གཞན་ལའང་སྦྱར་རོ། །གཉིས་པ་ནི། གཟུགས་སུ་རུང་བས་ན་གཟུགས།
མཉན་པར་བྱ་བས་སྒྲ། བསྣམ་པར་བྱ་བས་དྲི། མྱང་བར་བྱ་བས་རོ། །རེག་པར་བྱ་བས་
རེག་བྱའོ། །གསུམ་པ་ནི། དོན་ལྔའི་ཟླས་ཕྱེ་བའི་གཟུགས། གཟུགས་ཀྱི་ཁམས། གཟུགས་
ཀྱི་སྐྱེ་མཆེད་གསུམ་དོན་གཅིག །དེས་གཞན་ལའང་སྦྱར་བར་འགྲེའོ། །བཞི་པ་དབྱེ་བ་ལ་
ངོ་བོ་དང་བྱེད་ལས་ཀྱི་སྒོ་ནས་དབྱེ་བ་གཉིས། དང་པོ་ལ། དོན་ལྔའི་ཟླས་ཕྱེ་བའི་གཟུགས་
དེ་ལ་བསྡུ་ན་དབྱིབས་ཀྱི་གཟུགས་དང་ཁ་དོག་གི་གཟུགས་གཉིས་ཡོད་ཅིང་། སོ་སོར་ཕྱེ་ན།
132



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དབྱིབས་ཀྱི་གཟུགས་ལ་རིང་བ་ཐུང་བ། ལྷམ་པ་སྟེ་གྲུ་བཞི། ཟླུམ་པ་སྟེ་རིལ་མོ། མཐོ་བ།
དམའ་བ། ཕྱལ་ལེ་བ་སྟེ་མཉམ་པ། ཕྱལ་ལེ་བ་མིན་པ་སྟེ་མི་མཉམ་པ་དང་བརྒྱད་ཡོད། ཁ་
དོག་གི་གཟུགས་ལ་སྔོ་སེར་དཀར་དམར་ཏེ་རྩ་བའི་ཁ་དོག་བཞི། སྤྲིན། དུ་བ། རྡུལ། ཁུག་
རྣ་སྟེ་ལྷོ་བུར་མ། ཉིན་མོའི་མདངས་སྒྲིབ་པའི་གྲིབ་མ། ཉི་མའི་འོད། སྣང་བ་སྟེ་ནོར་བུ་ལ་
སོགས་པའི་འོད། མཚན་མོའི་མུན་པ་སྟེ་ཡན་ལག་གི་ཁ་དོག་བརྒྱད་བསྡོམས་པས་ཉི་ཤུའོ། །
ཉི་ཤུ་པོ་དེ་ཡང་བསྡུ་ན། དབྱིབས་སུ་ཡོད་ལ་ཁ་དོག་ཏུ་མེད་པ། ཁ་དོག་ཏུ་ཡོད་ལ་དབྱིབས་
སུ་མེད་པ། གཉིས་ཀར་དུ་ཡོད་པ་དང་གསུམ་དུ་འདུས་པ་ཡིན་ཏེ། རིང་པོ་ལ་སོགས་པའི་
བརྒྱད་པོ་དེ་དང་པོ། སྔོ་སེར་དཀར་དམར་བཞི། གྲིབ་མ་ཉི་མ་སྣང་མུན་བཞི་སྟེ་བརྒྱད་པོ་
དེ་གཉིས་པ། སྤྲིན་དུ་བ་རྡུལ་ཁུག་སྣ་བཞི་པོ་དེ་གསུམ་པ་ཡིན་པའི་ཕྱིར་རོ། །དེ་ཡང་
འཐད་དེ། རང་འགྲེལ་ལས། གཟུགས་ཀྱི་སྐྱེ་མཆེད་ཁ་དོག་ཏུ་ཡོད་ལ་དབྱིབས་སུ་མེད་པ་
ཡང་ཡོད་དེ་སྔོན་པོ་དང་སེར་པོ་དང་དཀར་པོ་དང་དམར་པོ་དང་གྲིབ་མ་དང་ཉི་མ་དང་སྣང་
བ་དང་མུན་པ་ཞེས་བྱའོ། །དབྱིབས་སུ་ཡོད་ལ་ཁ་དོག་ཏུ་མེད་པ་ཡང་ཡོད་དེ། རིང་བ་ལ་
སོགས་པའི་ཕྱོགས་ལུས་ཀྱི་རྣམ་པ་རིག་བྱེད་ཀྱི་ངོ་བོ་ཉིད་དག་གོ །གཉིས་ཀར་ཡོད་པ་ཡང་
ཡོད་དེ། གཟུགས་ཀྱི་སྐྱེ་མཆེད་ལྷག་མའོ་ཞེས་བཤད་པའི་ཕྱིར་རོ། །འོ་ན་སྤྲིན་ལྟ་བུ་ཁ་
དོག་དང་དབྱིབས་ཀྱི་གཞི་མཐུན་དུ་ཁས་ལེན་ནམ་སྙམ་ན། སྤྲིན་ལྟ་བུ་ལ་ཁ་དོག་དང་
དབྱིབས་གཉིས་ཆར་ཡོད་པ་ཡིན་གྱི་གཞི་མཐུན་མ་ཡིན་ཏེ། རང་འགྲེལ་ལས། ཇི་ལྟར་
རྫས་གཅིག་ལ་གཉིས་ཆར་ཡོད་ཅེ་ན། དེ་ལ་གཉིས་ཀ་མངོན་པའི་ཕྱིར་ཏེ། ཡོད་པ་འདི་ནི་
ཤེས་པའི་དོན་ཡིན་གྱི་སྤྱོད་པའི་དོན་ནི་མ་ཡིན་ཞེས་དང་། རྒྱལ་སྲས་ལས། བྱེ་བྲག་ཏུ་སྨྲ་
བ་དག །དེ་ལ་ཤེས་པ་གཉིས་ཆར་འཇུག་པ་ཡིན་གྱི་རྫས་གཅིག་ལ་མཚན་ཉིད་གཉིས་ཀ་
དང་ལྡན་པ་ནི་མ་ཡིན་ནོ་ཞེས་ལན་འདེབས་སོ་ཞེས་བཤད་པའི་ཕྱིར་རོ། ། །
གཉིས་པ་བྱེད་ལས་ཀྱི་སྒོ་ནས་དབྱེ་ན། རྟེན་བཅས་དང་དེ་དང་མཚུངས་པ་གཉིས་
133



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡོད་པའི་རྟེན་བཅས་ལ་མིག་གིས་མཐོང་ནས་འགགས་པ་འདས་པའི་གཟུགས་ཀྱི་སྐྱེ་
མཆེད། མཐོང་ནས་འགག་བཞིན་པ་ད་ལྟར་བའི་གཟུགས་ཀྱི་སྐྱེ་མཆེད། མཐོང་ནས་
འགག་པར་འགྱུར་བ་མ་འོངས་པའི་གཟུགས་ཀྱི་སྐྱེ་མཆེད་དང་གསུམ། དེ་མཚུངས་ལ་མིག་
གིས་མ་མཐོང་བར་འགགས་པ་འདས་པའི། འགག་བཞིན་པ་ད་ལྟར་བའི། འགག་པར་
འགྱུར་བ་སྐྱེ་བ་དང་། མི་སྐྱེ་བའི་ཆོས་ཅན་གྱི་མ་འོངས་པ་གཉིས་དང་བཞི་ཡོད་དེ། རང་
འགྲེལ་ལས། ཡིད་ནི་མི་སྐྱེ་བའི་ཆོས་ཅན་ཁོ་ན་དེ་དང་འདྲ་བ་ཡིན་ནོ། །གཟུགས་གང་དག་
མིག་གིས་མཐོང་བར་གྱུར་པ་དང་། མཐོང་བ་དང་། མཐོང་བར་འགྱུར་བ་དེ་དག་ནི་རྟེན་པ་
དང་བཅས་པའོ། །དེ་དང་འདྲ་བ་ནི་རྣམ་པ་བཞི་སྟེ། གང་དག་མཐོང་བ་ཉིད་དུ་འགགས་པ་
དང༌། འགག་པ་དང་། འགག་པར་འགྱུར་བ་དང་མི་སྐྱེ་བའི་ཆོས་ཅན་རྣམས་ཏེ་ཞེས་བཤད་
པའི་ཕྱིར་རོ། །དེ་བཞིན་སྒྲ་ལའང་ངོ་བོ་དང་བྱེད་ལས་ཀྱི་དབྱེ་བ་གཉིས་ལས། དང་པོ་ལ་
ཟིན་པའི་འབྱུང་བ་ལ་བརྟེན་པའི་སྒྲ་སེམས་ཅན་དུ་སྟོན་པ་སྙན་མི་སྙན་གཉིས། ཟིན་པའི་
འབྱུང་བ་ལ་བརྟེན་པའི་སྒྲ་སེམས་ཅན་དུ་མི་སྟོན་པ་སྙན་མི་སྙན་གཉིས། མ་ཟིན་པའི་
འབྱུང་བ་ལ་བརྟེན་པའི་སྒྲ་སེམས་ཅན་དུ་སྟོན་པ་སྙན་མི་སྙན་གཉིས། མ་ཟིན་པའི་འབྱུང་
བ་ལ་བརྟེན་པའི་སྒྲ་སེམས་ཅན་དུ་མི་སྟོན་པ་སྙན་མི་སྙན་གཉིས་དང་བརྒྱད་ཡོད། དེ་ལ་
ཟིན་པ་དང་མ་ཟིན་པའི་འབྱུང་བའི་ཁྱད་པར་ནི། སེམས་སེམས་བྱུང་སྐྱེ་བའི་རྟེན་གྱི་དངོས་
པོར་བཟུང་བ་དང་། དེར་མ་བཟུང་བ་ལ་བྱེད་དེ། དཔལ་ལྡན་ཟླ་བས། དེ་ལ་སེམས་དང་
སེམས་བྱུང་སྐྱེ་བའི་རྟེན་ཉིད་དུ་བཟུང་བས་ན་ཟིན་པའོ་ཞེས་བཤད་པའི་ཕྱིར་རོ། །འདིར་
སེམས་སེམས་བྱུང་སྐྱེ་བའི་རྟེན་དུ་བཟུང་ཞེས་པའི་དོན། སེམས་སེམས་བྱུང་སྐྱེ་བའི་
དམིགས་རྐྱེན་ཙམ་བྱས་པ་ལ་ཟེར་ན། མ་ཟིན་པའི་གཟུགས་སྒྲ་སོགས་ལའང་ཧ་ཅང་
ཐལ་ལ། དེ་སྐྱེ་བའི་རྟེན་བདག་རྐྱེན་བྱས་པ་ཞིག་དགོས་ན། ཟིན་པའི་གཟུགས་དྲི་རོ་རེག་
བྱ་བཞིས་བདག་རྐྱེན་ཇི་ལྟར་བྱེད་ཅེས་མཁས་པ་ཡོངས་ལ་དྲིས་ཤིག །སེམས་ཅན་དུ་སྟོན་
134



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་དང་མི་སྟོན་པའི་ཁྱད་པར་ནི། སྒྲ་གང་གིས་སེམས་ཅན་ངེས་པར་བྱེད་པ་དང་མི་བྱེད་པ་སྟེ།
དཔལ་ལྡན་ཟླ་བས། སེམས་ཅན་དུ་སྟོན་པའི་སྒྲ་ནི་སེམས་ཅན་དུ་ངེས་པར་བྱེད་པའི་སྒྲ་སྟེ་
སྒྲ་གང་གིས་སེམས་ཅན་ཏེ་སྲོག་ཆགས་སོགས་ཞེས་ངེས་པར་འགྱུར་བ་དེ་ནི་སེམས་ཅན་དུ་
སྟོན་པའོ། །ཟློག་པ་ནི་སེམས་ཅན་མ་ཡིན་པར་སྟོན་པའོ་ཞེས་བཤད་པའི་ཕྱིར། དེ་ཡང་
ཟིན་པའི་འབྱུང་བ་ལ་བརྟེན་པའི་སྒྲ་སེམས་ཅན་དུ་སྟོན་པ་ནི་སྐྱེས་བུ་རང་གིས་སྨྲས་པའི་
ངག་སྒྲ་ལྟ་བུ། སེམས་ཅན་དུ་མི་སྟོན་པ་ནི་ཕེག་རྡོབ་པ་ཐལ་མོ་བརྡབ་པའི་སྒྲ་ལྟ་བུ། མ་
ཟིན་པའི་འབྱུང་བ་ལ་བརྟེན་པའི་སྒྲ་སེམས་ཅན་དུ་སྟོན་པ་ནི་རང་གི་སྤྲུལ་པས་སྨྲས་པའི་
ངག་སྒྲ་ལྟ་བུ། སེམས་ཅན་དུ་མི་སྟོན་པ་ནི། ཆུ་དང་རླུང་སོགས་ཀྱི་སྒྲ་ལྟ་བུ། དེས་ན་ངག་སྒྲ་
ལ་ཟིན་པའི་འབྱུང་བ་ལ་བརྟེན་པས་མ་ཁྱབ་སྟེ། གང་སྤེལ་ལས། གལ་ཏེ་ངག་གི་སྒྲ་ལ་
ཟིན་པའི་འབྱུང་བ་ཆེན་པོའི་རྒྱུ་ལས་བྱུང་བ་ཡང་ཡོད་པ་མ་ཡིན་ནམ། དཔེར་ན་ཚངས་པ་
འདོད་པར་གཏོགས་པའི་སྤྲུལ་པས་སྨྲས་པ་དང་། བསམ་གཏན་གཉིས་པར་སྐྱེས་པ་རྣམས་
ཀྱི་ངག་གི་རྣམ་པར་རིག་བྱེད་ལྟ་བུ་སྟེ། རྣམ་རིག་སྤྱོད་དང་བཅས་དག་ན། །ཞེས་འབྱུང་
བའི་ཕྱིར་རོ་ཟེར་ན། ཡོད་མོད་ཀྱི། འདི་ནི་ཉེས་པ་མེད་དེ། དཔེ་ཉིད་དུ་ཉེ་བར་བླངས་པའི་
ཕྱིར་རོ་ཞེས་བཤད་པའི་ཕྱིར་རོ། །དབྱེ་སྒོ་གཉིས་པ་ལ་རྟེན་བཅས་དང་དེ་མཚུངས་གཉིས་
སྔར་དང་འདྲ་བའོ། །དྲི་ལའང་ངོ་བོའི་སྒོ་ནས། ཞིམ་མི་ཞིམ་མཉམ་མི་མཉམ་གཉིས་སྟེ་
བཞི། བྱེད་ལས་ཀྱི་སྒོ་ནས་རྟེན་བཅས་དང་དེ་མཚུངས་གཉིས་སོ། །རོ་ལའང་རང་བཞིན་
ནམ་རྩ་བའི་སྒོ་ནས་མངར་བ་སོགས་དྲུག །ཡན་ལག་གི་སྦྱོར་བའི་སྒོ་ནས་དྲུག་པོ་རེ་རེ་ལ་
མངར་བའི་མངར་བ་སོགས་དྲུག་དྲུག །དེ་རེ་རེ་ལ་ནུས་པའི་སྒོ་ནས་གསུམ་གསུམ་དུ་ཕྱེ་
བས། རོ་བརྒྱར་འགྱུར་ཏེ། དཔལ་ལྡན་ཟླ་བས། རྩ་བའི་རོ་འདི་རྣམས་ཀྱི་ཡང་དག་འབྱོར་
བ་ལས་རོའི་དབྱེ་བ་མཐའ་ཡས་པར་འགྱུར་རོ་ཞེས་བཤད་པའི་ཕྱིར་རོ། །ཡུལ་ཅན་གྱི་སྒོ་
ནས་རྟེན་བཅས་དང་དེ་མཚུངས་གཉིས་སོ། །རེག་ལའང་ངོ་བོའི་སྒོ་ནས་རྒྱུ་འབྱུང་བའི་རེག་
135
，ས་༢༦



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བྱ་བཞི་དང་། འབྲས་བུ་འབྱུང་འགྱུར་ཡང་བ་ལ་སོགས་པ་བདུན་ཏེ་བཅུ་གཅིག་ཡོད། དེ་
ཡང་འབྱུང་བ་བཞི་འོག་ཏུ་འཆད། འཇམ་པ་ནི་འབྲས་བུ་རེག་ན་བདེ་བ་བསྐྱེད་པ་སྟེ་མེ་
དང་ཆུའི་ཁམས་ཤས་ཆེ་བའོ། །རྩུབ་པ་ནི་རེག་ན་མི་བདེ་བ་སྐྱེད་པ་སྟེ་ས་དང་རླུང་ཤས་ཆེ་
བའོ། །ལྕི་བ་ནི་དངོས་པོ་རྣམས་འཇལ་བའི་གནོད་པ་སྟེ་ས་དང་ཆུ་ཤས་ཆེ་བའོ། །ཡང་བ་
ནི་ལྡོག་པ་སྟེ་མེ་དང་རླུང་ཤས་ཆེ་བའོ། །གྲང་བ་ནི་འབྲས་བུ་དྲི་བ་འདོད་པའི་བློ་བསྐྱེད་པ་
སྟེ་ཆུ་དང་རླུང་ཤས་ཆེ་བའོ། །བསྐྱེས་པ་ནི་འབྲས་བུ་ཟ་འདོད་པའི་བློ་སྐྱེད་པ་སྟེ་རླུང་ཤས་ཆེ་
བའོ། །སྐོམ་པ་ནི་འབྲས་བུ་བཏུང་བ་འདོད་པའི་བློ་བསྐྱེད་པ་སྟེ་མེ་དང་རླུང་ཤས་ཆེ་བའོ། །
དེ་ལྟར་ཡང་འཐད་དེ། དཔལ་ལྡན་ཟླ་བས། དངོས་པོ་གང་ལ་འབྱུང་བ་མེ་དང་ཆུའི་ཁམས་
ཤས་ཆེ་བ་དེ་ནི་འཇམ་པ་ཉིད་དོ། །ས་དང་རླུང་ཤས་ཆེ་བ་དེ་ནི་རྩུབ་པ་ཉིད་དོ། །ས་དང་ཆུ་
ཤས་ཆེ་བ་དེ་ནི་ལྕི་བ་ཉིད་དོ། །མེ་དང་ཆུ་ཤས་ཆེ་བ་དེ་ནི་ཡང་བ་ཉིད་དོ། །ཆུ་དང་རླུང་ཆེ་བ་
དེ་ནི་གྲང་བ་ཉིད་དོ། །རླུང་ཤེས་ཆེ་བ་དེ་ནི་བཀྲེས་པའོ། །མེ་དང་རླུང་ཤས་ཆེ་བ་དེ་ནི་སྐམ་
པའོ་ཞེས་བཤད་པའི་ཕྱིར་རོ། །གཉིས་པ་ཡུལ་ཅན་ནམ་བྱེད་ལས་ཀྱི་སྒོ་ནས་རྟེན་བཅས་
དང་དེ་མཚུངས་གཉིས་ཡོད་པ་སྔ་མ་དང་འདྲའོ། །ལྔ་པ་ཁྱད་ཆོས་ལ་གཉིས། སའི་ཁྱད་
པར་དང་། འབྲས་བུ་རྣམ་ཤེས་སྐྱེད་ཚུལ་ལོ། །དང་པོ་འོག་ཏུ་འཆད། །
གཉིས་པ་ལ་དངོས་དང་རྩོད་སྤང་གཉིས། དང་པོ་ནི། འོ་ན་ཡུལ་གཟུགས་ཉི་ཤུ་ལ་
སོགས་པ་དེ་དག་གིས་འབྲས་བུ་རྣམ་ཤེས་སྐྱེད་པའི་ཚེ། གཅིག་གིས་རྣམ་ཤེས་གཅིག་ཁོ་ན་
སྐྱེད་དམ་གཅིག་གིས་རྣམ་ཤེས་དུ་མ་སྐྱེད་པ་ཡང་ཡོད་དམ་སྙམ་ན། དེ་ལ་སྤྱིར་སྐྱེ་མཆེད་ཀྱི་
གཟུགས་ཀྱི་ནང་ཚན་གཅིག་ཁོ་ནས་གང་ཟག་གཅིག་ཁོ་ནའི་རྣམ་ཤེས་སྐྱེད་པ་ཡོད་དེ།
གཟུགས་སྔོན་པོ་ལྟ་བུ་གཅིག་གིས་སྔོན་འཛིན་མིག་ཤེས་གཅིག་ཁོ་ན་སྐྱེད་པ་ཡོད་པའི་
ཕྱིར། ཡང་གཟུགས་གཅིག་ཁོ་ནས་གང་ཟག་སོ་སོའི་རྣམ་ཤེས་དུ་མ་སྐྱེད་པ་ཡང་ཡོད་དེ།
ཟླ་གཟུགས་གཅིག་གིས་ཟླ་བ་ཚེས་པ་ལ་ལྟ་བའི་གང་ཟག་དུ་མའི་མིག་ཤེས་སྐྱེད་པ་ཡོད་
136



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
པའི་ཕྱིར། ཡང་སྐྱེ་མཆེད་ཀྱི་གཟུགས་དུ་མས་གང་ཟག་གཅིག་གི་རྣམ་ཤེས་སྐྱེད་པ་ཡང་
ཡོད་དེ། ནོར་བུའི་དབྱིབས་དང་ཁ་དོག་གཉིས་ཀྱིས་ནོར་བུ་ལ་ལྟ་བའི་གང་ཟག་གཅིག་གི་
མིག་ཤེས་བསྐྱེད་པ་དང་། གཡུལ་བཤམ་པ་ལ་ལྟ་བའི་གང་ཟག་གི་ཚོགས་མང་པོས་གང་
ཟག་གཅིག་གི་མིག་ཤེས་བསྐྱེད་པ་ལ་སོགས་པ་ཡོད་པའི་ཕྱིར་རོ། །དེ་བཞིན་དུ་སྐྱེ་མཆེད་
གཟུགས་ཅན་དུ་མས་གང་ཟག་དུ་མའི་མིག་ཤེས་སྐྱེད་ཚུལ་ཡང་ཤེས་ནུས་སོ། །ཉན་ཤེས་
ལའང་དེས་འགྲེ་ལ། འོན་ཀྱང་དྲི་རོ་རེག་བྱ་གསུམ་གྱིས་ནི་གཟུང་ཡུལ་གཅིག་གིས་གང་
ཟག་དུ་མའི་དབང་ཤེས་སྐྱེད་པ་མེད་དེ། དེ་དག་གི་ཡུལ་དང་དབང་པོའི་རྡུལ་འཕྲད་ནས་
དབང་ཤེས་བསྐྱེད་དགོས་པ་གང་ཞིག །གཟུང་ཡུལ་གཅིག་ཉིད་གང་ཟག་དུ་མའི་དབང་
མངོན་དང་ཕྲད་པ་མེད་པའི་ཕྱིར་རོ། །གཟུང་ཡུལ་དུ་མས་རྣམ་ཤེས་གཅིག་སྐྱེད་པའི་ཚུལ་
ནི་དཔེར་ན་རེག་བྱ་བཅུ་གཅིག་བཤད་པའི་རེག་བྱ་འཇམ་པ་ལྟ་བུ་གཅིག་ཁོ་ནས་ལུས་ཤེས་
བསྐྱེད་པ་དང་། འབྱུང་བ་ས་དང་ཆུ་ལྟ་བུ་གཉིས་སམ་འབྱུང་བ་ས་དང་འབྱུང་འགྱུར་འཇམ་
པ་ལྟ་བུ་གཉིས་ཁོ་ནས་སྐྱེད་པ་དང་། འབྱུང་བ་གསུམ་དང་འབྱུང་འགྱུར་འཇམ་པ་ལྟ་བུ་
བཞི་ཁོ་ནས་བསྐྱེད་པ་དང་། འབྱུང་བ་བཞི་དང་འབྱུང་འགྱུར་འཇམ་པ་ལྟ་བུ་ལྔ་ཁོ་ནས་
བསྐྱེད་པའི་བར་ཡོད་ཀྱི། དེ་བཅུ་གཅིག་ལས་དྲུག་གིས་ལུས་ཤེས་སྐྱེད་པ་ནི་མེད་དེ།
འཇམ་རྩུབ་གཉིས་ཀྱི་རེག་བྱ་ཅིག་ཆར་དུ་མི་ཚོར་བ་ལ་སོགས་པའི་ཕྱིར་རོ། །དེ་ལྟར་ཡང་
འཐད་དེ། རང་འགྲེལ་ལས། གང་འདི་གཟུགས་རྣམ་པ་མང་པོ་བཤད་པ་དེ་ལ། རེས་
འགའ་ནི་རྫས་གཅིག་གིས་མིག་གི་རྣམ་པར་ཤེས་པ་བསྐྱེད་པར་བྱེད་དེ། གང་གི་ཚེ་དེའི་
རྣམ་པ་བྱེ་བྲག་ཏུ་གཅོད་པར་འགྱུར་བ་ནའོ། །རེས་འགའ་ནི་མང་པོས་ཏེ་གང་གི་ཚེ་བྱེ་བྲག་
ཏུ་མི་གཅོད་པ་ན་སྟེ་དཔེར་ན་ཐག་རིང་པོ་ནས་དམག་གཤོམ་པའམ། ནོར་བུའི་ཚོགས་ཀྱི་
ཁ་དོག་དང་དབྱིབས་དུ་མ་ལ་ལྟ་བའི་ལྟ་བུའོ་ཞེས་སོགས་དང་། ལུས་ཀྱི་རྣམ་པར་ཤེས་པ་ནི།
ཁ་ཅིག་ན་རེ་ཤིན་ཏུ་མང་ན་འབྱུང་བ་ཆེན་པོ་བཞི་དག་དང་འཇམ་པ་ཉིད་ལ་སོགས་པ་
137



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཅིག་དང་རེག་བྱ་ལྔས་སྐྱེད་དོ་ཞེས་ཟེར་རོ་ཞེས་བཤད་པའི་ཕྱིར་རོ། །
གཉིས་པ་རྩོད་པ་སྤང་བ་ལ་རྩོད་པ་དང་ལན་གཉིས། དང་པོ་ལ་ཁ་ཅིག་ན་རེ། དེ་
ལྟར་ན་རྣམ་ཤེས་ཚོགས་ལྔ་པོ་དེ་ཚོགས་སྤྱིའི་ཡུལ་ཅན་ཡིན་པར་ཐལ། ལུས་ཀྱི་རྣམ་ཤེས་དེ་
ཡང་འབྱུང་བཞི་སོགས་རེག་བྱ་དུ་མའི་ཡུལ་ཅན་ཡིན། མིག་ཤེས་དེ་ཡང་ཁ་དོག་དང་
དབྱིབས་སོགས་གཟུགས་ཀྱི་སྐྱེ་མཆེད་དུ་མའི་ཡུལ་ཅན་ཡིན་པའི་ཕྱིར། འདོད་ན། ཆོས་
མངོན་པ་ལས། རྣམ་ཤེས་ཚོགས་ལྔ་པོ་རང་གི་མཚན་ཉིད་ཀྱི་ཡུལ་ཅན་དུ་བཤད་པ་དང་
འགལ་ལོ་ཞེས་རྩོད་པ་ཡིན་ཏེ། རང་འགྲེལ་ལས། དེ་ལྟར་ན་རྣམ་པར་ཤེས་པའི་ཚོགས་ལྔ་
པོ་དག་སྤྱིའི་ཡུལ་ཅན་དུ་འགྱུར་གྱི། རང་གི་མཚན་ཉིད་ཀྱི་ཡུལ་ཅན་མ་ཡིན་ནམ་ཞེ་ན་ཞེས་
བཤད་པའི་ཕྱིར་རོ། །
གཉིས་པ་ལན་ལ་དངོས་དང་། རང་མཚན་གཉིས་སོ་སོར་ངོས་བཟུང་བའོ། །དང་པོ་
རྣམ་ཤེས་ཚོགས་ལྔ་པོ་ཚོགས་སྤྱིའི་ཡུལ་ཅན་ཡིན་པར་ཐལ་བ་ནི་འདོད་ལ། དེ་ལྟར་ན་ཡང་
རང་གི་མཚན་ཉིད་ཀྱི་ཡུལ་ཅན་མིན་པར་ཐལ་བ་ལ་ཁྱབ་པ་མ་ངེས་པ་ཡིན་ཏེ། རང་གི་
མཚན་ཉིད་ལ་སྐྱེ་མཆེད་ཀྱི་རང་བཞིན་མཚན་ཉིད་དང་། རྫས་ཀྱི་རང་གི་མཚན་ཉིད་གཉིས་
ཡོད་པ་ལས། ཆོས་མངོན་པ་ལས། རྣམ་ཤེས་ཚོགས་ལྔ་པོ་དེ་སྐྱེ་མཆེད་ཀྱི་རང་གི་མཚན་
ཉིད་ཀྱི་ཡུལ་ཅན་དུ་བཤད་ཀྱི། རྫས་ཀྱི་རང་གི་མཚན་ཉིད་ཁོ་ནའི་ཡུལ་ཅན་དུ་མ་བཤད་
པའི་ཕྱིར། དེ་ཡང་འཐད་དེ། རང་འགྲེལ་ལས། འདི་དག་ནི་སྐྱེ་མཆེད་ཀྱི་རང་གི་མཚན་
ཉིད་ཀྱི་ཡུལ་ཅན་དུ་འདོད་ཀྱི། རྫས་ཀྱི་མཚན་ཉིད་ནི་མ་ཡིན་པས་ཉེས་པ་མེད་དོ་ཞེས་
བཤད་པའི་ཕྱིར་དང་། དེའི་འགྲེལ་བཤད་གང་སྤེལ་ལས། སྐྱེ་མཆེད་ཀྱི་རང་གི་མཚན་ཉིད་
ཀྱང་སྔོན་པོ་དང་རིང་པོ་ལ་སོགས་པའི་སྤྱི་ཡིན་པས་སྤྱི་ཡུལ་ཅན་དུ་ཁས་བླང་བར་འགྱུར་ཏེ།
དེའི་ཕྱིར་གྲུབ་པ་ལ་བསྒྲུབས་སོ་ཞེས་བཤད་པའི་ཕྱིར་རོ། །གཉིས་པ་ནི་འོ་ན་འདིར་
སྐབས་ཀྱི་སྐྱེ་མཆེད་རང་མཚན་དང་། རྫས་རང་མཚན་གྱི་ཁྱད་པར་གང་ཡིན་སྙམ་ན།
138



，
ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བཤད་པར་བྱ་སྟེ། འདི་གཉིས་ནི་སྤྱི་བྱེ་བྲག་སྟེ། སྐྱེ་མཆེད་རང་མཚན་ནི། གཟུགས་ཅན་གྱི་
སྐྱེ་མཆེད་བཅུ་པོ་ཐམས་ཅད་ལ་འཇོག་ལ། འདི་གཉིས་ཀྱི་ཟླས་ཕྱེ་བའི་རྫ་ས་རང་མཚན་ནི་
རགས་པ་དང་རྡུལ་ཕྲན་གཉིས་ཀྱི་ཟླས་ཕྱེ་བའི་རྫས་རྡུལ་ཕྲ་རབ་ལ་འཇོག་པ་མ་ཡིན་གྱི།
སྔོ་སེར་དཀར་དམར་སོགས་དོན་ལྔའི་དབྱེ་བའི་ནང་ཚན་སོ་སོ་བ་དེ་དག་ལ་འཇོག་པའི་
ཕྱིར་རོ། །དེ་ལྟར་ཡང་འཐད་དེ། གང་སྤེལ་ལས། ཡང་སྐྱེ་མཆེད་ཀྱི་རང་གི་མཚན་ཉིད་
གང་ཞིག་ཡིན་ལ། རྗེས་ཀྱི་རང་གི་མཚན་ཉིད་ཀྱང་གང་ཞིག་ཡིན་ཞེ་ན། མིག་ལ་སོགས་
པའི་རྣམ་པར་ཤེས་པ་མཚུངས་ལྡན་དང་བཅས་པའི་རྟེན་དང་དམིགས་པར་རུང་བ་ནི་ཅི་
རིགས་པར་མིག་ལ་སོགས་སྐྱེ་མཆེད་རྣམས་དང་སྐྱེ་མཆེད་རྣམས་ཀྱི་རང་གི་མཚན་ཉིད་དོ། །
ཞེས་དང་། རྫས་ཀྱི་རང་གི་མཚན་ཉིད་ནི་སྔོན་པོ་ལ་སོགས་པ་རྣམས་ཀྱི་རང་གི་ངོ་བོ་ཐུན་
མོངས་མ་ཡིན་པ་མིག་གི་རྣམ་པར་ཤེས་པ་ལ་སོགས་པས་ཤེས་པར་བྱའོ། །ཞེས་དང་། ཁྱད་
པར་དུ་ཡང་དེ་ཉིད་ལས། འདིར་རྫས་ཀྱི་སྒྲས་ནི་སྔོན་པོ་ལ་སོགས་པའི་རིགས་བརྗོད་ཀྱི།
རྡུལ་ཕྲ་རབ་ཀྱི་རྫས་ནི་མ་ཡིན་ཏེ། རྣམ་པར་ཤེས་པའི་ཚོགས་ལྔ་ནི་བསགས་པ་ལ་
དམིགས་པའི་ཕྱིར་རོ་ཞེས་ཤིན་ཏུ་གསལ་བར་བཤད་པའི་ཕྱིར་རོ། །དེས་ན་འདི་གཉིས་ཀྱི་
ཟླས་ཕྱེ་བའི་རྫས་རང་མཚན་ཡིན་ན་སྐྱེ་མཆེད་རང་མཚན་ཡིན་པས་ཁྱབ་སྟེ། དེ་ཡིན་ན།
གཟུགས་ཅན་གྱི་སྐྱེ་མཆེད་བཅུ་པོ་གང་རུང་ཡིན་པས་ཁྱབ་པའི་ཕྱིར། འོན་ཀྱང་སྐྱེ་མཆེད་
རང་མཚན་ཡིན་ན། དེ་གཉིས་ཀྱི་ཟླས་ཕྱེ་བའི་རྫས་རང་མཚན་ཡིན་པས་མ་ཁྱབ་སྟེ། སྔོ་
སེར་གཉིས་དང་། ཁ་དོག་དང་དབྱིབས་གཉིས་ཚོགས་ལྟ་བུ་སྐྱེ་མཆེད་རང་མཚན་ཡིན་ཡང་
ཅིག་ཤོས་མིན་པའི་ཕྱིར་ཏེ། དེ་སྐྱེ་མཆེད་ཡིན་པའི་ཕྱིར་ཏེ། དེ་མིག་ཤེས་ཀྱི་གཟུང་ཡུལ་
ཡིན་པའི་ཕྱིར་ཏེ། དེ་གཉིས་ཀྱི་ཟླས་ཕྱེ་བའི་རྫ་ས་རང་མཚན་མ་ཡིན་པའི་ཕྱིར་ཏེ། རྫས་
གཉིས་ཚོགས་པའི་ཚོགས་སྤྱི་ཡིན་པའི་ཕྱིར། དེ་ལ་ཁོ་ན་རེ། རང་མཚན་གཉིས་ཀྱི་ངོས་
འཛིན་དེ་ལྟར་ན་གོང་གི་རྩོད་ལན་དང་འགལ་ཏེ། འདི་དག་ནི་སྐྱེ་མཆེད་ཀྱི་རང་གི་མཚན་
139



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཉིད་ཀྱི་ཡུལ་ཅན་དུ་འདོད་ཀྱི། རྫ་ས་ཀྱི་མཚན་ཉིད་ནི་མ་ཡིན་པས་ཉེས་པ་མེད་དོ་ཞེས་དེ་
སྐབས་ཀྱི་རྫས་རང་མཚན་དེ་མིག་ཤེས་ཀྱི་གཟུང་ཡུལ་མ་ཡིན་པར་བཤད་ཅིང་། སྔོན་པོ་
དང་སེར་པོ་སོགས་མིག་ཤེས་ཀྱི་གཟུང་ཡུལ་དུ་འགྱུར་བའི་ཕྱིར་སྙམ་ན། ཁྱོད་རྣམ་པའི་
འཁྲུལ་གཞི་ཐམས་ཅད་དེས་བྱས་པར་སྣང་མོད། རྩོད་ལན་དང་འབྲེལ་ཆགས་པ་འདི་ལྟར་
ཡིན་ཏེ། གོང་དུ་གཟུགས་ཀྱི་སྐྱེ་མཆེད་སོ་སོ་དུ་མས་མིག་ཤེས་བསྐྱེད་པ་དང་རེག་བྱ་དུ་མ་
འདུས་པས་ལུས་ཤེས་སྐྱེད་པར་ཁས་བླངས་པ་ལ། གཟུགས་ཀྱི་སྐྱེ་མཆེད་དུ་མ་འདུས་པ་ལ་
ལྟ་བའི་མིག་ཤེས་ཆོས་ཅན། རང་གི་གཟུང་དོན་ཚོགས་སྤྱིའི་ཡུལ་ཅན་མིན་པར་ཐལ། ཆོས་
ཅན་ཡིན་པའི་ཕྱིར། འདོད་ན། རང་ཉིད་གཟུང་དོན་རང་མཚན་གྱི་ཡུལ་ཅན་མ་ཡིན་པར་
ཐལ་ལོ་ཞེས་པའི་རྩོད་པའི་ལན་དུ། ཕྱི་མ་ལ་མ་ཁྱབ་སྟེ། མིག་ཤེས་མ་འཁྲུལ་བ་རང་གི་
གཟུང་དོན་མིག་དབང་གི་ཡུལ་དུ་གྱུར་པའི་གཟུགས་ཀྱི་སྐྱེ་མཆེད་རང་མཚན་པ་ལ་གཅིག་
ཡུལ་དུ་ཡོད་པ་ཞིག་དགོས་ཀྱི། རང་གི་གཟུང་དོན་གཟུགས་ཀྱི་སྐྱེ་མཆེད་ཀྱི་ནང་ཚན་གྱི་
རྫས་རེ་རེ་ཁོ་ན་ཡུལ་དུ་ཡོད་པ་ཞིག་མི་དགོས་པའི་ཕྱིར་ཞེས་པ་ནི་རྩོད་ལན་དེའི་དོན་
ཡིན་ལ། དེ་ལ་འཕྲོས་ནས། ཕྱི་རོལ་པས་འདོད་པའི་གཟུགས་ཉིད་ལ་སོགས་པའི་སྤྱི་
གཟུང་དོན་དུ་བྱེད་ན་རྟོག་པར་འགྱུར་གྱི། གཟུགས་ཀྱི་སྐྱེ་མཆེད་དུ་མ་འདུས་པ་གཟུང་
ཡུལ་དུ་བྱེད་ན་རྟོག་པ་ཡིན་པས་མ་ཁྱབ་སྟེ། སྔོན་འཛིན་དབང་ཤེས་དེ། སྔོན་པོའི་རྡུལ་ཕྲན་
དུ་མ་འདུས་པ་གཟུང་ཡུལ་དུ་བྱེད་ཀྱང་རྟོག་པར་མི་འགྱུར་བ་དང་མཚུངས་པའི་ཕྱིར་རོ་
ཞེས་དང་། གཟུགས་ཀྱི་སྐྱེ་མཆེད་དང་སྒྲའི་སྐྱེ་མཆེད་གཉིས་ལྟ་བུ་སྐྱེ་མཆེད་ཐ་དད་པ་
གཉིས་གཟུང་ཡུལ་དུ་བྱེད་ན་རྟོག་པར་འགྱུར་གྱི། གཟུགས་ཀྱི་སྐྱེ་མཆེད་ཐ་དད་པ་གཉིས་
གཟུང་ཡུལ་དུ་བྱེད་ཀྱང་རྟོག་པར་མི་འགྱུར་ཏེ། རང་གི་སྐྱེ་མཆེད་ཀྱི་གཟུགས་གཟུང་ཡུལ་
དུ་བྱས་པ་ཡིན་པའི་ཕྱིར་རོ་ཞེས་པའི་བཤད་པ་གཉིས་ཀྱང་གང་སྤེལ་ལས་བཤད་དེ། གང་
སྤེལ་ལས། གཞན་དུ་ན་སྔོན་པོ་ལ་སོགས་པའི་རང་གི་མཚན་ཉིད་ཀྱི་ཡུལ་ཅན་གྱི་ཤེས་པ་
] 4)



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡང་སྤྱིའི་ཡུལ་ཅན་དུ་འགྱུར་ཏེ། རྡུལ་ཕྲ་རབ་ཀྱི་རྫས་དུ་མ་སྐྱེད་པར་བྱ་བ་ཡིན་པའི་ཕྱིར་
ཞེས་དང་། དེ་ལ་མིག་གི་དབང་པོའི་ཡུལ་ཁོ་ན་ལ་མིག་གི་རྣམ་པར་ཤེས་པ་སྐྱེ། གཞན་ལ་
ནི་མ་ཡིན་པས། འདི་དག་ནི་སྐྱེ་མཆེད་ཀྱི་རང་གི་མཚན་ཉིད་ལ་སྐྱེ་མཆེད་ཀྱི་རང་གི་མཚན་
ཉིད་ཀྱི་ཡུལ་ཅན་དུ་འདོད་ཀྱི་ཞེས་སོགས་བཤད་པའི་ཕྱིར་རོ། ། །
འོ་ན་འདིར་སྐབས་ཀྱི་རྫས་རང་མཚན་དེ། རྫས་རྡུལ་ཕྲ་རབ་ལ་མི་འཇོག་པར་སྔོ་
སེར་སོགས་ལ་འཇོག་ན། མིག་ཤེས་མ་འཁྲུལ་བ་རྣམས་འདི་སྐབས་ཀྱི་རྫས་རང་མཚན་ཁོ་
ནའི་གཟུང་ཡུལ་ཅན་དུ་ཁས་བླངས་ན་སྐྱོན་ཅི་ཡོད་སྙམ་ན། སྐྱོན་ཡོད་དེ། ཁ་དོག་དང་
དབྱིབས་འདུས་པ་ལ་ལྟ་བའི་མིག་ཤེས་མ་འཁྲུལ་བ་མི་སྲིད་པར་ཐལ་བའི་སྐྱོན་ཡོད་པའི་
ཕྱིར། དེ་ཡང་འཐད་དེ། གང་སྤེལ་ལས། གལ་ཏེ་རྫས་ཀྱི་རང་གི་མཚན་ཉིད་ཀྱི་ཡུལ་ཅན་
དུ་འདོད་ན་ཉེས་པ་ཅིར་འགྱུར་ཞེ་ན། འདུས་པ་ལ་དམིགས་པའི་མིག་ལ་སོགས་པའི་རྣམ་
པར་ཤེས་པ་མི་སྐྱེ་བར་འགྱུར་ན་དེ་སྐྱེ་བ་ཡང་ཡིན་ནོ་ཞེས་བཤད་པའི་ཕྱིར་རོ། །དེས་ན་
མཁས་མཆོག་དབྱིག་གཉེན་གྱི་ལུང་དེ། དཔལ་ལྡན་ཆོས་ཀྱི་གྲགས་པའི་རིགས་པའི་
གཞུང་ལུགས་སུ་ཡང་ལེགས་པར་དྲངས་ནས་དཔྱད་པ་མཛད་པའི་ཚེ། མཁས་པར་གྲགས་
པ་ཕལ་མོ་ཆེ་འདིར་སྐབས་ཀྱི་རྫས་རང་མཚན་དེ་རྫས་རྡུལ་ཕྲ་རབ་ཁོ་ན་ཡིན་པར་བཟུང་
ནས་ངལ་བ་ལྷུར་ལེན་པ་ཤ་སྟག་མཐོང་བས་ཁོ་བོས་ཡིད་ཆེས་པའི་ལུང་རྣམ་དག་རིགས་
པས་བཀྲོལ་ཏེ་དཔལ་འབུམ་ཕྲག་གསུམ་པའི་དགོངས་པ་ལེགས་པར་གསོས་བཏབ་པ་
ཡིན་པས་ཤེས་ལྡན་དག་དགའ་བ་བསྐྱེད་པར་མཛོད་ཅིག །
༈ བཞི་པ་རྣམ་པར་རིག་བྱེད་མ་ཡིན་པའི་གཟུགས་འོག་ཏུ་འཆད། བཞི་པ་
གཟུགས་ཀྱི་ཕུང་པོའི་ཁྱད་ཆོས་ལ་གསུམ། ངོ་བོའི་ཁྱད་པར། གཟུགས་ཅན་རྩོམ་པའི་
ཚུལ། གཟུགས་ཅན་སྐྱེ་བའི་ཚུལ་ལོ། །དང་པོ་ངོ་བོ་ངོས་བཟུང་བ་དང་དེ་ལ་སྐྱོན་སྤང་བ་
གཉིས། དང་པོ་ནི། གཟུགས་རུང་གཟུགས་ཀྱི་ངོ་བོ་ཡིན་ཞིང་། གཟུགས་སུ་རུང་བའི་གོ་
141



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དོན་ཡང་། གནོད་པ་བྱར་རུང་བ་ཡིན་ལ། དེའི་དོན་ཡང་ལག་པ་ལ་སོགས་པས་འདུས་ཏེ་
རེག་ན་ཡོངས་སུ་འགྱུར་བ་བསྐྱེད་པ་སྟེ། རང་འགྲེལ་ལས། ཅིའི་ཕྱིར་རྣམ་པར་རིག་བྱེད་
མ་ཡིན་པའི་བར་འདི་གཟུགས་ཀྱི་ཕུང་པོ་ཞེས་བྱ་ཞེ་ན། བཅོམ་ལྡན་འདས་ཀྱིས་དགེ་སློང་
དག་གཟུགས་སུ་ཡོད་ཅིང་གཟུགས་སུ་རུང་བས་དེའི་ཕྱིར་གཟུགས་ཉེ་བར་ལེན་པའི་ཕུང་
པོ་ཞེས་བྱའོ། །ཅི་གཟུགས་སུ་རུང་ཞེ་ན། ལག་པས་འདུས་ཏེ་རེག་པ་ན་ཡང་གཟུགས་སུ་
རུང་ངོ་ཞེས་རྒྱས་པར་གསུངས་པ་ལྟ་བུའོ། །གཟུགས་སུ་རུང་ཞེས་བྱ་བ་ནི་གནོད་པ་བྱར་
རུང་ཞེས་བྱ་བའི་ཐ་ཚིག་སྟེ། ཞེས་དང་། གཟུགས་ཀྱི་གནོད་པ་གང་ཞེ་ན་ཡོངས་སུ་འགྱུར་
བ་སྐྱེད་པའོ། །གཞན་དག་ན་རེ་གཟུགས་སུ་རུང་བ་ནི་ཐོགས་པའོ་ཞེས་ཟེར་རོ་ཞེས་བཤད་
པའི་ཕྱིར་རོ། །དེས་ན་བྱེ་སྨྲ་བའི་ལུགས་གཞིར་བཅས་ལ་གཟུགས་རུང་གཟུགས་ཀྱི་ངོ་བོ་
ཡིན་ལ། གཟུགས་རུང་གི་དོན་གནོད་པ་བྱ་རུང་སྟེ་ཡོངས་སུ་འགྱུར་བ་བསྐྱེད་པ་ལ་བཤད་
པ་དང་ཐོགས་པ་དང་བཅས་པས་གཟུགས་རུང་གི་དོན་དུ་འཇོག་པ་གཉིས་བྱུང་བ་ནི། དོན་
གྱི་གནད་གཅིག་པས་རྩོད་ལན་ཕྱོགས་གཅིག་དུ་མཛད་པ་ཡིན་ནོ། །གཉིས་པ་དེ་ལ་སྐྱོན་
སྤང་བ་ལ་གསུམ། རྡུལ་ཕྲ་རབ་ལ་མ་ཁྱབ་པ་སྤང་བ། འདས་མ་འོངས་ཀྱི་གཟུགས་ལ་མ་
ཁྱབ་པ་སྤང་བ། རྣམ་པར་རིག་བྱེད་མ་ཡིན་པའི་གཟུགས་ལ་མ་ཁྱབ་པ་སྤང་བ་དང་གསུམ།
དང་པོ་ནི། རྡུལ་ཕྲ་རབ་ཆོས་ཅན། གཟུགས་མིན་པར་ཐལ། གཟུགས་རུང་མིན་པའི་ཕྱིར་ཏེ།
ལག་པས་འདུས་ཏེ་རེག་ན་གནོད་པ་བྱར་རུང་བའམ་ཡོངས་སུ་འགྱུར་བ་བསྐྱེད་པ་མིན་
པའི་ཕྱིར་དང་། ཐོགས་བཅས་མིན་པའི་ཕྱིར་ཟེར་ན། རྣམ་པར་ཕྱེ་བའི་ལན་བཏབ་སྟེ།
རྡུལ་ཕྲ་རབ་དེ་གང་ལ་བྱེད། རྫས་རྡུལ་ཕྲ་རབ་ལ་བྱེད་དམ། བསགས་རྡུལ་ཕྲ་རབ་ལ་བྱེད།
དང་པོ་ལྟར་ན། དེ་གཟུགས་མིན་པར་ཐལ་བ་འདོད་དེ། གཟུགས་རུང་གཉིས་པོ་གང་ཡང་
མིན་པའི་ཕྱིར། གཉིས་པ་ལྟར་ན། དེ་གཟུགས་རུང་མ་ཡིན་པ་མ་གྲུབ་སྟེ། ཆ་ཤས་དང་
བཅས་པས་རེག་པས་གནོད་པ་བྱར་རུང་ཞིང་ཐོགས་བཅས་ཀྱང་ཡིན་པའི་ཕྱིར། དེ་ཡང་
142



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
འཐད་དེ། རང་འགྲེལ་ལས། འོ་ན་ནི་རྡུལ་ཕྲ་རབ་གཟུགས་མ་ཡིན་པར་འགྱུར་ཏེ་གཟུགས་
སུ་མེད་པའི་ཕྱིར་རོ། །རྡུལ་ཕྲ་རབ་ཀྱི་གཟུགས་གཅིག་པུ་ལོག་ཤིག་ཏུ་འགྱུར་བ་ནི་མེད་པ་
ཉིད་དོ། །འདུས་པ་ལ་གནས་པ་དེ་ལ་ནི་གཟུགས་སུ་རུང་བ་ཉིད་དོ་ཞེས་བཤད་པའི་
ཕྱིར་རོ། །རང་འགྲེལ་དེའི་དོན་ཡང་འདི་ཡིན་ཏེ། རྡུལ་ཕྲ་རབ་ཆོས་ཅན། རེག་པས་གནོད་
པ་བྱར་རུང་དང༌། ཐོགས་བཅས་གཉིས་ཀ་མིན་ཏེ། བསྟན་མེད་ཐོགས་མེད་ཀྱི་ཆ་མེད་ཡན་
གར་བ་ཡིན་པའི་ཕྱིར་ཞེས་པའི་རྩོད་པ་ནི། འོ་ན་ནི་རྡུལ་ཕྲ་རབ་གཟུགས་མིན་པར་འགྱུར་ཏེ།
གཟུགས་སུ་མེད་པའི་ཕྱིར་རོ་ཞེས་བསྟན་ལ། དེའི་ལན་ནི། རྫས་རྡུལ་ཕྲ་རབ་ནི་ཆ་མེད་
ཡན་གར་བ་བསྟན་མེད་ཐོགས་མེད་ཡིན་པས་དེ་གཟུགས་རུང་མིན་པར་ཐལ་བ་ནི་
འདོད་ལ། བསགས་པའི་རྡུལ་ཕྲ་རབ་ནི། ཆ་མེད་ཡན་གར་དུ་མི་གནས་ཤིང་ཐོགས་
བཅས་ཡིན་པས་གཟུགས་རུང་གཉིས་ཀ་མིན་པ་མ་གྲུབ་པའི་ཕྱིར་ཏེ། སྒྲ་མེད་ཕྲ་རབ་རྡུལ་
རྫས་བརྒྱད། །ཅེས་བསགས་རྡུལ་རྫས་བརྒྱད་དང་ལྷན་ཅིག་སྐྱེ་བ་ཡིན་པའི་ཕྱིར་ཞེས་པ་ནི།
རྡུལ་ཕྲ་རབ་ཀྱི་གཟུགས་གཅིག་པུ་ལོགས་ཤིག་ཏུ་འགྱུར་བ་ནི་མེད་པ་ཉིད་དོ་ཞེས་པ་མན་
ཆད་ཀྱིས་བསྟན་པ་ཡིན་ནོ། །དེས་ན་རྫས་རྡུལ་ཕྲ་རབ་གཟུགས་མིན་པ་ནི་རང་འགྲེལ་
འགྲེལ་བཤད་རྣམ་གཉིས་དང་བཅས་པ་ཀུན་གྱི་དགོངས་པ་ཡིན་ཏེ། དེའི་འགྲེལ་བཤད་
རྒྱལ་སྲས་ལས། འོ་ན་ནི་རྡུལ་ཕྲ་རབ་ཅེས་བྱ་བ་ནི་རྫས་ཀྱི་རྡུལ་ཕྲ་རབ་ཀྱི་གཟུགས་ནི་
གཟུགས་ཡིན་པར་མི་འགྱུར་ཏེ། ཅིའི་ཕྱིར་ཞེ་ན། གཟུགས་སུ་མེད་པའི་ཕྱིར་ཏེ་ཆ་ཤས་
མེད་པ་ཉིད་པས་གཟུགས་སུ་མེད་པའི་ཕྱིར་རོ་སྙམ་དུ་བསམ་པའོ། །ཀླན་ཀ་འདི་ནི་རྫས་
རྡུལ་ཕྲ་རབ་ལ་ནི་ཆ་ཤས་མེད་པ་ཡིན་པར་གནོད་པ་བྱེད་པའི་གཟུགས་སུ་རུང་བ་དང༌།
ཐོགས་པ་ཡོད་པའི་གཟུགས་སུ་རུང་བས་ཀྱང་གཟུགས་སུ་རུང་བར་བྱར་མི་ནུས་སོ་ཞེས་
ཕྱོགས་གཉིས་ཀ་ལ་ཡང་ཉེ་བར་བཀོད་པ་ཡིན་ནོ་ཞེས་རྫས་རྡུལ་ཕྲ་རབ་གཟུགས་རུང་
མིན་པར་དངོས་སུ་བཤད་པའི་ཕྱིར་དང་། དེའི་འགྲེལ་བཤད་གང་སྤེལ་ལས་ཀྱང་། འོ་ན་
143



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ནི་རྡུལ་ཕྲ་རབ་ཅེས་བྱ་བ་ལ་གལ་ཏེ་གཟུགས་སུ་རུང་བ་ཡོངས་སུ་འགྱུར་བ་བསྐྱེད་པ་དང་
ཐོགས་པ་ཡིན་ན་ནི། གཉིས་ཀ་ལྟར་ཡང་གཟུགས་སུ་མི་འགྱུར་ཏེ་ཆ་ཤས་མེད་པ་ཡིན་པའི་
ཕྱིར། དེ་ནི་ཇི་ལྟར་ལྟ་བར་མི་ནུས་པ་དེ་ལྟར་དུ་ལག་པ་ལ་སོགས་པའི་འདུས་ཏེ་རེག་པ་དེ་
དག་གིས་རེག་པར་ཡང་མི་ནུས་པས་ཡོངས་སུ་འགྱུར་བ་ཡང་མ་ཡིན་ལ་ཐོགས་པ་ཡང་མ་
ཡིན་ནོ་སྙམ་དུ་སེམས་པའོ། །འདི་ནི་རྫས་ཀྱི་རྡུལ་ཕྲ་རབ་ལ་མངོན་པར་འདོད་ཀྱི། འདུས་
པའི་རྡུལ་ཕྲ་རབ་ལ་ནི་མིན་ཏེ། དེ་ནི་རྫས་བརྒྱད་པ་ཡིན་པས་གཟུགས་སུ་རུང་བར་མི་
འགལ་ལོ། །དེ་ཉིད་ཀྱི་ཕྱིར་རྡུལ་ཕྲ་རབ་ཀྱི་གཟུགས་གཅིག་པུ་ལོགས་ཤིག་ཏུ་གྱུར་པ་ནི་
མེད་དོ་ཞེས་སྨོས་ཏེ། འདོད་ན་དབང་པོ་མེད་པ་དང་། །སྒྲ་མེད་ཕྲ་རབ་རྡུལ་རྫས་བརྒྱད། །
ཅེས་བྱ་བ་ལ་སོགས་པར་ངེས་པའི་ཕྱིར་རོ། །འདུས་པ་ལ་གནས་པ་དེ་ལ་ནི་གཟུགས་སུ་
རུང་བ་ཉིད་དེ་ཡོངས་སུ་འགྱུར་བའི་ཐོགས་པ་ཡིན་ནོ་ཞེས་རྫས་རྡུལ་ཕྲ་རབ་གཟུགས་མིན་
པ་དང་ཅིག་ཤོས་གཟུགས་ཡིན་པར་གསལ་བར་བཤད་པའི་ཕྱིར་རོ། །གཉིས་པ་ནི།
འདས་མ་འོངས་ཀྱི་གཟུགས་རྣམས་ཆོས་ཅན། གཟུགས་མིན་པར་ཐལ། གཟུགས་རུང་
མིན་པའི་ཕྱིར་ཏེ། རེག་པས་གནོད་པ་བྱར་རུང་དང་ཐོགས་བཅས་གཉིས་མིན་པའི་ཕྱིར་
ཟེར་ན། སྐྱོན་མེད་དེ། འདས་པའི་གཟུགས་ནི་ད་ལྟ་གནོད་པ་བྱར་རུང་མིན་ཡང་ཁོ་རང་གི་
དུས་སུ་རེག་པས་གནོད་པ་བྱས་ཟིན་པའི་ཕྱིར་དང་། མ་འོངས་པ་སྐྱེ་བའི་ཆོས་ཅན་གྱི་
གཟུགས་ནི་ཁོ་རང་གི་དུས་སུ་གནོད་པ་བྱེད་པར་འགྱུར་བ་ཡིན་པའི་ཕྱིར་དང་། མ་འོངས་
པ་མི་སྐྱེ་བའི་ཆོས་ཅན་གྱི་གཟུགས་ནི་གཟུགས་རུང་གཞན་དང་རིགས་མཐུན་པ་དེའི་
རིགས་སུ་གནས་པ་ཡིན་པའི་ཕྱིར། དཔེར་ན་བུད་ཤིང་བཞིན་ནོ། །དེ་ཡང་འཐད་དེ། རང་
འགྲེལ་ལས། འོ་ན་ནི་འདས་པ་དང་མ་འོངས་པ་གཟུགས་མིན་པར་འགྱུར་རོ། །དེ་ཡང་
གཟུགས་སུ་ཡོད་ཟིན་པ་དང་། གཟུགས་སུ་ཡོད་པར་འགྱུར་བ་དང་དེ་དང་རིགས་མཐུན་
པའི་ཕྱིར་གཟུགས་ཡིན་ཏེ་བུད་ཤིང་བཞིན་ནོ་ཞེས་བཤད་པའི་ཕྱིར་རོ། །གསུམ་པ་ནི། རྣམ་
144



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པར་རིག་བྱེད་མིན་པའི་གཟུགས་ཆོས་ཅན། གཟུགས་མིན་པར་ཐལ། གཟུགས་རུང་མིན་
པའི་ཕྱིར་ཏེ། རེག་པས་གནོད་པ་བྱར་རུང་མིན་པ་དང་ཐོགས་བཅས་མིན་པའི་ཕྱིར་ཟེར་ན།
འདིའི་ལན་ལ་བྱེ་བྲག་སྨྲ་བ་སྤྱི་པའི་ལན་དང་། དབྱིག་གཉེན་སྔ་མའི་ལན་གཉིས། དང་པོ་ནི།
དེ་གཟུགས་རུང་མིན་པའི་སྐྱོན་མེད་དེ། ཁོ་རང་ལ་རེག་པས་གནོད་པ་བྱར་མེད་ཀྱང་ཁོ་
ཀུན་ནས་སློང་བྱེད་ཀྱི་རྣམ་པར་རིག་བྱེད་ཀྱི་གཟུགས་ལ་གནོད་པ་བྱས་པས་ཁོ་ལ་ཡང་
གནོད་པ་བྱེད་པར་འགྱུར་བའི་ཕྱིར། དཔེར་ན་ཤིང་ལྗོན་པ་ལ་རླུང་གིས་གནོད་པ་བྱས་ཏེ་
གཡོ་བ་ན། དེའི་གྲིབ་མའང་གཡོ་བ་བཞིན་ནོ་ཟེར་ན། དཔེ་དོན་མི་མཚུངས་ཏེ། འོ་ན་རྣམ་
པར་རིག་བྱེད་མ་ཡིན་པ་ཀུན་ནས་སློང་བྱེད་ཀྱི་རྣམ་པར་རིག་བྱེད་ལོག་ན། རྣམ་པར་རིག་
བྱེད་མ་ཡིན་པ་ཡང་ལོག་པར་འགྱུར་བར་ཐལ། ལྗོན་ཤིང་ལོག་ན། དེའི་གྲིབ་མ་བཟློག་
པའི་ཕྱིར། གཉིས་པ་ནི། དབྱིག་གཉེན་སྔ་མ་བཙུན་པ་དབྱིག་ཤེས་ན་རེ། རྩ་བའི་སྐྱོན་དེ་
མེད་དེ། རྣམ་པར་རིག་བྱེད་མ་ཡིན་པའི་རྟེན་འབྱུང་བ་གཟུགས་སུ་ཡོད་པའི་ཕྱིར། དེ་ལ་
ཁ་ཅིག་ན་རེ། འོ་ན་མིག་ཤེས་ཀྱང་གཟུགས་སུ་ཡོད་པར་ཐལ། མིག་ཤེས་ཀྱི་རྟེན་མིག་
དབང་གཟུགས་སུ་ཡོད་པའི་ཕྱིར་ཞེ་ན། འདིའི་ལན་ལ་གཞན་ལན་དང་རང་ལན་གཉིས་
ལས། དང་པོ་ནི། སྔ་རབས་ཀྱི་རྗེས་འབྲང་ཁ་ཅིག་ན་རེ། དེ་གཉིས་མི་མཚུངས་ཏེ། རྣམ་
པར་རིག་བྱེད་མིན་པའི་གཟུགས་ནི་རང་གི་རྟེན་འབྱུང་བ་ལ་ལྗོན་ཤིང་གི་གྲིབ་མ་ལྗོན་ཤིང་
ལ་དངོས་སུ་བརྟེན་པའམ། ནོར་བུའི་འོད་ནོར་བུ་ལ་དངོས་སུ་བརྟེན་པ་ལྟར་རྟེན་དང་
བརྟེན་པ་གྲུབ་སྡེ་རྫས་གཅིག་པའི་ཚུལ་གྱིས་བརྟེན་ལ། མིག་དབང་ནི་མིག་ཤེས་འབྱུང་
བའི་རྒྱུ་ཙམ་ཡིན་གྱི་སྔ་མ་དེ་ལྟར་མ་ཡིན་པའི་ཕྱིར་ཞེས་ཟེར་ན། དཔེ་དེ་ལྟར་མི་འཐད་དེ།
ལྗོན་ཤིང་གི་གྲིབ་མ་དང་ནོར་བུའི་འོད་ནི། བྱེ་བྲག་སྨྲ་བའི་ལུགས་ཀྱིས། རང་རང་གི་རྟེན་
འབྱུང་བ་བཞི་ཚན་རེ་རེ་ལ་བརྟེན་པར་བཤད་ཀྱི། དེ་དག་ལྗོན་ཤིང་སོགས་ལ་དངོས་སུ་མ་
བརྟེན་པའི་ཕྱིར་དང་། གལ་ཏེ་བརྟེན་དུ་ཆུག་ཀྱང་དེ་གཉིས་མཚུངས་ན། རྣམ་པར་རིག་
145



， གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བྱེད་མིན་པའི་རྟེན་འབྱུང་བ་འགགས་ཏེ། ལོག་ན། རྣམ་པར་རིག་བྱེད་མ་ཡིན་པ་ཡང་
འགག་པར་འགྱུར་ལ། ལྗོན་ཤིང་སོགས་འགགས་ན་དེའི་གྲིབ་མ་སོགས་ཀྱང་འགག་པའི་
ཕྱིར་རོ། །འདོད་ན། འདོད་གཏོགས་རྣམ་རིག་མིན་སྐད་ཅིག །ཕྱིན་ཆད་འདས་པའི་འབྱུང་
ལས་སྐྱེས། །ཞེས་སོགས་བཤད་པ་དང་འགལ་ལོ། །
གཉིས་པ་རང་ལན་ནི། དེ་གཉིས་མི་མཚུངས་ཏེ། མིག་ཤེས་ལ་རྟེན་མིག་དབང་
གཉིས་ཡོད་ལ། རྣམ་པར་རིག་བྱེད་མིན་པའི་རྟེན་ལ་འབྱུང་བ་ཁོ་ན་ཡིན་པས་ཁྱབ་པའི་
ཕྱིར་རོ། །འདི་ཡན་ཆད་ཀྱི་རྩོད་ལན་ཐམས་ཅད་རང་འགྲེལ་ཉིད་ལས་གསལ་བར་
བཞུགས་ཏེ། འོ་ན་ནི་རྣམ་པར་རིག་བྱེད་མིན་པ་གཟུགས་མ་ཡིན་པར་འགྱུར་རོ། །དེ་ཡང་
རྣམ་པར་རིག་བྱེད་ལ་གཟུགས་སུ་ཡོད་པའི་ཕྱིར་གཟུགས་སུ་ཡོད་པར་འགྱུར་ཏེ། ཤིང་
ལྗོན་པ་གཡོས་པས་གྲིབ་མ་གཡོ་བ་བཞིན་ནོ། །འགྱུར་བ་མེད་པའི་ཕྱིར་མ་ཡིན་ཏེ། རྣམ་
པར་རིག་བྱེད་ལོག་ན་རྣམ་པར་རིག་བྱེད་མ་ཡིན་པ་ཡང་ཟློག་པར་འགྱུར་ཏེ་ཤིང་ལྗོན་པ་
མེད་ན་གྲིབ་མ་མེད་པ་བཞིན་ནོ། །ཞེས་པས་རྩོད་ལན་སྔ་མ་བསྟན་ལ། གཞན་དག་ན་རེ་
རྟེན་འབྱུང་བ་ལ་གཟུགས་སུ་ཡོད་པའི་ཕྱིར་ཞེས་ཟེར་རོ་ཞེས་སོགས་ཀྱིས་རྩོད་ལན་ཕྱི་མ་
བསྟན་ཅིང་། སློབ་དཔོན་རང་གིས་དབྱིག་གཉེན་སྔ་མའི་ཕྱོགས་བཟུང་བའི་ལན་སྟོན་
པའི་ཚེ། གཞན་དག་ནི། མིག་གི་རྣམ་པར་ཤེས་པའི་རྟེན་ནི་ཐ་དད་དུ་གྱུར་པ་སྟེ། ཁ་ཅིག་
ནི་གཟུགས་སུ་རུང་བ་སྟེ། མིག་ལ་སོགས་པ་ལ་ལ་ནི་གཟུགས་སུ་མི་རུང་བ་སྟེ་ཡོད་དོ། །
རྣམ་པར་རིག་བྱེད་མ་ཡིན་པ་ནི་དེ་ལྟ་མ་ཡིན་ཏེ། དེ་ལྟ་བས་ན་འདྲ་བར་ཐལ་བ་མེད་དོ་
ཞེས་བཤད་པའི་ཕྱིར་རོ། །དེས་ན་གཟུགས་རུང་གཟུགས་ཀྱི་མཚན་ཉིད་དུ་བཞག་ཅིང་།
གཟུགས་རུང་གི་དོན་རེག་པས་གནོད་པ་བྱར་རུང་བའམ། ཐོགས་པ་དང་བཅས་པ་ཡིན་ནོ་
ཞེས་ཁས་བླངས་པ་ལ་སྐྱོན་གསུམ་འཕངས་པའི་ཐལ་འགྱུར་དང་པོའི་ཆོས་ཅན་རྡུལ་ཕྲ་
རབ་ལ་མིང་གི་སྒོ་ནས་གཉིས་ཡོད་པའི་རྫས་རྡུལ་ཕྲ་རབ་གཟུགས་མིན་པར་ཐལ་བ་འདོད་
146



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ལན་དང་། བསགས་རྡུལ་ཕྲ་རབ་གཟུགས་རུང་མིན་པ་རྟགས་མ་གྲུབ་ཀྱི་ལན་འདེབས་ཏེ་
གནད་འདི་ལ་འཁྲུལ་པ་མེད་དོ། །ཐལ་འགྱུར་གཉིས་པ་འདས་མ་འོངས་ཀྱི་གཟུགས་ཆོས་
ཅན་ཟེར་བ་ལ། གཟུགས་སུ་ཡོད་ཟིན་པ་དང་ཡོད་པར་འགྱུར་བ་དང་། གཟུགས་སུ་རུང་
བའི་རིགས་གནས་ཡིན་པས་རྟགས་མ་གྲུབ་ཀྱི་ལན་འདེབས་པ་འདི་ཡང་འཁྲུལ་པ་མེད་དོ། །
ཐལ་འགྱུར་གསུམ་པ་རྣམ་པར་རིག་བྱེད་མིན་པའི་གཟུགས་ཆོས་ཅན། གཟུགས་མིན་པར་
ཐལ། གཟུགས་རུང་མིན་པའི་ཕྱིར་ཏེ། རེག་པས་གནོད་པ་བྱར་རུང་ཡང་མིན། ཐོགས་
བཅས་ཀྱང་མིན་པའི་ཕྱིར་ཞེས་པ་འདི་ལ། བྱེ་བྲག་སྨྲ་བས་ཟོལ་འགྲོས་མ་གཏོགས་དངོས་
ལན་རྣམ་དག་མ་ཐེབས་པར་སེམས་ཏེ། རྣམ་པར་རིག་བྱེད་མ་ཡིན་པའི་གཟུགས་
གཟུགས་རུང་ཡིན་པར་སྒྲུབ་པའི་ཚེ། ཁོའི་རྟེན་འབྱུང་བའམ་ཁོའི་རྒྱུ་རྣམ་པར་རིག་བྱེད་
གཟུགས་ཡིན་པར་ཟེར་བ་ཙམ་ཞིག་ལས་བརྗོད་བྱ་གསལ་པོ་མ་བྱུང་བའི་ཕྱིར་རོ། །་
འདི་ལ་བསམས་ནས་མཁས་པ་ཁ་ཅིག །རྣམ་པར་རིག་བྱེད་མིན་པའི་གཟུགས་
གཟུགས་མ་ཡིན་པར་འདོད་མོད། ཡང་དག་པ་མ་ཡིན་ཏེ། རྣམ་པར་རིག་བྱེད་མིན་པའི་
གཟུགས་ཆོས་ཅན། གཟུགས་ཡིན་པར་ཐལ། བསྟན་མེད་ཐོགས་མེད་ཀྱི་གཟུགས་ཡིན་
པའི་ཕྱིར་དང་། ཆོས་ཀྱི་སྐྱེ་མཆེད་པའི་གཟུགས་ཡིན་པའི་ཕྱིར་དང་། འབྱུང་འགྱུར་ཡིན་
པའི་ཕྱིར་རོ། །ཁྱད་པར་ཟག་མེད་ཀྱི་རྣམ་པར་རིག་བྱེད་མིན་པའི་གཟུགས་ནི་ཟག་མེད་ཀྱི་
གཟུགས་ཀྱང་ཡིན་པའི་ཕྱིར་རོ། །དེས་ན་གཟུགས་སུ་རུང་བའི་རིགས་གནས། གཟུགས་
ཕུང་གི་མཚན་ཉིད་ཡིན་ཟེར་བ་ལས་ལན་གཅིག་འོས་མེད་མོད་ད་དུང་བརྟག་དཔྱད་
ལེགས་པར་བྱ་དགོས་སོ། །ཡང་ན་གཟུགས་རུང་གཟུགས་ཕུང་གི་མཚན་ཉིད་ཡིན་ལ།
གཟུངས་རུང་དུ་འཇོག་པ་ལ། རེག་པས་གནོད་པ་བྱར་རུང་ངམ། ཐོགས་པ་དང་བཅས་
པའི་རིགས་སུ་གནས་པ་ཞིག་དགོས་སོ་ཞེས་ཁས་བླངས་ནས། གོང་དུ་རྣམ་པར་རིག་བྱེད་
མིན་པའི་གཟུགས་ཆོས་ཅན། གཟུགས་རུང་མིན་པར་ཐལ། རེག་པས་གནོད་པ་བྱར་རུང་
147



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ངམ། ཐོགས་བཅས་མིན་པའི་ཕྱིར་ཟེར་བ་དེ་ལ། ཁྱབ་པ་མེད་ཀྱི་ལན་བཏབ་ན་རིགས་
པས་མི་གནོད་ཅིང་གོ་བ་ལ་ཡང་ཅུང་ཟད་མི་སྒྲིབ་པར་སེམས་སོ། །མཁས་པའི་དབང་པོ་
པཎ་ཆེན་ཤཱཀྱ་མཆོག་ལྡན་འདིའི་ལན་འདེབས་པ་ན། རྣམ་པར་རིག་བྱེད་མིན་པའི་
གཟུགས་དེ་རང་གི་ཉེར་ལེན་འབྱུང་བ་ལ་བརྟེན་ནས་གཟུགས་སུ་ཡོད་ཅིང་མིག་ཤེས་ཀྱི་
ཉེར་ལེན་མིག་དབང་མིན་པས་མི་མཚུངས་གསུང་བར་སྣང་ནའང་། འདི་ལ་མཁས་པའི་
དཔྱད་པ་དགོས་པར་སྣང་སྟེ། སྤྱིར་མཛོད་རྩ་འགྲེལ་འགྲེལ་བཤད་གང་ལས་ཀྱང་ཉེར་
ལེན་གྱི་རྒྱུ་ཞེས་པའི་ཐ་སྙད་གསལ་བར་བཤད་པ་མེད་ཅིང༌། གལ་ཏེ་ཡོད་དུ་ཆུག་ན་ཡང་
འབྱུང་བས་འབྱུང་འགྱུར་གྱི་ཉེར་ལེན་བྱེད་པའི་བཤད་པ་དཀའ་བའི་ཕྱིར་རོ། །ཉེར་ལེན་
གྱི་རྒྱུའི་ཐ་སྙད་ཁས་ལེན་ན། རྐྱེན་བཞིའི་ནང་ནས་རྒྱུ་རྐྱེན་དང་རྒྱུ་དྲུག་གི་ནང་ནས་རྒྱུ་ཕྱི་མ་
ལྔ་གང་རུང་གི་སྟེང་ནས་འཇོག་དགོས་ལ། འབྱུང་བས་འབྱུང་འགྱུར་ལ་རྐྱེན་བཞིའི་ནང་
ནས་བདག་རྐྱེན་དང་། རྒྱུ་དྲུག་གི་ནང་ནས་བྱེད་རྒྱུ་ཁོ་ན་ལས་གཞན་བྱེད་པ་མ་བཤད་པའི་
ཕྱིར་ཏེ། དེ་རྒྱུ་འབྱུང་བ་རྣམ་པ་ལྔ། །ཞེས་པའི་རྩ་འགྲེལ་གཟིགས་པས་གསལ་བའི་
ཕྱིར་རོ། །
གཉིས་པ་གཟུགས་ཅན་རྩོམ་པའི་ཚུལ་ལ། རྩོམ་ཚུལ་དངོས་དང་། དེའི་འགྱུར་ཁྱད་
གཉིས། དང་པོ་ནི། སྤྱིར་གཟུགས་ཅན་རགས་པ་རྩོམ་པ་ནི་རྡུལ་ཕྲ་རབ་རྣམས་འདུས་ནས་
རྩོམ་པ་ཡིན་ལ། དེ་ལ་ཡང་རྫ་ས་རྡུལ་ཕྲ་རབ་དང་བསགས་རྡུལ་ཕྲ་རབ་གཉིས་ཡོད་པ་
ལས། དང་པོ་ལ་བརྟེན་ནས་རིགས་པ་རྩོམ་པ་ལ། དངོས་དང་རྩོད་པ་སྤང་བ་གཉིས། དང་
པོ་ནི། རྫ་ས་རྡུལ་ཕྲ་རབ་རྣམས་འདུས་ནས་རགས་པ་རྩོམ་པའི་ཚེ་ཕན་ཚུན་མ་རེག་པ་བར་
དང་བཅས་པ་ཡིན་ཏེ། ཕྱོགས་ཐམས་ཅད་ཀྱིས་རེག་ན་ཐམས་ཅད་རོ་གཅིག་ཏུ་འགྱུར་ལ།
ཕྱོགས་འགའ་ཞིག་གིས་རེག་ན་ཕྱོགས་ཆ་དུ་མ་ཡོད་པའི་ཆ་ཤས་ཅན་དུ་ཐལ་བ་ལས་དེ་ནི་
ཆ་མེད་ཡན་གར་བ་ཁོ་ནར་ངེས་པའི་ཕྱིར་རོ། །དེ་ལྟར་ཡང་འཐད་དེ། རང་འགྲེལ་ལས།
148



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
རགས་པ་ཞེས་བྱ་བ་འདི་ཅི་ཞེ་ན། འདབ་ཆགས་པར་འབྱུང་བའོ། །རྡུལ་ཕྲ་རབ་རྣམས་ཕན་
ཚུན་རེག་གམ་འོན་ཏེ། ཁ་ཆེ་བ་རྣམས་ན་རེ། མི་རེག་གོ་ཞེས་ཟེར་རོ། །ཅིའི་ཕྱིར་ཞེ་ན། རེ་
ཤིག་གལ་ཏེ་བདག་ཉིད་ཐམས་ཅད་ཀྱང་རེག་པར་འགྱུར་ན་ནི་རྫས་རྣམས་འདྲེས་པར་
འགྱུར་རོ། །འོན་ཏེ་ཕྱོགས་གཅིག་རེག་ན་ནི་ཆ་ཤས་དང་བཅས་པ་དག་ཏུ་ཐལ་བར་འགྱུར་
བ་ཞིག་ན། རྡུལ་ཕྲ་རབ་རྣམས་ནི་ཆ་ཤས་མེད་པ་ཡིན་ནོ་ཞེས་བཤད་པའི་ཕྱིར་རོ། །གཉིས་
པ་དེ་ལ་སྐྱོན་སྤང་བ་ནི། འོ་ན་རྔ་ལ་དབྱུག་གུ་བསྣུན་ན་སྒྲ་མི་འབྱུང་བར་ཐལ། རྔ་ལ་དབྱུག་
གུ་རེག་པ་མེད་པའི་ཕྱིར་རོ་ཟེར་ན། རྟགས་མ་གྲུབ་སྟེ། རྔ་དང་དབྱུག་གུའི་རྡུལ་ནི་
བསགས་རྡུལ་ཡིན་པས་ཕན་ཚུན་རེག་པའི་ཆ་ཅན་ཡིན་པའི་ཕྱིར། དེ་ཡང་འཐད་དེ། རང་
འགྲེལ་ལས། འོ་ན་ཇི་ལྟར་སྒྲ་མངོན་པར་འགྲུབ་པར་འགྱུར་ཞེ་ན་ཞེས་དོགས་པ་བཀོད་
ནས། དེའི་ལན་དུ་ཡང་འདུས་པ་རྣམས་ནི་ཆ་ཤས་དང་བཅས་པ་ཡིན་པར་རེག་པར་འགྱུར་
བས་ཉེས་པ་མེད་དོ་ཞེས་བཤད་པའི་ཕྱིར་རོ། །གཉིས་པ་བསགས་པའི་རྡུལ་ཕྲ་རབ་རྣམས་
འདུས་ནས་རིགས་པ་ཁྱད་པར་ཅན་རྩོམ་པའི་ཚེ་ན། ཕན་ཚུན་རེག་པའམ་ཕྲད་པའི་སྒོ་ནས་
རྩོམ་སྟེ། དེ་དག་གཟུགས་རུང་ཡིན་པས་ཕན་ཚུན་རེག་ནས་འགྱུར་བ་སྐྱེད་དགོས་པའི་
ཕྱིར་རོ། ། །
གཉིས་པ་རགས་པ་བརྩམས་པའི་འགྱུར་ཁྱད་ནི། རྡུལ་ཕྲ་རབ་འདུས་ནས་རགས་
པ་རྩོམ་པའི་ཚེ། ཕྱོགས་ཀྱི་ཆ་མེད་རྫས་རྡུལ་རྣམས་ཕན་ཚུན་མ་འདུས་པའི་ཚེ་ནི་གཟུགས་
སུ་མི་རུང་ལ། ཕན་ཚུན་འདུས་ནས་གཟུགས་སུ་གྲུབ་པའི་ཚེ་ནི་བསགས་རྡུལ་རིགས་པ་
ཞེས་བྱ་ལ། བསགས་རྡུལ་རགས་པའམ་གཟུགས་ཅན་ཀུན་གྱི་ཆུང་མཐའ་ནི། རྡུལ་ཕྲ་
རབ། དེ་བདུན་ལ་རྡུལ་ཕྲན། དེ་བཞིན་དུ་ལྕགས་རྡུལ། ཆུ་རྡུལ། རི་བོང་རྡུལ། ལུག་རྡུལ།
གླང་རྡུལ། ཉི་ཟེར་རྡུལ། སྲོ་མ། ཤིག །ནས། སོར་ཚིགས་རྣམས་བདུན་འགྱུར་སྒྲེ་བ་ཡིན་ཏེ།
གཟུགས་མིང་དུས་མཐའ་རྡུལ་ཡིག་དང་། སྐད་ཅིག་ཕྲ་རབ་རྡུལ་དང་ནི། །རྡུལ་ཕྲན་དང་
149



གངས་ཅན་རིག་བཅུད་ལས། ་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ནི་དེ་བཞིན་དུ། །ལྕགས་ཆུ་རི་བོང་ལུག་དང་གླང་། །ཉི་ཟེར་རྡུལ་དང་སྲོ་མ་དང་། །དེ་ལས་
བྱུང་དང་དེ་བཞིན་ནས། །སོར་ཚིགས་ཞེས་བྱ་གོང་བདུན་འགྱུར། །ཞེས་བཤད་པའི་
ཕྱིར་རོ། །
གསུམ་པ་གཟུགས་ཅན་སྐྱེ་བའི་ཚུལ་ནི། འོ་ན་གཟུགས་ཅན་རྣམས་སྐྱེ་བའི་ཚེ།
གཟུགས་ཅན་ཐ་དད་རྣམས་ཐ་དད་པ་ཁོ་ནར་སྐྱེའམ། འོན་ཏེ་ཐ་དད་པ་དེར་ལྷན་གཅིག་ཏུ་
སྐྱེ་བ་ཡང་ཡོད་སྙམ་ན། འདི་ལ་གསུམ། རྡུལ་གྱི་དབྱེ་བ་ངོས་བཟུང་བ། ངོས་འཛིན་པ་དེ་
ཇི་ལྟར་སྐྱེ་བའི་ཚུལ། སྐྱེས་པའི་གཟུགས་ལ་དོགས་པ་དཔྱོད་པའོ། །དང་པོ་ནི། སྤྱིར་བེམ་
པོ་ཙམ་ལ་གསུམ། རྡུལ་ཕྲན་དང་། རགས་པ་དང་། དེ་གཉིས་གང་ཡང་མ་ཡིན་པའོ། །དང་
པོ་ལ། དངོས་བརྟགས་མ་ཕྱེ་བར་དབྱེ་ན་གཉིས་ཏེ། རྫས་ཀྱི་རྡུལ་ཕྲ་རབ་དང་བསགས་
པའི་རྡུལ་ཕྲ་རབ་བོ། །དང་པོ་ནི་ཐོགས་བཅས་ཀྱི་གཟུགས་ཡན་ལག་གམ་དེའི་རྩོམ་
གཞིར་གྱུར་པ། སྒྲིབ་ཐོགས་ཀྱི་བྱ་བ་མི་བྱེད་པར་མིག་གི་ལྟར་མེད་པ་སོགས་དབང་པོའི་
སྤྱོད་ཡུལ་ལས་འདས་པ། ཕྱོགས་ཀྱི་ཆ་ཤས་མེད་པའི་ཕྲ་བ། ཟླ་བོའི་གྲོགས་མེད་པའི་ཡན་
གར་བ། རང་གི་ངོ་བོ་གཟུགས་སུ་མ་གྲུབ་པའི་རྡུལ་ཕྲ་རབ་ཞིག་ལ་ངོས་འཛིན་དགོས་ཏེ།
སྒྲ་མེད་ཕྲ་རབ་རྡུལ་རྫས་བརྒྱད། ཅེས་པའི་འགྲེལ་བཤད་གང་སྤེལ་ལས། རྡུལ་ཕྲ་རབ་ནི་
རྣམ་པ་གཉིས་ཏེ་རྫས་ཀྱི་རྡུལ་ཕྲ་རབ་དང་། བསགས་པའི་རྡུལ་ཕྲ་རབ་བོ། །དེ་ལ་རྫས་ཀྱི་
རྡུལ་ཕྲ་རབ་ནི་ཐམས་ཅད་པས་ཕྲ་བ། ཐོགས་པ་དང་བཅས་པའི་གཟུགས་ཀྱི་ཡན་ལག་སྟེ་
གང་ཞིག་གཟུགས་གཞན་ནམ་བློས་ཀྱང་རབ་ཏུ་རྣམ་པར་དབྱེ་བར་མི་ནུས་པའོ། །དེ་ཉིད་
ཀྱི་ཕྱིར་དེ་ལ་ཆ་ཤས་མེད་ལ། དེ་ལ་གཟུགས་ཀྱི་མཐའ་ཞེས་བྱའོ། །ཞེས་སོགས་བཤད་
པའི་ཕྱིར་རོ། །གཉིས་པ་ནི། འདུས་པའི་ཡན་ལག་རགས་པའི་ཚོགས་པ་ན་ཡོད་པ་སྒྲིབ་
ཐོགས་ཀྱི་བྱ་བ་བྱེད་པ་དབང་པོ་ལྔའི་སྤྱོད་ཡུལ་དུ་གྱུར་པ་ཕྱོགས་ཀྱི་ཆ་དང་བཅས་ཤིང་ཟླ་
བོའི་གྲོགས་དང་བཅས་པ་གཟུགས་སུ་གྲུབ་པ་ཞིག་སྟེ་གང་སྤེལ་ལས། འདུས་པའི་རྡུལ་ཕྲ་
150



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
རབ་ནི་གང་ལས་ཆེས་ཕྲ་བའི་འདུས་པ་གཞན་མེད་པ། ཚོགས་པའི་ཡན་ལག་སྟེ་གཞན་གྱི་
གཞོམ་པར་མི་ནུས་པ་གང་ཡིན་པའོ་ཞེས་བཤད་པས་སོ། །རྡུལ་ཕྲ་རབ་དེ་གཉིས་ནི། ཕལ་
ཆེར་དོན་དམ་བདེན་པ་ཡིན་ལ། བདེན་པ་བཞི་ལས་སྡུག་བསྔལ་དང་ཀུན་འབྱུང་གི་བདེན་
པ་གཉིས་ཁོ་ནས་བསྡུས་པའོ། །གཉིས་པ་རགས་པ་ནི། བསགས་རྡུལ་འདུས་པའི་གོང་བུ་
སྒྲིབ་ཐོགས་ཀྱི་བྱ་བ་བྱེད་པའི་གཟུགས་ཅན་གྱི་སྐྱེ་མཆེད་བཅུར་བཤད་པ་ཐམས་ཅད་དེ།
རགས་པ་ནི་ཐོགས་པ་སྟེ། གཟུགས་ཅན་གྱི་སྐྱེ་མཆེད་བཅུ་ཞེས་བཤད་པའི་ཕྱིར། འདི་ལ་
ཀུན་རྫོབ་བདེན་པའི་ཆ་ཡང་ཡོད་དེ། བུམ་པ་དང་ཆུ་ལ་སོགས་པ་རགས་པ་ཡིན་ཡང་ཀུན་
རྫོབ་བདེན་པར་བཤད་པའི་ཕྱིར་རོ། །དེས་ན་སྐབས་འདིར་བསགས་རྡུལ་ཕྲ་རབ་དང་།
རྡུལ་ཕྲན་ཁྱད་པར་ཅན་དང་། གཟུགས་རགས་པ་གསུམ་པོ་འདི་དོན་གཅིག་པར་དཔལ་
འབུམ་ཕྲག་གསུམ་པའི་དགོངས་པ་ཡིན་པར་ཁོ་བོས་རྟོགས་ཤིང་། བྱེ་བྲག་སྨྲ་བ་འདིའི་
གྲུབ་མཐའི་རྐང་ཡིན་པར་ཡང་ལུང་རིགས་ཀྱིས་གྲུབ་བོ། །གསུམ་པ་དེ་གཉིས་གང་ཡང་མ་
ཡིན་པ་ནི། རྣམ་པར་རིག་བྱེད་མིན་པའི་གཟུགས་ཏེ། དེ་ནི་རྡུལ་ཕྲན་བསགས་པའི་ཚོགས་
པ་ན་མེད་པས་བསགས་རྡུལ་ཕྲ་རབ་མིན་ལ། གཟུགས་སུ་གྲུབ་ཅིང་འབྱུང་གྱུར་ཡིན་པར་
བཤད་པས་རྫས་རྡུལ་ཕྲ་རབ་ཡང་མ་ཡིན་པའི་ཕྱིར་དང༌། བསྟན་མེད་ཐོགས་མེད་དུ་
བཤད་པས་རགས་པ་ཡང་མ་ཡིན་པའི་ཕྱིར་རོ། །
གསུམ་པ་སྐྱེ་བའི་ཚུལ་ལ་གཉིས། སྐྱེ་ཚུལ་དངོས་དང་། དེ་ལ་རྩོད་པ་སྤང་བའོ། །
དང་པོ་ལ། རྫས་རྡུལ་ཕྲ་རབ་རྣམས་ནི་སོ་སོར་ཐ་དད་པར་སྐྱེ་བ་ཁོ་ན་ཡིན་གྱི། རྡུལ་ཕྲན་
གཞན་དང་ལྷན་ཅིག་སྐྱེ་བ་ནི་མིན་ཏེ། དེ་ཆ་མེད་ཡན་གར་བ་ཁོ་ནར་ངེས་པའི་ཕྱིར་རོ། །
དེས་ན་གཟུགས་ཅན་དངོས་ལ། བསགས་རྡུལ་ཕྲ་རབ་དང༌། བསགས་རྡུལ་མིན་པའི་
གཟུགས་ཅན་གཉིས། དང་པོ་ལ། འདོད་པའི་སས་བསྡུས། གཟུགས་ཀྱི་སས་བསྡུས་
གཉིས། དེ་རེ་རེ་ལའང་དབང་པོ་དང་བཅས་མ་བཅས་གཉིས་གཉིས་ཡོད་པའི། དང་པོ་
151



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འདོད་པའི་སས་བསྡུས་ཀྱི་བསགས་རྡུལ་ཀུན་གྱི་ཆུང་བ་མཐར་ཐུག་ནི། འདོད་པའི་སས་
བསྡུས་ཀྱི་བསགས་རྡུལ་ཕྲ་རབ་ཅེས་རྡུལ་ཕྲན་གྱི་འགྱུར་ཁྱད་བརྩིས་པའི་ཐོག་མར་འབྱུང་
བ་དེ་ཡིན་ལ། དེ་ཡང་སྒྲ་དང་དབང་པོ་མེད་པའི་དབང་དུ་བྱས་ནས་རྡུལ་རྫས་བརྒྱད་དང་
ལྷན་གཅིག་ངེས་པར་སྐྱེ་བ་ཡིན་ཏེ། འབྱུང་བ་བཞི་དང་གཟུགས་དྲི་རོ་རེག་བྱ་བཞི་དང་
ལྷན་ཅིག་ངེས་པར་སྐྱེ་བའི་ཕྱིར་རོ། །དབང་པོ་ཡོད་པའི་དབང་དུ་བྱས་ནས། ལུས་དང་
བཅས་པའི་འདོད་པའི་བསགས་རྡུལ་ཕྲ་རབ་ནི། རྡུལ་རྫས་དགུ་དང་ངེས་པར་ལྷན་ཅིག་སྐྱེ་
བ་ཡིན་ཏེ། སྔར་གྱི་བརྒྱད་དང་ལུས་དབང་སྟེ་དགུ་དང་ལྷན་ཅིག་སྐྱེ་བ་ཡིན་པའི་ཕྱིར་རོ། །
དེ་བཞིན་དུ་མིག་དབང་དང་བཅས་པའི་འདོད་པའི་བསགས་རྡུལ་ཕྲ་རབ་ནི། རྡུལ་རྫས་
བཅུ་དང་ལྷན་ཅིག་སྐྱེ་བ་ཡིན་ཏེ། སྔར་གྱི་དགུའི་སྟེང་དུ་མི་དབང་སྟེ་བཅུ་དང་ལྷན་ཅིག་སྐྱེ་
བ་ཡིན་པའི་ཕྱིར་རོ། །དེ་བཞིན་དུ་སྒྲ་དང་བཅས་པ་ཡིན་ན་རྡུལ་རྫས་རེ་རེ་ལྷག་པར་ཡང་
ཤེས་པར་བྱའོ། །དེ་ཡང་འདོད་ན་དབང་པོ་མེད་པ་དང་། སྒྲ་མེད་ཕྲ་རབ་རྡུལ་རྫས་བརྒྱད། །
ཅེས་བཤད་པས་ཤེས་ལ། གཟུགས་ཀྱི་བསགས་རྡུལ་རྣམས་ནི། གཟུགས་ན་དབང་པོ་མེད་
པ་དང་། །སྒྲ་མེད་ཕྲ་རབ་རྡུལ་རྗེ་ས་དྲུག །ལུས་དབང་ལྡན་ལ་རྫས་བདུན་ཏེ། །དབང་པོ་
གཞན་ལྡན་རྫས་བརྒྱད་དོ། །ཞེས་སྦྱར་ནས་ཤེས་པར་བྱ་སྟེ། གཟུགས་ཀྱི་སས་བསྡུས་ཀྱི་དྲི་
རོ་གཉིས་མེད་པའི་ཕྱིར་རོ། །
གཉིས་པ་བསགས་རྡུལ་མིན་པའི་གཟུགས་ཅན་ནི། རྣམ་པར་རིག་བྱེད་མིན་པའི་
གཟུགས་ཡིན་ལ། འདི་ནི་རྡུལ་ཕྲན་བསགས་པ་མ་ཡིན་པས་གཟུགས་དྲི་སོགས་རྡུལ་རྫས་
བརྒྱད་པོ་གང་དང་ཡང་ལྷན་ཅིག་མི་སྐྱེ་བ་ཡིན་ནོ་ཞེས་ཁོ་བོ་སྨྲའོ། །དེ་ལྟར་ན་སྐབས་
འདིར་བེམ་པོ་ལ་རྡུལ་དུ་གྲུབ་པས་མ་ཁྱབ་སྟེ། རྣམ་པར་རིག་བྱེད་མིན་པའི་གཟུགས་
གཟུགས་ཡིན་པས་བེམ་པོ་ཡིན་ཡང་། རྡུལ་ཕྲ་རབ་དང་རྡུལ་རགས་པ་གང་དུ་ཡང་མ་གྲུབ་
པས་རྡུལ་དུ་གྲུབ་པ་མིན་པའི་ཕྱིར་རོ། །ཡང་རྡུལ་དུ་གྲུབ་ན་བེམ་པོ་ཡིན་པས་ཀྱང་མ་
152



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
ཁྱབ་སྟེ། རྫ་ས་རྡུལ་ཕྲ་རབ་རྣམས་རྡུལ་དུ་གྲུབ་ཀྱང་བེམ་པོ་མིན་པའི་ཕྱིར་རོ། །དེས་ན་
རྫ་ས་རྡུལ་ཕྲ་རབ་རྡུལ་དུ་གྲུབ་ཀྱང་གཟུགས་སུ་མ་གྲུབ་པ་དང་། རྣམ་པར་རིག་བྱེད་མ་ཡིན་
པའི་གཟུགས་གཟུགས་སུ་གྲུབ་ཀྱང་རྡུལ་དུ་མ་གྲུབ་པ་ནི་བྱེ་བྲག་སྨྲ་བའི་གྲུབ་མཐའ་འདི་
ལ་མི་ཟེར་ཁ་མེད་ཡིན་མོད། འགལ་བ་ལྟར་སྣང་བ་འདི་གྲུབ་མཐའ་འོག་མའི་རང་སྐྱོན་
ཡིན་པར་སེམས་སོ། །
གཉིས་པ་རྩོད་པ་སྤང་བ་ལ་གཉིས། འདུས་པའི་ངོ་བོ་ལ་རྩོད་པ་སྤང་བ་དང་།
འདུས་པའི་གྲངས་ལ་རྩོད་པ་སྤང་བའོ། །དང་པོ་ལ། ཁ་ཅིག་ན་རེ། འབྱུང་འགྱུར་གྱི་
གཟུགས་གོང་བུ་ཐམས་ཅད། འབྱུང་བཞི་སོགས་རྡུལ་རྫས་བརྒྱད་འདུས་པ་ཁོ་ན་ཡིན་ན།
དེང་སང་རྡོ་ལྕགས་ལ་སོགས་པ་སྲ་བ་ཁོ་ན་དང་། ཆུ་ལ་སོགས་པ་སླ་བ་དང་། མེ་ལ་སོགས་
པ་ཚ་བ་དང་། རླུང་ལ་སོགས་པ་གཡོ་བ་ཁོ་ནར་སྣང་བ་འདི་ཅི་སྙམ་ན། དེང་སང་འཇིག་
རྟེན་ན་མེ་དང་ཆུ་ལ་སོགས་པར་གྲགས་པའི་གོང་བུ་འདི་རྣམས་འབྱུང་བཞི་ཟླས་ཕྱེ་བའི་མེ་
ཆུ་སོགས་མ་ཡིན་གྱི། འབྱུང་བཞི་རྒྱུར་བྱས་པའི་འབྱུང་འགྱུར་ཁོ་ན་ཡིན་མོད། འོན་ཀྱང་
དམར་འབར་བའི་གོང་བུ་ལྟ་བུ་ཚ་བར་སྣང་བ་ནི་གོ་བུ་དེ་ལ་མེའི་ཁམས་ཤས་ཆེ་བས་ཚ་
བར་མངོན་པར་ཡིན་ཏེ། དཔེར་ན། ཕྱེ་དང་ལན་ཚྭ་འདྲེས་པའི་གོང་བུ་ལ་ལན་ཚྭའི་རོ་
གསལ་བར་མངོན་པ་དང་ཆོས་མཚུངས་པའི་ཕྱིར་རོ། འོན་ཀྱང་གོང་བུ་འདི་རྣམས་ལ་
འབྱུང་བ་བཞི་ཆར་མེད་པ་ནི་མིན་ཏེ། དམར་འབར་བ་གོང་བུ་ལྟ་བུས་སྡུད་པ་དང་འཛིན་པ་
དང་སྨིན་པ་དང་གཡོ་བའི་ལས་བཞི་ཀ་བྱེད་པས་བཞི་ཀ་ཚང་བར་གྲུབ་པའི་ཕྱིར་དང༌། སྲ་
བར་གྲགས་པའི་ལྕགས་ལ་སོགས་པ་ཡང་རྐྱེན་མེ་དང་ཕྲད་ན་སླ་བར་འགྱུར་བ་ནི་དེ་ལ་
ཆུའི་ཁམས་ཡོད་པའི་དོན་གྱིས་ཡིན་པའི་ཕྱིར་རོ། །དེས་ན་མདོ་སྡེ་པ་འདུས་པའི་གོང་བུ་
རྣམས་ལ་འབྱུང་བཞིའི་ས་བོན་ཙམ་ཡོད་པར་འདོད་ཀྱང་བྱེ་སྨྲ་བས་འབྱུང་བཞི་སོགས་རྡུལ་
རྫས་བརྒྱད་ཀྱི་རྫས་སོ་སོར་ཡོད་པར་འདོད་པ་ཡིན་ནོ། ། །
153



།
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཉིས་པ་ནི་འོ་ན་འདུས་པའི་གཟུགས་ཅན་ཐམས་ཅད་རྡུལ་རྫས་བརྒྱད་དང་ལྷན་
ཅིག་སྐྱེ་བ་ཡིན་ཞེས་བྱ་བའི་རྫ་ས་དེ། རིགས་ཀྱི་རྫས་ལ་བྱེད་ན་རྫས་ཀྱི་གྲངས་ཉུང་བར་
འགྱུར་ཏེ། འདུས་པའི་གོང་བུ་ཐམས་ཅད་དབྱིབས་ཀྱི་གཟུགས་དང་རེག་བྱ་འཇམ་རྩུབ་
གང་རུང་དང༌། ལྕི་ཡང་གང་རུང་སོགས་དང་ཡང་ངེས་པར་ལྷན་ཅིག་སྐྱེ་བ་ཡིན་པའི་ཕྱིར་
དང༌། སྐྱེ་མཆེད་ཀྱི་རྫས་ལ་བྱེད་ན་རྫས་ཀྱི་གྲངས་མང་བར་འགྱུར་ཏེ། འབྱུང་བཞི་རེག་
བྱའི་སྐྱེ་མཆེད་ཡིན་པས་གཟུགས་དྲི་རོ་རེག་བྱའི་རྫ་ས་བཞི་དང་ལྷན་ཅིག་སྐྱེ་ཞེས་བརྗོད་
པས་ཆོག་པའི་ཕྱིར་རོ་སྙམ་ན། སྤྱིར་རྫ་ས་ཞེས་པ་ལ། སྐྱེ་མཆེད་ཀྱི་རྫས། རིགས་ཀྱི་རྫས།
རྡུལ་གྱི་རྫས་ཞེས་བྱ་བ་གསུམ་དུ་ཡོད་པ་ལས། སྐབས་འདིར་སྐྱེ་མཆེད་ཀྱི་རྫས་དང་
རིགས་ཀྱི་རྫས་ཅི་རིགས་པའི་དབང་དུ་བྱས་པ་སྟེ། རྟེན་འབྱུང་བ་བཞི་ནི་རིགས་ཀྱི་རྫས་ཀྱི་
དབང་དུ་བྱས་ལ། བརྟེན་པ་འབྱུང་འགྱུར་བཞི་ནི། སྐྱེད་བྱེད་ཀྱི་རྫས་ཀྱི་དབང་དུ་བྱས་པ་
ཡིན་པའི་ཕྱིར། དེ་ལྟར་ཡང་འཐད་དེ། རང་འགྲེལ་ལས། གལ་ཏེ་རྫས་ཁོ་ན་ལ་རྫས་སུ་
བཟུང་ན་ནི། རྫས་བརྒྱད་དང་ལྡན་པ་དང་རྫ་ས་དགུ་དང་བཅུ་དང་ལྡན་པ་ཞེས་བྱ་བ་འདི་ཧ་
ཅང་ཉུང་བར་སྨྲ་བ་ཡིན་ཏེ། དེ་ཡང་རྡུལ་ཕྲ་རབ་བསགས་པ་ཡིན་པར་གདོན་མི་ཟ་བར་དེ་
ལ་དབྱིབས་ཀྱང་ཡོད་དོ་ཞེས་སོགས་དང༌། འོན་ཏེ་སྐྱེ་མཆེད་ལ་རྫས་སུ་བཟུང་ན་ནི་རྫས་
བརྒྱད་དང་ལྡན་པ་ཞེས་བྱ་བ་འདི་ཧ་ཅང་མང་པར་སྨྲ་བ་ཡིན་ཏེ། རྗེ་ས་བཞི་དང་ལྡན་པ་
ཞེས་བརྗོད་པར་བྱ་སྟེ་འབྱུང་བ་ཇི་སྙེད་པ་དག་ཀྱང་རེག་བྱའི་སྐྱེ་མཆེད་ཡིན་ནོ་ཞེས་དོགས་
པ་བཀོད་ནས། དེའི་ལན་དུ་འདིར་ཅུང་ཟད་ཅིག་ནི་རྫས་ཁོ་ན་ལ་རྫས་སུ་བཟུང་སྟེ་རྟེན་དུ་
གྱུར་པ་གང་ཡིན་པའོ། །འདིར་ཅུང་ཟད་ཅིག་ནི་སྐྱེ་མཆེད་ཀྱི་རྫས་ལ་བཟུང་སྟེ་རྟེན་ཅན་དུ་
གྱུར་པ་གང་ཡིན་པའོ་ཞེས་སོགས་བཤད་པའི་ཕྱིར་རོ། །འོ་ན་རྡུལ་རྫས་བརྒྱད་ལྷན་ཅིག་
སྐྱེས་པའི་རྡུལ་རྫས་བརྒྱད་པོ་དེ་གོ་ས་གཅིག་ཏུ་ཚོགས་ནས་རོ་གཅིག་ཏུ་གྱུར་པ་ལྟ་བུ་ཡིན་
ནམ། བརྒྱད་གོ་ས་ཐ་དད་དུ་ཡོད་པ་གང་ཞིག་ཡིན་སྙམ་ན། འདི་ལ་འདོད་ཚུལ་མང་དུ་
154



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡོད་པར་སྣང་མོད་ཁོ་བོ་ནི་འདི་ལྟར་སེམས་ཏེ། རྡུལ་རྫས་བརྒྱད་འདུས་ཀྱི་གོང་བུ་ཞེས་
པའི་སྐབས་ཀྱི་འདུ་བྱའི་རྡུལ་རྫས་བརྒྱད་དང་། རྡུལ་རྫས་བརྒྱད་ལྷན་གཅིག་སྐྱེས་ཞེས་
པའི་སྐབས་ཀྱི་རྡུལ་རྫས་བརྒྱད་ནི་གཏན་ནས་མི་གཅིག་སྟེ། དང་པོ་ནི་བསགས་རྡུལ་ཕྲ་
རབ་ཀྱི་རྩོམ་གཞིར་གྱུར་པའི་རྡུལ་རྫས་ཡིན་པས་རྩོམ་གཞིའི་རྡུལ་རྫས་བརྒྱད་ཀྱི་ནུས་པ་
རོ་གཅིག་དུ་གྱུར་པ་ལས་བསགས་རྡུལ་ཕྲ་རབ་ཅེས་པའི་གོང་བུ་དེ་གྲུབ་པ་ཡིན་ལ། ཕྱི་མ་
ནི་དེ་ལྟར་གྲུབ་པའི་གོང་བུ་དེ་དང་ལྷན་ཅིག་སྐྱེས་པའི་རྡུལ་རྫས་བརྒྱད་གོ་ས་ཐ་དད་པར་
འདབ་སྦྱོར་དུ་ཚོགས་པ་ཙམ་ཡིན་པའི་ཕྱིར་རོ། །དེས་ན་ཕྱི་མ་འདིའི་དབང་དུ་བྱས་ནས་
འདིར་སྒྲ་མེད་ཕྲ་རབ་རྡུལ་རྫས་བརྒྱད། ཅེས་བཤད་པ་ཡིན་ལ། སྔ་མ་དེའི་དབང་དུ་བྱས་
ནས་དཔལ་ལྡན་ཟླ་བས། དེ་ལ་རྫས་བརྒྱད་དང་ལྡན་པའི་རྡུལ་ཕྲ་རབ་ཀྱི་རྫས་བརྒྱད་ནི་
སེ་འབྲུའི་འབྲས་བུ་ལྟར་རང་གི་ངོ་བོ་སོ་སོར་གནས་པ་ནི་མེད་ཀྱི། འོན་ཀྱང་སྨན་གྱི་ཚོད་
མ་ལ་ཀོ་ལའི་འབྲས་བུ་དང་སྲན་མ་ལ་སོགས་པ་དང་། བཏུང་བ་ལ་བུ་རམ་དང་ཏིང་ཏ་
ལིའི་འབྲས་བུ་ལ་སོགས་པའི་རོ་ལྟར་འདྲེས་པར་གྱུར་ནས་གནས་སོ་ཞེས་བཤད་པ་ཡང་
ལེགས་པར་བཤད་པ་ཡིན་ནོ། །དེས་ན་རྡུལ་དང་རགས་པ་གཉིས་ཀྱི་ཟླས་ཕྱེས་བའི་རྡུལ་
ཕྲ་རབ་ནི་རྫས་རྡུལ་ཕྲ་རབ་ཆ་མེད་ཁོ་ནར་ངེས་ལ། རྫས་རྡུལ་དང་བསགས་རྡུལ་ཕྲ་རབ་
གཉིས་ཀྱི་ཟླས་ཕྱེ་བའི་བསགས་རྡུལ་ཕྲ་རབ་ནི་རགས་པ་ཁོ་ནར་ངེས་ཤིང་། བསགས་རྡུལ་
ཕྲ་རབ་དང༌། སྐད་ཅིག་ཕྲ་རབ་རྡུལ་དང་ནི། །ཞེས་པའི་སྐབས་ཀྱི་རྡུལ་ཕྲ་རབ་གཉིས་ཀྱི་
ཟླས་ཕྱེ་བའི་རྡུལ་ཕྲ་རབ་ནི། གཟུགས་ཅན་ཀུན་གྱི་ཆུང་མཐའ་མཐར་ཐུག་ལ་འཇོག་
དགོས་པ་སོགས་ཞིབ་ཆ་ཅུང་ཟད་གསལ་བར་བཀོད་པ་འདི་ཡང་སྐལ་ལྡན་གྱི་གདུལ་བྱ་
ལ་དགའ་སྟོན་གྱི་ལོ་ཏོག་རྒྱས་པར་གྱུར་ཅིག །འོ་ན་རྡུལ་རྫས་བརྒྱད་ལ་བརྟེན་ནས་རགས་
པ་རྩོམ་པའི་ཚེ། རྡུལ་རྫ་ས་བརྒྱད་དུ་མ་འདུས་པའི་རགས་པ་རྫས་གྲུབ་པ་ཞིག་ཁས་ལེན་
ནམ་མི་ལེན། དེ་ཁས་ལེན་ན། ཕྱི་རོལ་པ་ལྟར་ཡན་ལག་ལས་མ་གཏོགས་པའི་ཡན་ལག་
=
155



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཅན་རྫས་གྲུབ་ཁས་བླངས་པ་དང་མཚུངས། ཁས་མི་ལེན་ན་རགས་པ་རྫས་གྲུབ་ཏུ་ཁས་
བླངས་པ་དང་འགལ་ལོ་སྙམ་ན། བཤད་པར་བྱའི་རྣ་བ་གླགས་ཏེ་ཉོན་ཅིག །རྡུལ་རྫས་
བརྒྱད་འདུས་པའི་སྒོ་ནས་རགས་པ་རྩོམ་པའི་རགས་པ་དེ་ལ་རྡུལ་རྫས་བརྒྱད་གང་རུང་དུ་
འདུས་པ་ཡང་ཡོད་དེ། སྔོན་པོ་སེར་པོ་སོགས་དང་། ཀ་བ་བུམ་པ་སོགས་རགས་པ་ཡིན་
ཡང་། རྡུལ་རྫས་བརྒྱད་ཀྱི་ཟླས་ཕྱེ་བའི་གཟུགས་ཀྱི་རྡུལ་རྫ་ས་སུ་འདུས་པའི་ཕྱིར། དེ་
བརྒྱད་པོ་གང་རུང་དུ་མ་འདུས་པའི་རགས་པ་ཡང་ཡོད་དེ། མིག་གི་དབང་པོ་སོགས་དབང་
པོ་ལྔ་པོ་དེ་དེ་ཡིན་པའི་ཕྱིར་ཏེ། རྡུལ་རྫས་བརྒྱད་ཀྱི་ཟླས་ཕྱེ་བའི་གཟུགས་དྲི་རོ་རེག་བྱ་
བཞི་པོ་དེ། ཕྱིའི་སྐྱེ་མཆེད་དུ་ངེས་པ་གང་ཞིག །མིག་སོགས་དབང་པོ་ལྔ་པོ་དེ་ནང་གི་སྐྱེ་
མཆེད་ཡིན་པའི་ཕྱིར་དང་། དེ་བརྒྱད་ཀྱི་ཟླས་ཕྱེ་བའི་ས་རྡུལ་སོགས་བཞི་པོ་དེ་རྒྱུ་འབྱུང་བ་
ཁོ་ནར་ངེས་ལ། དབང་པོ་ལྔ་པོ་དེ་འབྲས་བུ་འབྱུང་འགྱུར་ཁོ་ན་ཡིན་པའི་ཕྱིར་རོ། །ལུང་
གིས་ཀྱང་གྲུབ་སྟེ། དབང་པོ་ལྔ་པོ་དེ་རྫ་ས་བརྒྱད་པོ་དེ་ལས་ལོགས་སུ་གྲུབ་པའི་རྫ་ས་དགུ་
པ་དང་བཅུ་པ་སོགས་ཡིན་པར། ལུས་དབང་ལྡན་པ་རྫས་དགུ་འོ། །ཞེས་སོགས་ཀྱིས་
བཤད་པའི་ཕྱིར་རོ། །དེ་ལྟ་ན་ཡང་ཕྱི་རོལ་པའི་ལུགས་དང་མི་འདྲ་སྟེ། མིག་དབང་དང་
རྡུལ་རྫས་བརྒྱད་ཡན་ལག་དང་ཡན་ལག་ཅན་མིན་པའི་ཕྱིར་རོ། །དེས་ན་མིག་དབང་དང་
ལྷན་ཅིག་སྐྱེས་པའི་རྡུལ་རྫས་བརྒྱད་པོ་གང་རུང་མིག་དབང་མིན་པས་ཁྱབ། མིག་དབང་
ཁོ་རང་དུ་གྱུར་པའི་བསགས་རྡུལ་རྣམས་མིག་དབང་ཡིན་པས་ཁྱབ་བོ། །གནད་འདི་མང་
པོ་ཞིག་ལ་གསལ་བྱེད་སྒྲོན་མེ་ལྟ་བུ་ཡིན་པས། བློ་གསལ་གཞོན་ནུས་དད་པས་ལོང་ཤིག །
༈ གཉིས་པ་དེ་ལ་དོགས་པ་དཔྱད་པ་ལ་ཁ་ཅིག་ན་རེ། བསགས་རྡུལ་ཕྲ་རབ་ཆོས་
ཅན། ཁྱོད་རྡུལ་ཕྲ་རབ་མིན་པར་ཐལ། ཁྱོད་རགས་པ་ཡིན་པའི་ཕྱིར་ཏེ། བསགས་རྡུལ་
ཡིན་པའི་ཕྱིར། ཁྱབ་པ་སོང་། རྩ་བར་འདོད་ན། རྡུལ་ཕྲ་རབ་ཡིན་ན། ཕྱོགས་ཀྱི་ཆ་མེད་
ཀྱི་རྫས་རྡུལ་ཕྲ་རབ་ཡིན་པས་ཁྱབ་པར་ཐལ། བསགས་རྡུལ་ཡིན་ན། རྡུལ་ཕྲ་རབ་ཡིན་
156



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པས་ཁྱབ་པའི་ཕྱིར། རང་ལུགས་འདོད་ལན་འདེབས་པར་བྱེད་དོ། །ཁ་ཅིག་ན་རེ། རགས་
པ་ཡིན་པར་ཐལ། བསགས་རྡུལ་ཡིན་པའི་ཕྱིར་ལ་མ་ཁྱབ་སྟེ། འདིར་ཡང་རགས་པ་རྫས་
སུ་མ་གྲུབ་པའི་ཕྱིར་ཟེར་ན། ལེགས་པར་ཉོན་ཅིག །མིག་དབང་གི་རྡུལ་ཕྲ་རབ་ཆོས་ཅན།
ཁྱོད་རྡུལ་ཕྲ་རབ་ཡིན་པར་ཐལ། ཁྱོད་བསགས་རྡུལ་ཕྲ་རབ་ཡིན་པའི་ཕྱིར། ཁྱབ་པ་སོང་།
འདོད་ན་མིན་པར་ཐལ། ཁྱོད་རགས་པ་ཡིན་པའི་ཕྱིར་ཏེ། ཁྱོད་ཐོགས་བཅས་ཡིན་པའི་
ཕྱིར། ཁྱབ་སྟེ། རང་འགྲེལ་ལས། རགས་པ་ནི་ཐོགས་པ་དང་བཅས་པའོ། །ཕྲ་བ་ནི་
ཐོགས་པ་མེད་པའོ་ཞེས་བཤད་པའི་ཕྱིར་རོ། །རྩ་རྟགས་དེར་ཐལ། ཁྱོད་གཟུགས་ཅན་གྱི་
སྐྱེ་མཆེད་བཅུ་པོ་གང་རུང་ཡིན་པའི་ཕྱིར། ཁྱབ་སྟེ། ཐོགས་དང་བཅས་པ་གཟུགས་ཅན་
བཅུ། །ཞེས་པའི་གཞུང་དོན་གྲུབ་པའི་ཕྱིར། རྩ་རྟགས་མ་གྲུབ་ན། མིག་གི་དབང་པོའི་རྡུལ་
ཕྲ་རབ་རྣམས་མིག་དབང་ཡིན་པར་ཐལ། རང་འགྲེལ་ལས་དེ་ལ་མིག་གི་དབང་པོའི་རྡུལ་
ཕྲ་རབ་རྣམས་རེས་འགའ་ནི་བརྟེན་པ་དང་བཅས་པ་དག་ཡིན་ནོ་ཞེས་སོགས་བཤད་པའི་
ཕྱིར་རོ། །ཡང་གཟུགས་ཀྱི་སྐྱེ་མཆེད་ཀྱི་རྡུལ་ཕྲན་ཆོས་ཅན། ཁྱོད་རྡུལ་ཕྲ་རབ་ཡིན་པར་
ཐལ། ཁྱོད་བསགས་རྡུལ་ཕྲ་རབ་ཡིན་པའི་ཕྱིར། འདོད་ན། ཁྱོད་བསྟན་མེད་ཡིན་པར་
ཐལ། ཁྱོད་རྡུལ་ཕྲ་རབ་ཡིན་པའི་ཕྱིར། ཁྱབ་སྟེ། རང་འགྲེལ་ལས། དེ་ཉིད་ཀྱི་ཕྱིར་རྡུལ་ཕྲ་
རབ་ནི་བསྟན་དུ་མེད་པའི་ཕྱིར་མི་མཐོང་བ་ཡིན་ནོ་ཞེས་པའི་གཞུང་དོན་གྲུབ་པའི་ཕྱིར།
འདོད་མི་ནུས་ཏེ། ཁྱོད། བསྟན་ཡོད་འདིར་ནི་གཟུགས་གཅིག་པོ། །ཞེས་པའི་དངོས་
བསྟན་གྱི་གཟུགས་ཡིན་པའི་ཕྱིར་རོ། །གལ་ཏེ་མིག་གི་རྡུལ་ཕྲ་རབ་རྣམས་མིག་དབང་མ་
ཡིན་ཞིང་གཟུགས་ཀྱི་སྐྱེ་མཆེད་ཀྱི་རྡུལ་ཕྲ་རབ་རྣམས་གཟུགས་ཀྱི་སྐྱེ་མཆེད་མ་ཡིན་ནོ་
སྙམ་དུ་སེམས་ན། གཟུགས་ཀྱི་སྐྱེ་མཆེད་ཀྱི་རྡུལ་ཕྲ་རབ་ཆོས་ཅན། ཁྱོད་གཟུགས་ཀྱི་སྐྱེ་
མཆེད་ཡིན་པར་ཐལ། ཁྱོད་གཟུགས་ཅན་གྱི་སྐྱེ་མཆེད་བཅུ་པོ་གང་རུང་གང་ཞིག །ཁྱོད་
གཞན་དགུ་པོ་གང་རུང་མིན་པའི་ཕྱིར། དང་པོ་དེར་ཐལ། ཁྱོད་བསགས་རྡུལ་ཡིན་པའི་
157



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཕྱིར། ཡང་བསལ་བ་དེར་ཐལ། ཁྱོད་གཟུགས་ཕུང་གང་ཞིག །རྣམ་པར་རིག་བྱེད་མིན་
པའི་གཟུགས་མིན་པའི་ཕྱིར། དང་པོ་དེར་ཐལ། གཟུགས་ཡིན་པའི་ཕྱིར་རོ། །དེས་མིག་
དབང་གི་རྡུལ་ཕྲ་རབ་ལའང་འགྲེ། ཡང་མིག་དབང་གི་རྡུལ་ཕྲ་རབ་ཆོས་ཅན། ཁྱོད་རགས་
པ་ཡིན་པར་ཐལ། ཁྱོད་བསགས་རྡུལ་ཡིན་པའི་ཕྱིར་ཏེ། ཁྱོད་གཟུགས་ཅན་སྐྱེ་མཆེད་བཅུ་
པོ་གང་རུང་ཡིན་པའི་ཕྱིར། ཁྱབ་སྟེ། གཟུགས་ཅན་བཅུ་ནི་བསགས་པ་འོ། །ཞེས་བཤད་
པའི་ཕྱིར། ཡང་ན་གཟུགས་རགས་པ་ཡོད་པར་ཐལ། མདོ་ལས། གཟུགས་གང་ཅི་ཡང་
རུང་བ་འདས་པའམ་མ་འོངས་པའམ་ད་ལྟར་འབྱུང་བའམ་ནང་གིའམ་ཕྱིའི་འམ་རགས་
པོའམ་ཕྲ་བའམ། ཞེས་པའི་ཚིག་ཟུར་གྱི། རགས་པའམ་ཞེས་པའི་སྐབས་ནས་དངོས་
བསྟན་གྱི་གཟུགས་ཡོད་པའི་ཕྱིར། ཡང་བསགས་རྡུལ་ཕྲ་རབ་ཡིན་ན། རྡུལ་རྫས་བརྒྱད་པོ་
གང་རུང་ཡིན་པས་ཁྱབ་པར་ཐལ། དེ་ཡིན་ན། རགས་པ་མ་ཡིན་པས་ཁྱབ་པའི་ཕྱིར།
འདོད་ན། མིག་དབང་དུ་གྱུར་པའི་བསགས་རྡུལ་ཕྲ་རབ་ཆོས་ཅན། དེར་ཐལ། དེའི་ཕྱིར།
རྟགས་དེར་ཐལ། ཆོས་ཅན་ཡིན་པའི་ཕྱིར་ཏེ། ཁོ་ཡོད་པའི་ཕྱིར། འདོད་ན། དེ་ཆོས་ཅན།
ཁྱོད་འབྱུང་བ་བཞི་གང་རུང་ཡིན་པར་ཐལ། ཁྱོད་རྡུལ་རྫས་བརྒྱད་པོ་གང་རུང་དུ་གྱུར་པའི་
བསགས་རྡུལ་གང་ཞིག །གཟུགས་ཀྱི་སྐྱེ་མཆེད། དྲིའི་སྐྱེ་མཆེད། རོའི་སྐྱེ་མཆེད། རེག་
བྱའི་སྐྱེ་མཆེད་བཞི་པོ་གང་རུང་མིན་པའི་ཕྱིར། རྟགས་བསལ་རྣམས་ཆོས་ཅན་གྱིས་འགྲུབ།
ཡང་སྒྲའི་རྡུལ་ཕྲ་རབ་ཆོས་ཅན་གྱིས་ཀྱང་རྩ་ཁྱབ་གཤགས་པ་སླའོ། །དེ་ལྟར་བྱས་པ་ལ་ཁོ་
ན་རེ། གང་སྤེལ་ལས། རྡུལ་ཕྲ་རབ་ནི་རྣམ་པ་གཉིས་ཏེ། རྫས་ཀྱི་རྡུལ་ཕྲ་རབ་དང་
བསགས་པའི་རྡུལ་ཕྲ་རབ་བོ་ཞེས་བཤད་པ་མི་འཐད་པར་ཐལ། བསགས་རྡུལ་ཕྲ་རབ་
ཡིན་ན། རྡུལ་ཕྲ་རབ་མ་ཡིན་དགོས་པའི་ཕྱིར་ཟེར་ན། མ་ཁྱབ་སྟེ། རྡུལ་ཕྲ་རབ་ལ་དངོས་
བཏགས་མ་ཕྱེ་བར་དབྱེ་བ་ཙམ་ཡིན་པའི་ཕྱིར་རོ། །ཡང་གང་སྤེལ་ལས། གཟུགས་ཅན་
རྣམས་ནི་རྣམ་པ་གཉིས་ཏེ་རྡུལ་ཕྲ་རབ་ཅེས་བྱ་བ་དང་། རྡུལ་ཕྲ་རབ་མ་ཡིན་པ་ཞེས་བྱའོ། །
158/



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
རྡུལ་ཕྲ་རབ་ཅེས་བྱ་བ་ཡང་རྣམ་པ་གཉིས་ཏེ་འདོད་པ་ན་སྤྱོད་པ་རྣམས་དང་། གཟུགས་ན་
སྤྱོད་པ་རྣམས་སོ། །འདོད་པ་ན་སྤྱོད་པ་རྣམས་ཀྱང་རྣམ་པ་གཉིས་ཏེ་དབང་པོ་མེད་པ་
རྣམས་དང་དབང་པོ་དང་བཅས་པ་རྣམས་སོ། །གཟུགས་ན་སྤྱོད་པ་རྣམས་ཀྱང་དེ་དང་འདྲ་
བར་རྣམ་པ་གཉིས་ཁོ་ནའོ་ཞེས་བཤད་པ་མི་འཐད་པར་ཐལ། གཟུགས་ཅན་ལ་དབྱེ་ན་
རྡུལ་ཕྲ་རབ་ཏུ་གྱུར་པའི་གཟུགས་ཅན་དང་། རྡུལ་ཕྲ་རབ་མ་ཡིན་པར་གྱུར་པའི་གཟུགས་
ཅན་གཉིས་སུ་མེད་པའི་ཕྱིར་ཏེ། རྡུལ་ཕྲ་རབ་ཡིན་ན། གཟུགས་ཅན་མ་ཡིན་པས་ཁྱབ་
པའི་ཕྱིར། རྟགས་དངོས་ཟེར་ན། རྩ་བར་མ་ཁྱབ་སྟེ། འགྲེལ་པ་དེའི་དོན་ནི། གཟུགས་
ཅན་ལ་དབྱེ་ན། བསགས་རྡུལ་ཕྲ་རབ་ཅེས་པ་གཟུགས་ཅན་གྱི་སྐྱེ་མཆེད་བཅུ་ལྟ་བུ་དང་།
བསགས་རྡུལ་ཕྲ་རབ་མིན་པའི་གཟུགས་ཅན་རྣམ་པར་རིག་བྱེད་མིན་པའི་གཟུགས་ཅན་
ལྟ་བུ་དང་གཉིས་ཡོད་དོ་ཞེས་བསགས་རྡུལ་ཕྲ་རབ་ལ་དེའི་མིང་བཏགས་པ་ཙམ་ཡིན་པའི་
ཕྱིར་རོ། །
ཡང་ཁོ་ན་རེ། མིག་དབང་གི་རྡུལ་ཕྲ་རབ་ཆོས་ཅན། ཁྱོད་རྡུལ་ཕྲ་རབ་མིན་པར་
ཐལ། ཁྱོད་བསགས་རྡུལ་ཕྲ་རབ་ཡིན་པའི་ཕྱིར། ཁྱབ་པ་དངོས། རྟགས་ཆོས་ཅན་གྱིས་
འགྲུབ། རྩ་བར་འདོད་ན། ཁྱོད་རྡུལ་ཕྲ་རབ་ཡིན་པར་ཐལ། ཁྱོད་བེམ་པོའི་རྡུལ་ཕྲ་རབ་
ཡིན་པའི་ཕྱིར་ཏེ། ཁྱོད་ནང་བེམ་གྱི་རྡུལ་ཕྲ་རབ་ཡིན་པའི་ཕྱིར་ཏེ། ཆོས་ཅན་ཡིན་པའི་
ཕྱིར། ཡང་གཟུགས་ཀྱི་སྐྱེ་མཆེད་ཀྱི་རྡུལ་ཕྲ་རབ་ཆོས་ཅན། ཁྱོད་རྡུལ་ཕྲ་རབ་ཡིན་པར་
ཐལ། ཁྱོད་སྐྱེ་མཆེད་ཀྱི་རྡུལ་ཕྲ་རབ་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར་ཟེར་བ་
སོགས་ཚིག་འགྲེ་ཡིན་པས་སྙིང་པོ་ཅུང་ཟད་ཀྱང་མེད་དེ། སྦྱོར་ལམ་ཆོས་མཆོག་ཆོས་ཅན།
ཆོས་ཐམས་ཅད་ཀྱི་མཆོག་ཡིན་པར་ཐལ། འཇིག་རྟེན་པའི་ཆོས་ཐམས་ཅད་ཀྱི་མཆོག་
ཡིན་པའི་ཕྱིར། ཡང་། ཉོན་མོངས་པ་ཅན་མིན་པའི་མི་ཤེས་པ་ཆོས་ཅན། མ་རིག་པ་ཡིན་
པར་ཐལ། ཉོན་མོངས་པ་ཅན་མིན་པའི་མ་རིག་པ་ཡིན་པའི་ཕྱིར་ཞེས་མཚུངས་སོ། །ཡང་།
159



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཁོ་ན་རེ་བསགས་རྡུལ་ཕྲ་རབ་ཆོས་ཅན། ཁྱོད་རྡུལ་ཕྲ་ཡིན་པར་ཐལ། ཁྱོད་སྒྲ་མེད་ཕྲ་བར་
རྡུལ་རྫས་བརྒྱད། །ཅེས་པའི་སྐབས་ཀྱི་རྡུལ་ཕྲ་རབ་ཡིན་པའི་ཕྱིར་དང་། སྐད་ཅིག་ཕྲ་རབ་
རྡུལ་དང་ནི། །ཞེས་པའི་སྐབས་ཀྱི་རྡུལ་ཕྲ་རབ་ཡིན་ཟེར་པ་སོགས་ལ་མ་ཁྱབ་པོ། ། །
ཡང་ཁོ་ན་རེ། རྫ་ས་རྡུལ་ཕྲ་རབ་ཆོས་ཅན། ཁྱོད་ཕུང་པོ་ལྔ་པོ་གང་རུང་ཡིན་པར་
ཐལ། ཁྱོད་ཕུང་པོ་ཡིན་པའི་ཕྱིར་ཟེར་ན་མ་ཁྱབ། རྟགས་དེར་ཐལ། ཁྱོད་འདུས་བྱས་ཡིན་
པའི་ཕྱིར་ཏེ། ཁྱོད་རྡུལ་ཕྲན་ཡིན་པའི་ཕྱིར། འདོད་ན། གཟུགས་ཕུང་ཡིན་པར་ཐལ།
འདོད་པ་གང་ཞིག །ཕུང་པོ་ཕྱི་མ་བཞི་པོ་གང་རུང་མིན་པའི་ཕྱིར། འདོད་ན། གཟུགས་
ཡིན་པར་ཐལ། གཟུགས་ཕུང་ཡིན་པའི་ཕྱིར། རྟགས་བསལ་དངོས། རྩ་བར་མ་ཁྱབ་བྱས་
པ་ལ། ཕུང་པོ་ཡིན་ན། ཕུང་པོ་ལྔ་གང་རུང་ཡིན་དགོས་པར་ཐལ། འདུས་བྱས་ཡིན་ན་དེ་
ལྔ་པོ་གང་རུང་ཡིན་དགོས་པའི་ཕྱིར་ཏེ། འདུས་བྱས་ཆོས་རྣམས་དེ་དག་ཀྱང་། །གཟུགས་
ལ་སོགས་པའི་ཕུང་པོ་ལྔ། །ཞེས་བཤད་པའི་ཕྱིར་ན་མ་ཁྱབ། ཡང་དེ་ཆོས་ཅན། ཁྱོད་
གཟུགས་ཕུང་ཡིན་པར་ཐལ། ཁྱོད་བེམ་པོ་ཡིན་པའི་ཕྱིར་ཏེ། རྡུལ་དུ་གྲུབ་པའི་ཕྱིར་ཟེར་
བ་ལ་མ་ཁྱབ་བྱས་ཚར་རོ། །ཡང་དེ་ཆོས་ཅན། ཁྱོད་སྐྱེ་མཆེད་བཅུ་གཉིས་པོ་གང་རུང་ཡིན་
པར་ཐལ། ཁྱོད་སྐྱེ་མཆེད་ཡིན་པའི་ཕྱིར་ཟེར་ན་མ་ཁྱབ། རྟགས་དེར་ཐལ། ཆོས་ཅན་ཡིན་
པའི་ཕྱིར། འདོད་ན་མིན་པར་ཐལ། ཁྱོད་གཟུགས་ཅན་སྐྱེ་མཆེད་བཅུ་པོ་གང་རུང་མིན་པ་
གང་ཞིག །ཡིད་ཀྱི་སྐྱེ་མཆེད་ཀྱང་མིན། ཆོས་ཀྱི་སྐྱེ་མཆེད་ཀྱང་མིན་པའི་ཕྱིར། དང་པོ་མ་
གྲུབ་ན། ཁྱོད་ཐོགས་བཅས་ཡིན་པར་ཐལ་ལོ། །གཉིས་པ་མ་གྲུབ་ན། ཤེས་པ་ཡིན་པར་
ཐལ་ལོ། །གསུམ་པ་མ་གྲུབ་ན། ཚོར་བའི་ཕུང་པོ། འདུ་ཤེས་ཀྱི་ཕུང་པོ། རྣམ་པར་རིག་
བྱེད་མིན་པའི་གཟུགས། འདུས་མ་བྱས་དང་ལྔ་པོ་གང་རུང་ཡིན་པར་ཐལ། ཆོས་ཀྱི་སྐྱེ་
མཆེད་ཡིན་པའི་ཕྱིར་རོ། །ཁྱབ་སྟེ། དེ་གསུམ་རྣམ་རིག་བྱེད་མིན་དང་། །འདུས་མ་བྱས་
རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཞེས་བྱ། །ཞེས་བཤད་པའི་ཕྱིར་རོ། །ཡང་
160



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དེ་ཆོས་ཅན། ཁྱོད་ཁམས་བཅོ་བརྒྱད་པོ་གང་རུང་ཡིན་པར་ཐལ། ཁྱོད་ཁམས་ཡིན་པའི་
ཕྱིར་ཟེར་ན་མ་ཁྱབ། རྟགས་དེར་ཐལ། ཤེས་བྱ་ཡིན་པའི་ཕྱིར། འདོད་ན་མིན་པར་ཐལ།
གཟུགས་ཅན་གྱི་ཁམས་བཅུ་པོ་གང་རུང་མིན། རྣམ་པར་ཤེས་པའི་ཁམས་ཀྱང་མིན། ཆོས་
ཁམས་ཀྱང་མིན་པའི་ཕྱིར་རོ། །ཡང་དེ་ཆོས་ཅན། ཁྱོད་གཟུགས་ཀྱི་ཕུང་པོ། ཆོས་ཀྱི་སྐྱེ་
མཆེད། རྣམ་ཤེས་ཀྱི་ཁམས་གསུམ་པོ་གང་རུང་ཡིན་པར་ཐལ། ཁྱོད་ཆོས་ཡིན་པའི་ཕྱིར་
ཟེར་ན་མ་ཁྱབ་བྱས་པ་ལ། དེ་ལ་ཁྱབ་པ་ཡོད་པར་ཐལ། ཕུང་པོ་དང་ནི་སྐྱེ་མཆེད་དང་། །
ཁམས་གཅིག་གིས་ནི་ཐམས་ཅད་བསྡུས། །ཞེས་བཤད་པའི་ཕྱིར་ཟེར་ནའང་མ་ཁྱབ་སྟེ།
དེ་གསུམ་གྱིས་ཕུང་པོ་ལྔ། སྐྱེ་མཆེད་བཅུ་གཉིས། ཁམས་བཅོ་བརྒྱད་པོ་ཐམས་ཅད་བསྡུས་
ཞེས་པ་ཙམ་ཞིག་སྟོན་པའི་ཕྱིར། དེ་ལྟར་ཟེར་ན་ཁྱོད་རང་ལེགས་པར་ཉོན་ཅིག །ཆ་མེད་
ཀྱི་རྫས་རྡུལ་ཕྲ་རབ་ཆོས་ཅན། ཁྱོད་ཕུང་པོ་ལྔ་པོ་གང་རུང་ཡིན་པར་ཐལ། ཁྱོད་ཕུང་པོ་
ཡིན་པའི་ཕྱིར། རྟགས་ཁྱབ་དངོས་སམ། འདོད་ན། གཟུགས་ཕུང་དུ་ཐལ། འདོད་པ་གང་
ཞིག །གཞན་ཕྱི་མ་བཞི་གང་རུང་མིན་པའི་ཕྱིར། འདོད་ན། གཟུགས་རུང་ཡིན་པར་ཐལ།
དེའི་ཕྱིར། ཁྱབ་སྟེ། བཅོམ་ལྡན་འདས་ཀྱིས་དགེ་སློང་དག་གཟུགས་སུ་ཡོད་ཅིང་གཟུགས་
སུ་རུང་བས་གཟུགས་ཉེ་བར་ལེན་པའི་ཕུང་པོ་ཞེས་བྱའོ་ཞེས་བཤད་པའི་ཕྱིར། འདོད་ན་
མིན་པར་ཐལ། ཆོས་ཅན་ཡིན་པའི་ཕྱིར། ཁྱབ་སྟེ། རྒྱལ་པོ་སྲས་ལས། ཀླན་ཀ་འདི་ནི་
རྫས་ཀྱི་རྡུལ་ཕྲ་རབ་ནི་ཆ་ཤས་མེད་པ་ཡིན་པའི་ཕྱིར་གནོད་པ་བྱེད་པའི་གཟུགས་སུ་རུང་
བ་དང་། ཐོགས་པ་ཡོད་པའི་གཟུགས་སུ་རུང་བས་ཀྱང་གཟུགས་སུ་རུང་བར་བྱར་མི་ནུས་
སོ་ཞེས་བཤད་པའི་ཕྱིར་དང་། གང་སྤེལ་ལས། འདི་ནི་རྫས་ཀྱི་རྡུལ་ཕྲ་རབ་ལ་མངོན་པར་
འདོད་ཀྱི་ཞེས་སོགས་བཤད་པའི་ཕྱིར། ཡང་དེ་ཆོས་ཅན། ཁྱོད་སྐྱེ་མཆེད་བཅུ་གཉིས་པོ་
གང་རུང་ཡིན་པར་ཐལ། ཁྱོད་སྐྱེ་མཆེད་ཡིན་པའི་ཕྱིར། ཁམས་བཅོ་བརྒྱད་པོ་གང་རུང་
ཡིན་པར་ཐལ། ཁམས་ཡིན་པའི་ཕྱིར། ཁྱབ་པ་དངོས། འདོད་ན། དེ་རྣམས་གང་ཡིན།
161



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཟུགས་ཅན་གྱི་ཁམས་དང་སྐྱེ་མཆེད་བཅུ་པོ་གང་རུང་ཡིན་ཟེར་ན་ཐོགས་བཅས་ཡིན་
པར་ཐལ་བ་དང་། བསགས་རྡུལ་ཡིན་པར་ཐལ་བ་དང་། འབྱུང་བ་དང་འབྱུང་འགྱུར་གང་
རུང་ཡིན་པར་ཐལ། འདོད་པའི་ཕྱིར། དེ་གསུམ་གྱི་ཁྱབ་པ་ནི། ཐོགས་དང་བཅས་པ་
གཟུགས་ཅན་བཅུ། །ཞེས་དང་། གཟུགས་ཅན་བཅུ་ནི་བསགས་པའོ། །ཞེས་དང་། རེག་བྱ་
རྣམ་པ་གཉིས་འདོད་དེ། །ལྷག་མ་གཟུགས་ཅན་དགུ་པོ་ནི། །འབྱུང་འགྱུར། ཞེས་བཤད་
པས་རིམ་བཞིན་གྲུབ་ལ། འདོད་ན་མིན་པར་ཐལ། ཆ་མེད་ཀྱི་རྡུལ་ཕྲན་ཡན་གར་བ་ཡིན་
པའི་ཕྱིར་རོ། །གལ་ཏེ་ཆོས་ཁམས་ཡིན་ནོ་ཟེར་ན། དེ་ཆོས་ཅན། ཁྱོད། དེ་གསུམ་རྣམ་
རིག་བྱེད་མིན་དང༌། །འདུས་མ་བྱས་རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་
ཞེས་བྱ། །ཞེས་པའི་སྐབས་ནས་དངོས་བསྟན་གྱི་ཆོས་ཁམས་ཡིན་པར་ཐལ། ཁྱོད་ཆོས་
ཁམས་ཡིན་པའི་ཕྱིར། འདོད་ན། ཁྱོད་དེ་ལྔ་པོ་གང་རུང་དུ་ཐལ་ལོ། ། །
ཡང་དེ་ཆོས་ཅན། ཁྱོད་རྣམ་པར་རིག་བྱེད་མིན་པའི་གཟུགས་ཡིན་པར་ཐལ། ཆོས་
ཀྱི་སྐྱེ་མཆེད་ཀྱི་གཟུགས་ཡིན་པའི་ཕྱིར་ཏེ། གཟུགས་གང་ཞིག །ཆོས་ཀྱི་སྐྱེ་མཆེད་ཡིན་
པའི་ཕྱིར། རྟགས་གཉིས་དངོས། ཡང་དེ་ཆོས་ཅན། ཁྱོད་རྣམ་པར་རིག་བྱེད་མིན་པའི་
གཟུགས་ཡིན་པར་ཐལ། ཁྱོད་བསྟན་མེད་ཐོགས་མེད་ཀྱི་གཟུགས་ཡིན་པའི་ཕྱིར། ཁྱབ་སྟེ།
རྣམ་གསུམ་དྲི་མེད་གཟུགས་གསུངས་དང༌། །ཞེས་བཤད་པའི་ཕྱིར། རྟགས་དེར་ཐལ།
ཁྱོད་བསྟན་མེད་གང་ཞིག །ཐོགས་མེད་ཀྱི་གཟུགས་ཡིན་པའི་ཕྱིར། རྟགས་དང་པོ་དེར་
ཐལ། ཆོས་ཅན་ཡིན་པའི་ཕྱིར། ཁྱབ་སྟེ། དེ་ཉིད་ཀྱི་ཕྱིར་རྡུལ་ཕྲ་རབ་ནི་མི་མཐོང་བའི་ཕྱིར་
ཞེས་སོགས་བཤད་པའི་ཕྱིར། གཉིས་པ་གྲུབ་སྟེ། གཟུགས་གང་ཞིག །ཐོགས་མེད་ཡིན་
པའི་ཕྱིར། དང་པོ་དངོས། ཕྱི་མ་དེར་ཐལ། ཆོས་ཅན་ཡིན་པའི་ཕྱིར། ཁྱབ་སྟེ། གཞན་དག་
ན་རེ། གཟུགས་སུ་རུང་བ་ནི་ཐོགས་པའོ་ཞེས་ཟེར་རོ། །འོ་ན་ནི་རྡུལ་ཕྲ་རབ་གཟུགས་མ་
ཡིན་པར་འགྱུར་ཏེ། གཟུགས་སུ་མེད་པའི་ཕྱིར་རོ། །ཞེས་དང་། དེའི་ལན་དུ། འདི་ནི་རྫས་
162



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཀྱི་རྡུལ་ཕྲ་རབ་ལ་མངོན་པར་འདོད་ཀྱི་ཞེས་སོགས་བཤད་པའི་ཕྱིར་རོ། །ཡང་དེ་ཆོས་ཅན།།
ཁྱོད་གཟུགས་ཅན་ཀུན་གྱི་ཆུང་མཐའ་མཐར་ཐུག་ཡིན་པར་ཐལ། ཁྱོད་གཟུགས་ཅན་གང་
ཞིག །རྫ་ས་རྡུལ་ཕྲ་རབ་ཡིན་པའི་ཕྱིར། འདོད་ན། ཁྱོད་ཐམས་ཅད་པས་ཕྲ་བའི་གཟུགས་
ནི་བསགས་པའི་རྡུལ་ཕྲ་རབ་ཅེས་བྱ་སྟེ་དེ་བས་ཆེས་ཆུང་བ་ནི་མི་མངོན་ནོ་ཞེས་པའི་
སྐབས་ནས་དངོས་བསྟན་གྱི་རྡུལ་ཕྲ་རབ་ཡིན་པར་ཐལ། འདོད་པའི་ཕྱིར། འདོད་ན།
བསགས་རྡུལ་ཡིན་པར་ཐལ་ལོ། །
ཡང་དེ་ཆོས་ཅན། ཁྱོད། གཟུགས་མིང་དུས་མཐའ་རྡུལ་ཡིག་དང་། །ཞེས་པའི་
སྐབས་ནས་དངོས་བསྟན་གྱི་གཟུགས་ཀྱི་ཆུང་མཐའ་མཐར་ཐུག་ཡིན་པར་ཐལ། ཁྱོད་
གཟུགས་ཀྱི་ཆུང་མཐའ་མཐར་ཐུག་ཡིན་པའི་ཕྱིར། འདོད་ན། ཁྱོད་རྡུལ་རྫས་བརྒྱད་
འདུས་ཡིན་པར་ཐལ་ལོ། །དེས་ན་ཁོ་བོ་ནི་ཕུང་ཁམས་སྐྱེ་མཆེད་གསུམ་ལ་དབྱེ་བ་ལྔ་དང་
བཅོ་བརྒྱད་དང་བཅུ་གཉིས་པོ་གང་རུང་ཡིན་པས་མ་ཁྱབ་པ་འདི། བྱེ་བྲག་སྨྲ་བའི་གྲུབ་
མཐའི་རང་སྐྱོན་གྱི་དབང་གི་མི་སྨྲ་འོས་མེད་ལ་འཆར་མོད། ཅལ་ཅོལ་མང་ན་གྲུབ་མཐའི་
བརྡ་ཆད་མང་པོ་འཇིག་པར་སེམས་སོ། །མཁས་པའི་དབང་པོ་ཤཱཀྱ་མཆོག་ལྡན། རྫས་
རྡུལ་ཕྲ་རབ་འདི། འདུས་མ་བྱས་ཡིན་ཞིང་ཁམས་བཅོ་བརྒྱད་པོ་གང་ཡང་མ་ཡིན་པར་
བཞེད་མོད། འཐད་པར་མི་སེམས་ཏེ། འོ་ན། དེ་ཆོས་ཅན། ཁྱོད་ཁམས་བཅོ་བརྒྱད་པོ་
གང་རུང་ཡིན་པར་ཐལ། ཁྱོད་ཆོས་ཁམས་ཡིན་པའི་ཕྱིར། ཁྱོད་འདུས་མ་བྱས་ཀྱི་དངོས་པོ་
གང་ཞིག །དེ་གསུམ་རྣམ་རིག་བྱེད་མིན་དང་། །ཞེས་སོགས་ཀྱི་གཞུང་དོན་གྲུབ་པའི་ཕྱིར།
ཡང་རྒྱལ་སྲས་ལས། བྱེ་བྲག་པ་དག་ནི་འདུས་མ་བྱས་རྡུལ་ཕྲ་རབ་ལ་སོགས་པ་མང་དུ་
བརྗོད་དེ། དེའི་གཞུང་ལུགས་དགག་པའི་ཕྱིར་འདི་ཙམ་ཞིག་ངེས་པ་བཟུང་བ་ཡིན་ནོ་ཞེས་
བཤད་པ་མི་འཐད་པར་ཐལ། རྡུལ་ཕྲ་རབ་འདུས་མ་བྱས་སུ་འདོད་པའི་ལོག་རྟོག་དགག་
མི་རིགས་པའི་ཕྱིར་རོ། ། །
163



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡང་རང་འགྲེལ་ལས། འདི་ལ་མུ་སྟེགས་ཁ་ཅིག་ནི་རྡུལ་ཕྲ་རབ་རྣམས་རྟག་པ་ཡིན་པས་དེ་
དག་དེའི་ཚེ་ལུས་སོ་ཞེས་བྱ་བར་འདོད་དོ་ཞེས་བཤད་པ་མི་འཐད་པར་ཐལ། རྡུལ་ཕྲ་རབ་
རྟག་པ་ཡིན་པའི་ཕྱིར། ཡང་དེ་ཆོས་ཅན། ཁྱོད་འདུས་མ་བྱས་གསུམ་པོ་གང་རུང་ཡིན་པར་
ཐལ། ཁྱོད་འདུས་མ་བྱས་ཀྱི་དངོས་པོ་ཡིན་པའི་ཕྱིར། འདོད་ན། གང་ཡིན། ནམ་མཁའ་
ཡིན་ནོ་ཟེར་ན། མ་ཡིན་པར་ཐལ། ཁྱོད་རྡུལ་ཕྲ་རབ་ཡིན་པའི་ཕྱིར་རོ། ། །
ཡང་དོགས་པ་འདི་ལྟར་དཔྱད་དེ། རྫས་རྡུལ་ཕྲ་རབ་མེད་པར་ཐལ། ཟླ་མེད་ཀྱི་
རྡུལ་ཡན་གར་བ་མེད་པའི་ཕྱིར་ཏེ། ཟླ་མེད་ཀྱི་ས་རྡུལ་ཡན་གར་བ་ཡང་མེད། ཟླ་མེད་ཀྱི་
ཆུ་རྡུལ་ཡན་གར་བ་སོགས་གཞན་བདུན་ཡང་མེད་པའི་ཕྱིར། དང་པོ་མ་གྲུབ་ན། ཟླ་མེད་
ཀྱི་ས་ཁམས་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཟླ་མེད་ཀྱི་ས་
ཁམས་མིན་པར་ཐལ། ཁྱོད་རང་དང་ལྷན་ཅིག་འབྱུང་བའི་ཆུ་ཁམས་སོགས་གསུམ་གྱི་ཟླ་
གྲོགས་དང་བཅས་པའི་ཁམས་ཡིན་པའི་ཕྱིར་ཏེ། ཁྱོད་རང་དང་ལྷན་ཅིག་འབྱུང་བའི་ཆུ་
ཁམས་སོགས་གསུམ་གྱི་ལྷན་ཅིག་འབྱུང་རྒྱུ་ཡིན་པའི་ཕྱིར་ཏེ། ཁྱོད་སའི་ཁམས་ཡིན་པའི་
ཕྱིར། ཁྱབ་སྟེ་ལྷན་ཅིག་འབྱུང་གང་ཕན་ཚུན་འབྲས། །འབྱུང་བཞིན་ཞེས་པའི་གཞུང་དོན་
གྲུབ་པའི་ཕྱིར་རོ། །གལ་ཏེ་ཟླ་མེད་ཀྱི་དྲིའི་རྡུལ་ཡོད་ཟེར་ན། འོ་ན་ཟླ་མེད་ཀྱི་དྲིའི་ཁམས་
ཡོད་པར་ཐལ། དེའི་ཕྱིར། འདོད་ན་མེད་པར་ཐལ། དྲིའི་ཁམས་ཡིན་ན། བསགས་པའི་
རྡུལ་ཡིན་དགོས་པའི་ཕྱིར། རྩ་བ་ཟླ་མེད་ཀྱི་ས་ཁམས་ཡོད་པར་ཐལ་བ་མ་ཁྱབ་ན། དེ་ལ་
ཁྱབ་པ་ཡོད་པར་ཐལ། སའི་རྡུལ་ཡིན་ན། སའི་ཁམས་ཡིན་དགོས་པའི་ཕྱིར། སའི་རྡུལ་
རྫས་ཡིན་ན། སའི་ཁམས་ཡིན་དགོས་པའི་ཕྱིར་ཏེ། སྒྲ་མེད་ཕྲ་རབ་རྡུལ་རྫས་བརྒྱད། །
ཅེས་པའི་སྐབས་ནས་དངོས་བསྟན་གྱི་སའི་རྡུལ་རྫས་ཡིན་ན། སའི་ཁམས་ཡིན་དགོས་
པའི་ཕྱིར། རྟགས་འབུད་ཟེར་ན་ལན་ཅི་ཡོད་ལེགས་པར་སྨྲོས་ཤིག །ཡང་མིག་གི་རྡུལ་ཕྲ་
རབ་ཡིན་ན། མིག་དབང་ཡིན་དགོས་པར་ཐལ། མིག་དབང་གི་རྡུལ་ཕྲ་རབ་མིག་དབང་
164



ས་
ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡིན་པའི་ཕྱིར། འདོད་ན། མིག་དབང་གི་དྲིའི་རྡུལ་རྫས་ཆོས་ཅན། དེར་ཐལ། དེའི་ཕྱིར།
རྟགས་དེར་ཐལ། ཆོས་ཅན་ཡིན་པའི་ཕྱིར། དེ་ཡོད་པའི་ཕྱིར་ཏེ། མིག་དབང་གི་རྡུལ་རྫས་
བརྒྱད་ཡོད་པའི་ཕྱིར་ཏེ། མིག་དབང་དེ་རྡུལ་རྫས་བརྒྱད་འདུས་ཀྱི་གཟུགས་ཡིན་པའི་
ཕྱིར་ཏེ། དེ་རྡུལ་རྫས་བརྒྱད་དང་ལྷན་ཅིག་སྐྱེས་པའི་གཟུགས་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། ཁྱོད་མིག་དབང་མིན་པར་ཐལ། ཁྱོད་དྲིའི་ཁམས་ཡིན་པའི་
ཕྱིར་རོ། །ཡང་ཁོ་ན་རེ། གཟུགས་ཡིན་ན། རྡུལ་ཕྲན་དང་རགས་པ་གང་རུང་ཡིན་དགོས་
པར་ཐལ། དེ་ཡིན་ན། རྡུལ་དུ་གྲུབ་པ་ཡིན་དགོས་པའི་ཕྱིར་རོ། །འདོད་ན། རྣམ་པར་རིག་
བྱེད་མིན་པའི་གཟུགས་ཆོས་ཅན། དེར་ཐལ། དེའི་ཕྱིར། འདོད་ན། ཁྱོད་རྡུལ་ཕྲན་ཡིན་
པར་ཐལ། དེ་གང་རུང་གང་ཞིག །རགས་པ་མིན་པའི་ཕྱིར། འདོད་ན། མིན་པར་ཐལ།
ཁྱོད་རྫས་ཀྱི་རྡུལ་ཕྲ་རབ་མིན་པ་གང་ཞིག །བསགས་པའི་རྡུལ་ཕྲ་རབ་མིན་པའི་ཕྱིར། ཕྱི་
མ་མ་གྲུབ་ན། གཟུགས་ཅན་གྱི་སྐྱེ་མཆེད་བཅུ་པོ་གང་རུང་ཡིན་པར་ཐལ་ལོ། །དང་པོ་མ་
གྲུབ་ན། མ་ཡིན་པར་ཐལ། འབྱུང་འགྱུར་ཡིན་པའི་ཕྱིར་རོ། །རྩ་བ་ལ་མ་ཁྱབ་ནའང་།།
རྣམ་པར་རིག་བྱེད་མིན་པའི་གཟུགས་ཆོས་ཅན། རྡུལ་དུ་གྲུབ་པར་ཐལ། གཟུགས་ཡིན་
པའི་ཕྱིར། འདོད་མི་ནུས་ཏེ། རྡུལ་ཕྲན་དང་རགས་པ་གང་རུང་མ་གྲུབ་པའི་ཕྱིར་རོ། །དེས་
གཟུགས་ཀྱི་ཕུང་པོ་སོང་། །
༈ གཉིས་པ་ཚོར་ཕུང་ལ་མཚན་ཉིད་དང་དབྱེ་བ་གཉིས། དང་པོ་ནི། རང་སྟོབས་
ཀྱིས་སིམ་གདུང་བར་མ་གསུམ་ཅི་རིགས་པར་ཉམས་སུ་མྱོང་བའི་རིགས་སུ་གནས་པའི་
རིག་པའོ། །གཉིས་པ་ནི། ངོ་བོའི་སྒོ་ནས་བདེ་སྡུག་བཏང་སྙོམས་གསུམ། བདག་རྐྱེན་གྱི་
སྒོ་ནས་ལུས་ཚོར་དང་སེམས་ཚོར་གཉིས་སམ་ཚོར་བའི་ཚོགས་དྲུག་གོ །གསུམ་པ་འདུ་
ཤེས་ཀྱི་ཕུང་པོ་ལའང་གཉིས། མཚན་ཉིད་ནི། རང་སྟོབས་ཀྱིས་རང་ཡུལ་གྱི་སྤུ་རིས་མི་
འདྲ་བར་འབྱེད་པའི་རིགས་སུ་གནས་པའི་རིག་པའོ། །གཉིས་པ་ལ་མིག་གི་འདུས་ཏེ་རེག་
165



།
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་ལས་བྱུང་བའི་འདུ་ཤེས་སོགས་དྲུག་གོ །བཞི་པ་འདུ་བྱེད་ཀྱི་ཕུང་པོ་ལའང་གཉིས་ལས་
མཚན་ཉིད་ནི། གཟུགས་ཚོར་འདུ་ཤེས་རྣམ་པར་ཤེས་པའི་ཕུང་པོ་བཞི་ལས་གཞན་པའི་
འདུས་བྱས་སོ། །གཉིས་པ་ལ། མཚུངས་ལྡན་འདུ་བྱེད་ཀྱི་ཕུང་པོ་དང་། མཚུངས་ལྡན་མིན་
པའི་འདུ་བྱེད་ཀྱི་ཕུང་པོ་གཉིས་སོ། །དང་པོ་ནི། ཚོར་འདུ་གང་རུང་མིན་པའི་སེམས་བྱུང་
དང་དོན་ཅིག །གཉིས་པ་ནི། ལྡན་པ་མ་ཡིན་པའི་འདུ་བྱེད་དང་དོན་ཅིག་གོ །ལྔ་པ་རྣམ་
ཤེས་ཀྱི་ཕུང་པོ་ལ་མཚན་ཉིད། རྣམ་གྲངས། དབྱེ་བ། ཁྱད་ཆོས་དང་བཞི། དང་པོ་ནི། རང་
ཡུལ་གྱི་ངོ་བོ་རང་སྟོབས་ཀྱིས་རྣམ་པར་རིག་པའི་རིགས་སུ་གནས་པའི་རིག་པའོ། །གཉིས་
པ་ནི། རྣམ་པར་ཤེས་པ། རྣམ་པར་ཤེས་པའི་ཕུང་པོ། རྣམ་པར་ཤེས་པའི་ཁམས། ཡིད་
དབང་། ཡིད་ཀྱི་ཁམས། ཡིད་ཀྱི་སྐྱེ་མཆེད། སེམས། གཙོ་བོ་སེམས་རྣམས་དོན་གཅིག་སྟེ།
རྣམ་ཤེས་སོ་སོ་རྣམ་རིག་པ། །ཡིད་ཀྱི་སྐྱེ་མཆེད་དང་དེ་ཡིན། །ཁམས་བདུན་དག་དུའང་
འདོད་པ་སྟེ། །ཞེས་བཤད་པའི་ཕྱིར། གསུམ་པ་དབྱེ་ན། མིག་གི་རྣམ་པར་ཤེས་པ་ལ་
སོགས་པ་དྲུག་གམ། ཡང་ན་མིག་གི་རྣམ་པར་ཤེས་པའི་ཁམས་ནས། ཡིད་ཀྱི་ཁམས་ཀྱི་
བར་བདུན་ཡོད་དེ། ཁམས་བདུན་དག་ཏུའང་འདོད་པ་སྟེ། །རྣམ་པར་ཤེས་པ་དྲུག་དང་
ཡིད། །ཅེས་བཤད་པའི་ཕྱིར་རོ། །བཞི་པ་ཁྱད་ཆོས་ལ། རྣམ་པར་ཤེས་པའི་རྟེན་ངོས་
བཟུང་བ་དང་། དེ་ལ་རྩོད་པ་སྤང་བ་གཉིས། དང་པོ་ལ། ཡིད་ཀྱི་ཁམས་ངོས་བཟུང་བ།
ཟུར་གྱི་རྣམ་དཔྱད་བཤད་པ། རྟེན་དང་དེ་མ་ཐག་རྐྱེན་གྱི་ཁྱད་པར་བཤད་པ་དང་
གསུམ་མོ། །དང་པོ་ནི། ཚོགས་དྲུག་འདས་མ་ཐག་པའི་རྣམ་པར་ཤེས་པ་དེ་ནི། ཡིད་ཀྱི་
ཁམས་ཡིན་ཞིང་། དེ་ཡང་དྲུག་པ་ཡིད་ཀྱི་རྣམ་པར་ཤེས་པའི་དུས་སུ་འདས་མ་ཐག་པའི་
དྲུག་པ་ཡིད་ཀྱི་རྣམ་པར་ཤེས་པ་དེ། དྲུག་པ་ཡིད་ཀྱི་རྣམ་པར་ཤེས་པའི་རྟེན་དུ་གྱུར་པའི་
ཡིད་དབང་གི་ངོ་བོ་ཡིན་ཏེ། དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །
ཞེས་བཤད་པའི་ཕྱིར། གཉིས་པ་ལ་གསུམ། འདས་པ་སྨོས་པའི་རྣམ་བཅད། འདས་མ་
་་་
1 ཚy



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཐག་པ་སྨོས་པའི་རྣམ་བཅད། རྣམ་པར་ཤེས་པ་སྨོས་པའི་རྣམ་བཅད་བཤད་པའོ། །དང་
པོ་ནི། མ་འོངས་པ་དང་ད་ལྟར་བ་གཉིས། དྲུག་པ་ཡིད་ཀྱི་རྣམ་པར་ཤེས་པའི་རྟེན་ཡིན་པ་
གཅོད་པའི་ཆེད་ཡིན་ཏེ། དྲུག་པ་ཡིད་མ་འོངས་པ་ནི་མ་སྐྱེས་པས་དེའི་རྟེན་མ་ཡིན། དྲུག་
པ་ཡིད་ད་ལྟར་བ་ནི་བརྟེན་པ་ཡིན་པས་དེའི་རྟེན་དུ་མི་འཐད་པའི་ཕྱིར་རོ། །གཉིས་པ་ནི།
དྲུག་པ་ཡིད་ཀྱི་རྣམ་པར་ཤེས་པའི་དུས་སུ་འདས་ནས་ཡུན་རིང་དུ་ལོན་པ། རྣམ་ཤེས་
རིགས་མཐུན་གཞན་གྱིས་བར་ཆོད་པ་རྣམས་དེའི་རྟེན་ཡིན་པ་གཅོད་པའི་ཆེད་ཡིན་ཏེ།
ཡིད་ཀྱི་རྣམ་ཤེས་སྐད་ཅིག་དང་པོ་འདས་པ་ནི། ཡིད་ཀྱི་རྣམ་ཤེས་སྐད་ཅིག་གསུམ་ཕན་
ཆད་ཀྱི་རྟེན་དུ་མི་རུང་བའི་ཕྱིར་རོ། །དེའི་ཤེས་བྱེད་ཀྱང་། རྣམ་ཤེས་རང་དང་། རང་གི་རྟེན་
དང་། རང་གི་དམིགས་པ་གསུམ་ཅིག་ཆར་དུ་གྲུབ་པ་ཞིག་དགོས་པ་ལས། ཡིད་ཀྱི་རྣམ་
ཤེས་སྐད་ཅིག་དང་པོ་འདས་པ་དང་། དེ་སྐད་ཅིག་གསུམ་པ་སོགས་ཅིག་ཅར་དུ་མི་འགྲུབ་
པའི་ཕྱིར་རོ། །དེ་ཡང་རྣམ་ཤེས་རྟེན་དུ་མི་འགྱུར་བ་ཡིན་གྱི་གཞན་དུ་ན་བསྐལ་པས་བར་
ཆོད་ཀྱང་རྟེན་དུ་མི་འགྱུར་བའི་སྐྱོན་མེད་པ་དེ་འདྲ་ཡང་ཡོད་དེ། འགོག་པ་ལ་སྙོམས་པར་
འཇུག་པའི་སེམས་དང་། དེ་ལས་ལངས་པའི་སེམས་ཀྱི་བར་དུ་བསྐལ་པས་ཆོད་པ་སྲིད་
ཀྱང་། དེ་འདས་པ་དེ་དེའི་རྟེན་དུ་ཁས་ལེན་པར་བཤད་པའི་ཕྱིར་རོ། །འོ་ན་དེ་འདས་པ་
དང་དེ་གཉིས་ཅིག་ཅར་གྲུབ་བམ་སྙམ་ན། ཤིན་ཏུ་དཀའ་ཡང་རིམ་གྱིས་དཔྱད་པར་བྱའོ། །
གསུམ་པ་ནི། ཚོར་བ་ལ་སོགས་པའི་སེམས་བྱུང་རྣམས་གཅོད་པའི་ཆེད་ཡིན་ཏེ། དྲུག་པ་
ཡིད་ཀྱི་རྣམ་པར་ཤེས་པའི་དུས་ཉིད་དུ་འདས་མ་ཐག་པ་ཡིན་ཡང་། ཚོར་བ་སོགས་སེམས་
བྱུང་རྣམས་དྲུག་ཡིད་རྟེན་དུ་མི་འཐད་པའི་ཕྱིར་རོ། ། །
གསུམ་པ་རྟེན་དང་དེ་མ་ཐག་པའི་ཁྱད་པར་བཤད་པ་ལ། འོ་ན་རྣམ་ཤེས་ཚོགས་
དྲུག་གི་རྟེན་དང་མཚུངས་པ་དེ་མ་ཐག་རྐྱེན་ལ་ཁྱད་པར་ཅི་ཡོད་སྙམ་ན། རྣམ་ཤེས་ཚོགས་
དྲུག་ལས་སྒོ་ལྔའི་རྣམ་ཤེས་ལ། རྟེན་འདས་པ་དང་ད་ལྟར་བ་གཉིས་གཉིས་ཡོད་དེ། ད་
167
167



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལྟར་བ་རང་གི་རྟེན་དབང་པོ་གཟུགས་ཅན་པ་རེ་དང་། འདས་པ་རང་གི་རྣམ་ཤེས་སྔ་མ་
འདས་མ་ཐག་པ་གཉིས་གཉིས་ཡོད་པའི་ཕྱིར་ཏེ། ལྔ་རྣམས་ཀྱི། དེ་དག་ལྷན་ཅིག་སྐྱེས་པ་
ཡང་ཡིན། །ཞེས་བཤད་པའི་ཕྱིར། །
དེས་ན་སྒོ་ལྔའི་རྣམ་ཤེས་ཀྱི་རྟེན་དང་མཚུངས་པ་དེ་མ་ཐག་རྐྱེན་ལ་མུ་བཞི་ཡོད་དེ།
སྒོ་ལྔའི་རྣམ་ཤེས་ཀྱི་རྟེན་དབང་པོ་གཟུགས་ཅན་རྣམས་ནི། དེ་རྣམས་ཀྱི་རྟེན་ཡིན་ལ་དེ་
རྣམས་ཀྱི་མཚུངས་པ་དེ་མ་ཐག་རྐྱེན་མ་ཡིན་པའི་མུ། སྒོ་ལྔའི་རྣམ་ཤེས་སྔ་མ་འདས་མ་ཐག་
པ་རྣམས་ནི། དེ་དག་གི་མཚུངས་པ་དེ་མ་ཐག་རྐྱེན་ཡིན་ལ་རྟེན་བདག་རྐྱེན་ཡང་ཡིན་པའི་མུ།
དེ་དག་གི་མཚུངས་པ་དེ་མ་ཐག་རྐྱེན་དུ་གྱུར་པའི་སེམས་བྱུང་རྣམས་ནི། དེ་དག་གི་མཚུངས་
པ་དེ་མ་ཐག་རྐྱེན་ཡིན་ལ་རྟེན་བདག་རྐྱེན་མ་ཡིན་པའི་མུ། ཕྱི་རོལ་གྱི་གཟུགས་སྒྲ་སོགས་
གཉིས་ཀ་མིན་པའི་མུ། འོན་ཀྱང་དྲུག་པ་ཡིད་ཀྱི་རྣམ་པར་ཤེས་པའི་རྟེན་ཡིན་ན་འདས་པ་
ཡིན་པས་ཁྱབ་སྟེ། ཐ་མའི་རྟེན་འདས། ཞེས་བཤད་པའི་ཕྱིར་རོ། །དེས་ན་དེའི་མཚུངས་པ་
དེ་མ་ཐག་རྐྱེན་དང་། དེའི་དེ་མ་ཐག་རྐྱེན་ལ་མུ་གསུམ་ཡོད་དེ། དྲུག་ཡིད་སྔ་མ་འདས་མ་
ཐག་པ་ནི། དེ་གཉིས་ཀ་ཡིན་པའི་མུ། དྲུག་ཡིད་དེའི་མཚུངས་པ་དེ་མ་ཐག་རྐྱེན་དུ་གྱུར་
པའི་སེམས་བྱུང་རྣམས་ནི། དེའི་མཚུངས་པ་དེ་མ་ཐག་རྐྱེན་ཡིན་ལ། དེའི་དེ་མ་ཐག་རྐྱེན་
མ་ཡིན་པའི་མུ། ཕྱི་རོལ་གྱི་གཟུགས་སྒྲ་སོགས་ཕལ་ཆེར་དེ་གཉིས་ཀ་མིན་པའི་མུ་ཡིན་
པའི་ཕྱིར། དེའི་དེ་མ་ཐག་རྐྱེན་ཡིན་ལ། དེའི་མཚུངས་པ་དེ་མ་ཐག་རྐྱེན་མིན་པའི་མུ་ནི་
མེད་དེ། དེའི་དེ་མ་ཐག་རྐྱེན་ཡིན་ན། དེའི་མཚུངས་པ་དེ་མ་ཐག་རྐྱེན་ཡིན་དགོས་པའི་
ཕྱིར་རོ། །
གཉིས་པ་རྩོད་པ་སྤང་བ་ནི། འོ་ན་རྣམ་ཤེས་ཚོགས་དྲུག་ལས་གཞན་པའི་ཡིད་ཀྱི་
ཁམས་མེད་པའི་ཕྱིར། ཡིད་ཀྱི་ཁམས་ལས་གཞན་པའི་རྣམ་ཤེས་ཚོགས་དྲུག་མེད་ན། ཡང་
ན་ཁམས་བཅུ་བདུན་དུ་འགྱུར་ལ། ཡང་ན་ཁམས་བཅུ་གསུམ་དུ་འགྱུར་རོ་ཞེ་ན། དེ་ཡང་
པ་
༽ 68



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བདེན་མོད་ཀྱི། ཁམས་རྣམ་པར་འཇོག་པའི་ཚེ། ཚོགས་དྲུག་ལས་ལོགས་སུ་ཡིད་ཀྱི་
ཁམས་བཞག་པ་ལ་དགོས་པ་ཡོད་དེ། རྣམ་ཤེས་ཚོགས་ལྔ་ལ་རྟེན་བདག་རྐྱེན་རེ་རེ་ཡོད་པ་
ལྟར་དྲུག་པ་ཡིད་ཀྱི་རྣམ་ཤེས་ལ་ཡང་རྟེན་བདག་རྐྱེན་གཅིག་ཡོད་དོ་ཞེས་བསྒྲུབ་པའི་ཆེད་
ཡིན་པའི་ཕྱིར། དེ་ལྟར་སྒྲུབ་པ་ཡང་ཆོས་ཅན། དགོས་པ་ཡོད་དེ། བརྟེན་པ་རྣམ་པར་ཤེས་
པའི་ཁམས་དྲུག །རྟེན་བདག་རྐྱེན་གྱི་ཁམས་དྲུག །དམིགས་པ་ཡུལ་གྱི་ཁམས་དྲུག་སྟེ།
ཁམས་དྲུག་ཚན་གསུམ་སྟེ་བཅོ་བརྒྱད་དུ་འཇོག་པའི་ཆེད་ཡིན་པའི་ཕྱིར། དེ་ལྟར་ཡང་
འཐད་དེ། དྲུག་པའི་རྟེན་ནི་རབ་བསྒྲུབ་ཕྱིར། ཁམས་ནི་བཅོ་བརྒྱད་དག་ཏུ་འདོད། །ཅེས་
བཤད་པའི་ཕྱིར། །དེ་ལྟར་བྱས་པ་ལ་དོགས་པ་དཔྱད་ན། །
ཁོ་ན་རེ། མིག་གི་རྣམ་པར་ཤེས་པ་ཡིན་ན། རང་གི་རྟེན་དབང་པོ་གཟུགས་ཅན་དང་།
རང་གི་རྟེན་ཡིད་དབང་གཉིས་ཀ་ལ་བརྟེན་པའི་ཤེས་པ་ཡིན་པས་ཁྱབ་པར་ཐལ། ལྔ་
རྣམས་ཀྱི། །དེ་དག་ལྷན་ཅིག་སྐྱེས་པའང་ཡིན། །ཞེས་པའི་གཞུང་དོན་གྲུབ་པ་གང་ཞིག །
དྲུག་པ་ཡིད་ཀྱི་རྣམ་པར་ཤེས་པ་ཡིན་ན། རང་གི་རྟེན་ཡིད་དབང་ལ་བརྟེན་པའི་ཤེས་པ་
ཡིན་པས་ཁྱབ་པའི་ཕྱིར་ཏེ། ཐ་མའི་རྟེན་འདས་ཞེས་པའི་གཞུང་དོན་གྲུབ་པའི་ཕྱིར།
འདོད་ན། མིག་གི་རྣམ་ཤེས་སྐད་ཅིག་མ་དང་པོ་ཆོས་ཅན། དེར་ཐལ། དེའི་ཕྱིར། འདོད་ན།
ཁྱོད་རང་གི་རྟེན་ཡིད་དབང་ལ་བརྟེན་པའི་ཤེས་པར་ཐལ། འདོད་པའི་ཕྱིར། འདོད་ན།
ཁྱོད་ཀྱི་རྟེན་དུ་གྱུར་པའི་ཡིད་དབང་ཡོད་པར་ཐལ། དེའི་ཕྱིར། འདོད་ན། ཁྱོད་ཀྱི་རྟེན་དུ་
གྱུར་པའི་མིག་ཤེས་འདས་མ་ཐག་པ་ཡོད་པར་ཐལ། དེའི་ཕྱིར། འདོད་ན་མིན་པར་ཐལ།
ཆོས་ཅན་ཡིན་པའི་ཕྱིར། རྩ་བ་ལ་མ་ཁྱབ་ན། དྲུག་པ་ཡིད་ཀྱི་རྣམ་ཤེས་ཀྱི་སྐད་ཅིག་དང་པོ་
ཆོས་ཅན། དེར་ཐལ། དེའི་ཕྱིར། འདོད་ན། ཁྱོད་ཀྱི་རྟེན་དུ་གྱུར་པའི་ཡིད་དབང་ཡོད་པར་
ཐལ་ལོ། །འདོད་ན་གང་ཡིན་ལེགས་པར་སྨྱོས་ཤིག །ཡང་དྲུག་པ་ཡིད་ཀྱི་རྣམ་པར་ཤེས་པ་
མ་འོངས་པ་མི་སྐྱེ་བ་ཆོས་ཅན། ཁྱོད་རང་གི་རྟེན་ཡིད་དབང་ལ་བརྟེན་པའི་ཤེས་པ་ཡིན་
169



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པར་ཐལ། ཁྱོད་དྲུག་པ་ཡིད་ཀྱི་རྣམ་པར་ཤེས་པ་ཡིན་པའི་ཕྱིར། རྟགས་ཆོས་ཅན་གྱིས་
འགྲུབ། འདོད་ན། དེ་ཆོས་ཅན། ཁྱོད་དང་ཁྱོད་ཀྱི་རྟེན་དུ་གྱུར་པའི་ཡིད་དབང་གཉིས་རྟེན་
དང་བརྟེན་པ་ཡིན་པར་ཐལ། འདོད་པའི་ཕྱིར། འདོད་ན། ཁྱོད་རྟེན་བཅས་ཀྱི་རྣམ་པར་
ཤེས་པ་ཡིན་པར་ཐལ། ཁྱོད་རྣམ་པར་ཤེས་པ་གང་ཞིག །འདོད་པའི་ཕྱིར། འདོད་ན་མིན་
པར་ཐལ། ཆོས་ཅན་ཡིན་པའི་ཕྱིར། ཁྱབ་སྟེ། ཡིད་ནི་མི་སྐྱེ་བའི་ཆོས་ཅན་ཁོ་ན་དེ་དང་
མཚུངས་པ་ཡིན་ནོ་ཞེས་བཤད་པའི་ཕྱིར། གོང་གི་རྟེན་བཅས་ཀྱི་རྣམ་ཤེས་ཡིན་པར་ཐལ་
བ་ལ་མ་ཁྱབ་ན། དེ་ལ་ཁྱབ་པ་ཡོད་པར་ཐལ། དབང་པོ་དང་ཡུལ་དང་རྣམ་པར་ཤེས་པ་
རྣམས་ཕན་ཚུན་བརྟེན་པའམ་བྱེད་པ་ལ་བརྟེན་པ་ནི་རྟེན་བཅས་སོ། །ཞེས་པའི་གཞུང་དོན་
གྲུབ་པའི་ཕྱིར་རོ། །ལན་ཅི་ཡོད་ལེགས་པར་སོམས་ཤིག །ཡང་ཡིད་དབང་ཡིན་ན། འདས་
པ་ཡིན་དགོས་པར་ཐལ། དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །
ཞེས་བཤད་པའི་ཕྱིར་ཟེར་ན་མ་ཁྱབ། འདོད་ན། ད་ལྟར་བ་དང་མ་འོངས་པའི་ཡིད་དབང་
ཀུན་ཆོས་ཅན། དེར་ཐལ་དེའི་ཕྱིར། རྟགས་གྲུབ་སྟེ། རང་འགྲེལ་ལས། དེ་ལྟ་མ་ཡིན་ན་
ཡིད་ཀྱི་ཁམས་འདས་པ་ཁོ་ནར་འགྱུར་གྱི། མ་འོངས་པ་དང་ད་ལྟར་བྱུང་བ་ཡིན་པར་ནི་མི་
འགྱུར་བ་ཞིག་ན་ཁམས་བཅོ་བརྒྱད་པོ་དག་ནི་དུས་གསུམ་ཡིན་པར་ཡང་འདོད་དོ་ཞེས་
བཤད་པའི་ཕྱིར། འོ་ན་ཡིད་དབང་ཡིན་ན། འདས་པ་ཡིན་པས་མ་ཁྱབ་ན། དྲུག་པོ་འདས་
མ་ཐག་པ་ཡི། །ཞེས་སོགས་རྩ་འགྲེལ་རྣམས་ཀྱི་དགོངས་པ་ཇི་ལྟར་ཡིན་སྙམ་ན། སྤྱིར་
ཡིད་དབང་ཡིན་ན། རང་གི་བརྟེན་པ་རྣམ་པར་ཤེས་པའི་རྟེན་བདག་རྐྱེན་ཡིན་པས་མ་
ཁྱབ་སྟེ། ཆོས་ཁམས་མ་གཏོགས་ཁམས་བཅུ་བདུན་ལ། རྟེན་བཅས་དང་དེ་མཚུངས་
གཉིས་གཉིས་ཡོད་པར་བཤད་པའི་ཕྱིར། དེས་ན་རྟེན་བཅས་ཀྱི་ཡིད་དབང་ཡིན་ན། རང་
གི་བདག་འབྲས་ལ་ལྟོས་ཏེ་འདས་མ་ཐག་པ་ཡིན་པས་ཁྱབ་པའི་ཕྱིར། དེས་ན། སྤྱིར་ཡིད་
དབང་དང་། ཡིད་ཀྱི་ཁམས། རྣམ་པར་ཤེས་པའི་ཕུང་པོ་གསུམ། དོན་གཅིག་ཅིང་། ཡིད་
170



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དབང་ལ་འདས་པས་མ་ཁྱབ་ཀྱང༌། རྣམ་ཤེས་དྲུག་གི་རྟེན་དུ་གྱུར་པའི་ཡིད་དབང་ལ་
འདས་པས་ཁྱབ་པ་ནི་གནད་ཀྱི་སྙིང་པོར་གཟུང་བར་བྱའོ། །ཡང་ཁོ་ན་རེ། མིག་གི་རྣམ་
པར་ཤེས་པའི་མཚུངས་པ་དེ་མ་ཐག་རྐྱེན་ཡིན་ན། མིག་གི་རྣམ་པར་ཤེས་པའི་སྔ་ལོགས་སུ་
བྱུང་བས་ཁྱབ་པ་ཡོད་པར་ཐལ། དེ་ཡིན་ན། རང་འབྲས་མ་འོངས་པ་ཁོ་ན་ལ་བྱ་བ་བྱེད་
པས་ཁྱབ་པ་ཡོད་པའི་ཕྱིར་ཏེ། རྒྱུ་གཉིས་པོ་དག་དགག་པ་ལ། །བྱ་བ་བྱེད་དོ་གསུམ་པ་ནི། །
སྐྱེ་ལ་འོ་དེ་གཞན་པ་ཡི། །རྐྱེན་དག་དེ་ལས་ཟློག་པ་ཡིན། །ཞེས་བཤད་པའི་ཕྱིར། རྩ་བར་
འདོད་ན། མིག་གི་རྣམ་པར་ཤེས་པའི་མཚུངས་པ་དེ་མ་ཐག་རྐྱེན་ཡང་ཡིན། དེའི་རྟེན་
བདག་རྐྱེན་ཡང་ཡིན་པའི་གཞི་མཐུན་པ་གྱུར་པའི་ཡིད་དབང་ཆོས་ཅན། དེར་ཐལ། དེའི་
ཕྱིར། འདོད་ན། ཁྱོད་དེའི་སྔ་ལོགས་སུ་བྱུང་བ་མིན་པར་ཐལ། ཁྱོད་དེ་དང་དུས་མཉམ་དུ་
བྱུང་བ་ཡིན་པའི་ཕྱིར་ཏེ། ཁྱོད་དེའི་རྟེན་བདག་རྐྱེན་ཡིན་པའི་ཕྱིར། དེ་འདྲ་བའི་ཆོས་ཅན་
མེད་ཟེར་ན། དེ་འདྲ་ཡོད་པར་ཐལ། རང་འགྲེལ་ལས། དེ་ཉིད་ཀྱི་ཕྱིར་གང་མིག་གི་རྣམ་
པར་ཤེས་པའི་རྟེན་གྱི་དངོས་པོ་ཡིན་པ་དེ། དེའི་མཚུངས་པ་དེ་མ་ཐག་པའི་རྟེན་གྱི་དངོས་
པོ་ཡང་ཡིན་ནམ་ཞེ་ན། མུ་བཞི་སྟེ་མུ་དང་པོ་ནི་མིག་ཡིན་ནོ། །གཉིས་པ་ནི་ཆོས་ཀྱི་ཁམས་
སེམས་ལས་བྱུང་བ་འདས་མ་ཐག་པ་ཡིན་ནོ། །གསུམ་པ་ནི། འདས་མ་ཐག་པའི་ཡིད་
ཡིན་ནོ། །བཞི་པ་ནི་བཤད་པ་ལས་མ་གཏོགས་པའི་ཆོས་རྣམས་ཡིན་ནོ་ཞེས་བཤད་པའི་
ཕྱིར། ལན་གང་འདེབས་ལེགས་པར་སོམས་ཤིག ། ་
ཡང་ཁོ་ན་རེ་འདས་མ་ཐག་པར་གྱུར་པའི་ཡིད་དབང་ཡིན་ན། རང་གི་བརྟེན་པ་རྣམ་
པར་ཤེས་པའི་རྟེན་བདག་རྐྱེན་ཡིན་པས་ཁྱབ་པར་ཐལ། ཡིད་ཀྱི་རྣམ་པར་ཤེས་པ་འདས་
མ་ཐག་པ་ལའང་དེ་ཡིན་པས་ཁྱབ། དབང་པོའི་རྣམ་པར་ཤེས་པ་འདས་མ་ཐག་པ་ལའང་
དེ་ཡིན་པས་ཁྱབ་པའི་ཕྱིར། འདོད་ན། དགྲ་བཅོམ་པའི་སེམས་ཐ་མ་འདས་མ་ཐག་པ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། དགྲ་བཅོམ་
171



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་སེམས་ཐ་མ་འགག་མ་ཐག་པ་ཡོད་པའི་ཕྱིར་ཏེ། དེ་འགག་པ་ཡིན་པའི་ཕྱིར་རོ། །
འདོད་ན། དེ་ཆོས་ཅན། ཁྱོད་རང་གི་བརྟེན་པ་དྲུག་པ་ཡིད་ཀྱི་རྣམ་པར་ཤེས་པའི་རྟེན་
བདག་རྐྱེན་ཡིན་པར་ཐལ། འདོད་པ་གང་ཞིག །ཁྱོད་རང་གི་བརྟེན་པ་དབང་པོའི་རྣམ་པར་
ཤེས་པའི་རྟེན་བདག་རྐྱེན་མིན་པའི་ཕྱིར་ཏེ། ཁྱོད་ཡིད་ཤེས་ཡིན་པའི་ཕྱིར། འདོད་ན།
ཁྱོད་རང་འབྲས་ཡིད་ཀྱི་རྣམ་པར་ཤེས་པའི་མཚུངས་པ་དེ་མ་ཐག་རྐྱེན་ཡིན་པར་ཐལ།
འདོད་པའི་ཕྱིར། ཁྱབ་སྟེ། རང་འགྲེལ་ལས། ཡིད་ཀྱི་རྣམ་པར་ཤེས་པ་ནི་ཚིག་སྔ་མ་དང་
སྦྱོར་བ་སྟེ། རེ་ཤིག་གང་རྟེན་གྱི་དངོས་པོ་ཡིན་པ་དེ་ནི་མཚུངས་པ་དེ་མ་ཐག་པའི་དངོས་པོ་
ཡང་ཡིན་ནོ། །མཚུངས་པ་དེ་མ་ཐག་པའི་རྐྱེན་གྱི་དངོས་པོ་ཡིན་ལ། རྟེན་གྱི་དངོས་པོ་མ་
ཡིན་པ་ཡང་ཡོད་དེ། ཆོས་ཀྱི་ཁམས་ལས་བྱུང་བ་འདས་མ་ཐག་པའོ་ཞེས་བཤད་པའི་
ཕྱིར་རོ། །རྩ་བར་འདོད་མི་ནུས་ཏེ། ཐ་མ་མིན་མཚུངས་དེ་མ་ཐག །ཅེས་བཤད་པའི་
ཕྱིར་རོ། །དེས་ན་དགྲ་བཅོམ་པའི་སེམས་ཐ་མ་འདས་པ་ནི་མེད་དེ། དགྲ་བཅོམ་པའི་
སེམས་ཐ་མ་ཁོ་རང་གི་དུས་སུ་ཁོ་རང་གི་འདས་པ་མེད་ཅིང་། ཁོའི་ཕྱི་ལོགས་དེ་མ་ཐག་དུ་
ཁོ་འདས་པ་ཡོད་ན། ལྷག་མེད་མྱང་འདས་ཀྱི་གནས་སྐབས་ན་སེམས་འདས་པ་ཡོད་པ་
ཟློག་ཏུ་མེད་པས། དེའི་གནས་སྐབས་ན་འདུས་བྱས་ཀྱི་འཇུག་པ་རྒྱུན་ཆད་པར་ཁས་
བླངས་པ་དང་། དངོས་སུ་འགལ་བའི་ཕྱིར་རོ། །དེས་ན་ཐལ་འགྱུར་དེའི་རྩ་བ་ལ་འདོད་
ལན་བཏབ་པས་ཆོག་སྙམ་ལགས་སོ། །བཞི་པ་ཕུང་པོའི་ཁྱད་ཆོས་ལ་སྐྱེད་བྱེད་ཀྱི་རྒྱུ་
བཤད་པ། བསྐྱེད་བྱའི་འབྲས་བུ་བཤད་པ། མཚན་ཉིད་སྐྱེ་སོགས་བཞི་བཤད་པ་སོགས་
འོག་ཏུ་འཆད། དེས་ཕུང་པོ་ལྔའི་རྣམ་གཞག་བཤད་ཟིན་ཏོ། ། །
གཉིས་པ་སྐྱེ་མཆེད་ལ་མཚན་ཉིད་དང་། དབྱེ་བ་གཉིས། དང་པོ་ནི། རྣམ་ཤེས་སྐྱེ་
བའི་སྒོར་གྱུར་པའོ། །གཉིས་པ་དབྱེ་ན་བཅུ་གཉིས་ཡོད་པའི་གཟུགས་ཅན་གྱི་སྐྱེ་མཆེད་
བཅུ་ནི། སྔར་གྱི་དབང་པོ་ལྔ་དང་དོན་ལྔ་དང་དོན་གཅིག་སྟེ། དབང་དོན་དེ་དག་ཁོ་ན་ལ། །
172



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
སྐྱེ་མཆེད་དང་ནི་ཁམས་བཅུར་འདོད། ཅེས་བཤད་པའི་ཕྱིར། ཡིད་ཀྱི་སྐྱེ་མཆེད་ནི། རྣམ་
ཤེས་ཀྱི་ཕུང་པོ་དང་དོན་གཅིག་པར་བཤད་ཟིན་ཏོ། །
ཆོས་ཀྱི་སྐྱེ་མཆེད་ལ་མཚན་ཉིད། རྣམ་གྲངས། དབྱེ་བ་དང་གསུམ། དང་པོ་ནི།
དྲུག་པ་ཡིད་ཀྱི་རྣམ་པར་ཤེས་པའི་དམིགས་པའི་རྐྱེན་བྱེད་པའི་ཆ་ནས་ཡུལ་གྱི་སྐྱེ་མཆེད་
དྲུག་པར་བཞག་པའོ། །གཉིས་པ་ནི། དེ་དང་ཆོས་ཀྱི་ཁམས་དོན་གཅིག །གསུམ་པ་དབྱེ་
ན་སེམས་བྱུང་། འདུས་མ་བྱས་ཀྱི་རྟག་རྫས། རྣམ་པར་རིག་བྱེད་མ་ཡིན་པའི་གཟུགས་
དང་གསུམ་ཡོད་དོ། །གསུམ་པ་ཁམས་ལ་མཚན་ཉིད་དང་དབྱེ་བ་གཉིས། དང་པོ་ནི། ཉེར་
སྤྱོད་འཛིན་པའོ། །གཉིས་པ་དབྱེ་ན། དམིགས་པ་ཡུལ་གྱི་ཁམས་དྲུག །རྟེན་བདག་རྐྱེན་གྱི་
ཁམས་དྲུག །བརྟེན་པ་རྣམ་པར་ཤེས་པའི་ཁམས་དྲུག་དང་བཅོ་བརྒྱད་ཡོད། དེ་དག་ཀྱང་
སྔར་བཤད་པ་ལས་ཤེས་པས་སླར་བཤད་མི་དགོས་སོ། །ཕུང་ཁམས་སྐྱེ་མཆེད་གསུམ་གྱི་
ངོ་བོ་བཤད་ཟིན་ནས་གཉིས་པ་ཐུན་མོང་གི་རབ་དབྱེ་བཤད་པ་ལ་གཉིས་སུ་དབྱེ་བ་དང་།
གསུམ་དུ་དབྱེ་བ་གཉིས། དང་པོ་ལ། བསྟན་ཡོད་བསྟན་མེད་གཉིས་སུ་དབྱེ་བ། ཐོགས་
བཅས་ཐོགས་མེད་གཉིས་སུ་དབྱེ་བ། དམིགས་བཅས་དམིགས་མེད་གཉིས་སུ་དབྱེ་བ།
ཟིན་པ་དང་མི་ཟིན་པ་གཉིས་སུ་དབྱེ་བ། ཕྱི་ནང་གཉིས་སུ་དབྱེ་བ། རྟེན་བཅས་དང་དེ་
མཚུངས་གཉིས་སུ་དབྱེ་བའོ། །དེ་དག་ཀྱང་ཁམས་བཅོ་བརྒྱད་ལ་གཏན་ལ་ཕབ་པས། ཕུང་
པོ་དང་སྐྱེ་མཆེད་གཉིས་ལའང་ཤེས་པར་ནུས་པའི་ཕྱིར་ན། ཁམས་བཅོ་བརྒྱད་ཀྱི་སྒོ་ནས་
བཤད་ན། དབྱེ་སྒོ་དང་པོ་ནི། ཁམས་བཅོ་བརྒྱད་ཀྱི་ནང་ནས་གཟུགས་ཀྱི་ཁམས་དང་
བསྟན་ཡོད་དོན་གཅིག །ཁམས་ལྷག་མ་བཅུ་བདུན་པོ་གང་རུང་ཡིན་ན། བསྟན་མེད་ཡིན་
པས་ཁྱབ་སྟེ། དེ་ཡིན་ན། མིག་གི་ཡུལ་དུ་བསྟན་དུ་བྱར་མེད་པའི་རིགས་སུ་གནས་པའི་
ཁྱབ་པའི་ཕྱིར། འོན་ཀྱང་བསྟན་ཡོད་དམ་གཟུགས་ཀྱི་སྐྱེ་མཆེད་ཡིན་ན་མིག་གི་ཡུལ་དུ་
བསྟན་དུ་ཡོད་པས་མ་ཁྱབ་སྟེ། དེ་མཚུངས་ཀྱི་གཟུགས་ཀྱི་སྐྱེ་མཆེད་རྣམས་མིག་གི་ཡུལ་དུ་
173



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བསྟན་དུ་མེད་པའི་ཕྱིར། དཔེར་ན། མཉན་བྱ་ཡིན་ན། རྣ་བས་ཉན་པར་བྱ་བས་མ་ཁྱབ་པ་
དང༌། རེག་བྱ་ཡིན་ན། ལུས་ཀྱི་རེག་པར་བྱ་བས་མ་ཁྱབ་པ་བཞིན་ནོ། །དབྱེ་སྒོ་གཉིས་པ་
ལ་བསྟན་བཤད་གཉིས། དང་པོ་ནི། ཁམས་བཅོ་བརྒྱད་ཀྱི་གཟུགས་ཅན་གྱི་ཁམས་བཅུ་པོ་
གང་རུང་ལ་ཐོགས་བཅས་ཡིན་པས་ཁྱབ་ཅིང་། ལྷག་མ་རྣམ་པར་ཤེས་པའི་ཁམས་བདུན་
ཆོས་ཁམས་དང་བརྒྱད་པོ་གང་རུང་ལ་ཐོགས་མེད་ཡིན་པས་ཁྱབ་སྟེ། ཐོགས་དང་བཅས་པ་
གཟུགས་ཅན་བཅུ། །ཞེས་བཤད་པའི་ཕྱིར། ། ་
༈ གཉིས་པ་རྒྱས་པར་བཤད་པ་ལ། ཐོགས་བཅས་ལ་མཚན་ཉིད། དབྱེ་བ། མུ་
བཞི་ངོས་བཟུང་བ། དེ་དག་གི་ཤེས་བྱེད་བསྟན་པ་དང་བཞི། དང་པོ་ནི། རང་གི་གོ་སར་
གཟུགས་ཅན་གཞན་སྐྱེ་བ་ལ་གེགས་བྱེད་པའི་གཟུགས་རགས་པའོ། །གཉིས་པ་ལ། སྒྲིབ་
པ་ལ་ཐོགས་པའི་ཐོགས་བཅས། ཡུལ་ལ་ཐོགས་པའི་ཐོགས་བཅས། དམིགས་པ་ལ་
ཐོགས་པའི་ཐོགས་བཅས་དང་གསུམ། དང་པོ་དང་ཐོགས་བཅས་དོན་གཅིག །གཉིས་
པ་ནི། མིག་སོགས་དབང་པོ་ལྔ་དང་། སེམས་སེམས་བྱུང་ལ་སོགས་པའི་ཡུལ་ཅན་རྣམས་ཏེ།
དེ་དག་རང་གི་ཡུལ་གཟུགས་སྒྲ་སོགས་ལ་ཐོགས་པ་སྟེ། རང་གི་ཡུལ་དེ་ལ་གཏད་ནས་
གཞན་ལ་མི་འཇུག་པའི་ཕྱིར་རོ། །གསུམ་པ་ནི། སེམས་སེམས་བྱུང་ལ་སོགས་པའི་
དམིགས་བཅས་རྣམས་ཏེ། དེ་དག་རང་གི་དམིགས་ཡུལ་ལ་གཏོད་ནས་གཞན་དུ་མི་འཇུག་
པའི་ཕྱིར་རོ། །དེས་ན་གཟུགས་ཀྱི་སྐྱེ་མཆེད་དེ་མིག་གི་དབང་པོའི་ཡུལ་ཡིན་ཏེ། མིག་དེས་
གཟུགས་ལ་ལྟ་བའི་བྱ་བ་བྱེད་པའི་ཕྱིར། དེས་སྒྲ་སོགས་ལའང་འགྲེའོ། །འོན་ཀྱང་
གཟུགས་ཀྱི་སྐྱེ་མཆེད་དེ་མིག་དབང་གི་དམིགས་པ་མིན་ཏེ། མིག་དབང་དེ་དེ་འཛིན་བྱེད་
མིན་པའི་ཕྱིར། དེ་ལྟར་ཡང་འཐད་དེ། རང་འགྲེལ་ལས། ཡུལ་དང་དམིགས་པ་དག་ལ་བྱེ་
བྲག་ཅི་ཡོད་ཅེ་ན། གང་ལ་གང་ཞིག་བྱེད་པ་དེ་ནི་ཡུལ་ཡིན་ལ། གང་ཞིག་སེམས་དང་
སེམས་ལས་བྱུང་བ་རྣམས་ཀྱིས་འཛིན་པ་དེ་ནི་དམིགས་པ་ཡིན་ནོ་ཞེས་བཤད་པའི་
174



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱིར་རོ། །
གསུམ་པ་མུ་བཞི་ངོས་བཟུང་བ་ལ་གསུམ། ཡུལ་ཐོགས་དང་སྒྲིབ་ཐོགས་ཀྱི་མུ་བཞི།
ཡུལ་ཐོགས་དང་དམིགས་ཐོགས་ཀྱི་མུ་གསུམ། ཉིན་ཐོགས་དང་མཚན་ཐོགས་ཀྱི་མུ་བཞི་
བཤད་པའོ། །དང་པོ་ནི། ཡུལ་ལ་ཐོགས་པའི་ཐོགས་བཅས་དང་སྒྲིབ་པ་ལ་ཐོགས་པའི་
ཐོགས་བཅས་ལ་མུ་བཞི་ཡོད་དེ། ཁམས་བཅོ་བརྒྱད་ལས། རྣམ་པར་ཤེས་པའི་ཁམས་
བདུན་དང་། ཆོས་ཀྱི་ཁམས་ཀྱི་ཕྱེད་སེམས་བྱུང་དང་བཅས་པའི་ཁམས་ཕྱེད་དང་བརྒྱད་
པོ་དེ། ཡུལ་ཐོགས་ཡིན་ལ། སྒྲིབ་ཐོགས་མིན་པའི་མུ། ཡུལ་གཟུགས་སྒྲ་སོགས་དང་པོ་ལྔ་
པོ་དེ་སྒྲིབ་ཐོགས་ཡིན་ལ་ཡུལ་ཐོགས་མིན་པའི་མུ། ཡུལ་ཅན་མིག་གི་ཁམས་སོགས་དང་
པོ་ལྔ་པོ་དེ། དེ་གཉིས་ཀ་ཡིན་པའི་མུ། ཆོས་ཁམས་ཀྱི་ཕྱེད་ལྡན་པ་མ་ཡིན་པའི་འདུ་བྱེད།
རྣམ་པར་རིག་བྱེད་མིན་པའི་གཟུགས་འདུས་མ་བྱས་རྣམས་དེ་གཉིས་ཀ་མ་ཡིན་པའི་མུ་
ཡིན་པའི་ཕྱིར་རོ། །གཉིས་པ་ནི། ཡུལ་ལ་ཐོགས་པའི་ཐོགས་བཅས་དང་དམིགས་པ་ལ་
ཐོགས་པའི་ཐོགས་བཅས་གཉིས་ལ་མུ་གསུམ་ཡོད་དེ། མིག་གི་ཁམས་སོགས་ལྔ་པོ་དེ།
ཡུལ་ཐོགས་ཡིན་ལ་དམིགས་ཐོགས་མིན་པའི་མུ། སེམས་ཀྱི་ཁམས་བདུན་སེམས་བྱུང་
དང་ཕྱེད་དང་བརྒྱད་པོ་དེ། དེ་གཉིས་ཀ་ཡིན་པའི་མུ། གཟུགས་ཁམས་སོགས་ལྔ་ཆོས་
ཁམས་ཀྱི་ཕྱོགས་གཅིག་དང་བཅས་པའི་ཕྱེད་དང་དྲུག་པོ་དེ། དེ་གཉིས་མ་ཡིན་པའི་མུ་
ཡིན་པའི་ཕྱིར། དམིགས་ཐོགས་ཡིན་ལ། ཡུལ་ཐོགས་མ་ཡིན་པའི་མུ་མེད་དེ། ཁོའི་
དམིགས་པ་ཡོད་ན་ཁོའི་ཡུལ་ཡོད་དགོས་པའི་ཕྱིར། གསུམ་པ་ནི། ཆུ་ལ་ཐོགས་པའི་མིག་
དང་སྐམ་ལ་ཐོགས་པའི་མིག་ལ་མུ་བཞི་ཡོད་དེ། ཉའི་མིག་ལྟ་བུ་ཆུ་ལ་ཐོགས་ལ་སྐམ་ལ་
མི་ཐོགས་པའི་མུ། མི་ཕལ་ཆེར་གྱི་མིག་ལྟ་བུ་སྐམ་ལ་ཐོགས་ལ་ཆུ་ལ་མི་ཐོགས་པའི་མུ། ཆུ་
སྤྲིན་དང་། སྦལ་པ་དང་། བྱི་ལའི་མིག་ལྟ་བུ་གཉིས་ཀ་ལ་ཐོགས་པའི་མུ། དེ་མཚུངས་ཀྱི་
མིག་དབང་རྣམས་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར་རོ། །ཡང་མཚན་མོ་ཐོགས་
175



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་མིག་དང་ཉིན་མོ་ཐོགས་པའི་མིག་ལ་མུ་བཞི་ཡོད་དེ། ཕ་ཝང་དང་འུག་པའི་མིག་ལྟ་བུ་
མཚན་མོ་ཐོགས་ལ། ཉིན་མོ་མི་ཐོགས་པའི་མུ། མི་ཕལ་ཆེར་གྱི་མིག་ལྟ་བུ་ཉིན་མོ་ཐོགས་
ལ་མཚན་མོ་མི་ཐོགས་པའི་མུ། ཁྱི་དང་ཝ་དང་བྱི་བ་དང་བྱི་ལ་སོགས་ཀྱི་མིག་ལྟ་བུ་གཉིས་
ཀ་ཡིན་པའི་མུ། དེ་མཚུངས་ཀྱི་མིག་དབང་དེ་གཉིས་ཀ་མ་ཡིན་པའི་མུ་ཡིན་པའི་ཕྱིར་རོ། །
བཞི་པ་དེ་དག་གི་ཤེས་བྱེད་བསྟན་པ་ལ། གཟུགས་ཀྱི་ཁམས་སོགས་ཡུལ་ཐོགས་
དང་དམིགས་པ་ལ་ཐོགས་པ་གཉིས་ཀ་མིན་པའི་རྒྱུ་མཚན་ཡོད་དེ། དེ་དག་གི་ཡུལ་མེད་
ཅིང་དེའི་དམིགས་པ་ཡང་མེད་པའི་ཕྱིར། མིག་གི་ཁམས་ལྟ་བུ་ཡུལ་ལ་ཐོགས་པ་དམིགས་
པ་ལ་ཐོགས་པ་མིན་པའི་རྒྱུ་མཚན་ཡོད་དེ། དེ་དག་གི་ཡུལ་ཡོད་ཅིང་། དེའི་དམིགས་པ་
མེད་པའི་ཕྱིར། སེམས་སེམས་བྱུང་རྣམས་དེ་གཉིས་ཀ་ཡིན་པའི་རྒྱུ་མཚན་ཡོད་དེ། དེའི་
ཡུལ་དང་དམིགས་པ་གཉིས་ཆར་ཡོད་པའི་ཕྱིར། ཉའི་མིག་ལྟ་བུ་ཆུ་ལ་ཐོགས་ལ་སྐམ་ལ་
མི་ཐོགས་པའི་རྒྱུ་མཚན་ཡོད་དེ། དེ་ཆུ་ནང་དུ་ཁོ་རང་གི་ཡུལ་ལ་བལྟ་བའི་བྱ་བ་བྱེད། སྐམ་
ལ་དེ་མི་བྱེད་པའི་ཕྱིར། འུག་པའི་མིག་ལྟ་བུ་མཚན་མོ་ཐོགས་ལ་ཉིན་མོ་མི་ཐོགས་པའི་རྒྱུ་
མཚན་ཡོད་དེ། དེས་མཚན་མོ་གཟུགས་ལ་བལྟ་བའི་བྱ་བ་བྱེད། ཉིན་མོ་མི་བྱེད་པའི་
ཕྱིར་རོ། །མདོར་ན་ཡུལ་ཅན་དེ་དག་རང་གི་ཡུལ་ལ་ལྟ་བ་ལ་སོགས་པའི་བྱ་བ་བྱེད་པ་ལ་
རང་གི་ཡུལ་དེ་ལ་ཐོགས་པ་ཞེས་བྱ་སྟེ། རང་གི་ཡུལ་དེ་ལས་གཞན་ལ་མི་འཇུག་པའི་ཕྱིར།
དེ་ལྟར་ཡང་འཐད་དེ། རང་འགྲེལ་ལས། རང་གི་ཡུལ་ལ་མ་དམིགས་པ་ལ་འཇུག་པ་ལ་
ཐོགས་པ་ཞེས་བྱ་ཞེ་ན། དེ་ལས་གཞན་དུ་མི་འཇུག་པའི་ཕྱིར་རོ་ཞེས་བཤད་པའི་ཕྱིར་རོ། །
འོ་ན་མིག་གི་དབང་པོ་འགའ་ཞིག་གིས་ཉིན་མོ་མཐོང་ཞིང་མཚན་མོ་མི་མཐོང་བ་དང་།
འགའ་ཞིག་གིས་ཆུ་ནང་དུ་མཐོང་ཞིང་སྐམ་ལ་མི་མཐོང་བ་སོགས་འདི་དག་ལ་ཤེས་བྱེད་ཇི་
ལྟར་ཡོད་སྙམ་ན། བཤད་པར་བྱ་སྟེ། འུག་པའི་མིག་ལྟ་བུས་མཚན་མོ་མཐོང་ཞིང་ཉིན་མོ་
མི་མཐོང་བའི་རྒྱུ་མཚན་ཡོད་དེ། དེའི་མིག་གི་འབྲས་བུའམ་རྒྱ་མོར་གྲགས་པའི་ཁ་དོག་
176



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དམར་པོ་ཡོད་ལ། དེ་ལ་ཉིན་མོའི་མདངས་ཀྱིས་གནོད་ཅིང་མཚན་མོ་གྲིབ་མས་ཕན་པའི་
རྟེན་འབྲེལ་གྱི་གནད་ཀྱིས་ཡིན་པའི་ཕྱིར་རོ། །མིའི་མིག་ལྟ་བུས་ཉིན་མོ་མཐོང་ཞིང་མཚན་
མོ་མི་མཐོང་བའི་རྒྱུ་མཚན་ཡོད་དེ། དེའི་མིག་འབྲས་ཀྱི་ཁ་དོག་ནག་པོར་ཡོད་ཅིང་། དེ་ལ་
ཉིན་མོས་ཕན་ཞིང་མཚན་མོས་གནོད་པའི་རྟེན་འབྲེལ་གྱི་གནད་ཀྱིས་ཡིན་པའི་ཕྱིར་རོ། །
ཁྱི་དང་བྱི་ལའི་མིག་ལྟ་བུས་ཉིན་མཚན་གཉིས་ཀར་དུ་མཐོང་བའི་རྒྱུ་མཚན་ཡོད་དེ། དེའི་
མིག་འབྲས་ཀྱི་ཁ་དོག་སེར་སྨུག་ཏུ་ཡོད་ལ། དེ་ལ་ཉིན་མཚན་གཉིས་ཆར་གྱིས་ཕན་པའི་
རྟེན་འབྲེལ་གྱི་གནད་ཀྱིས་ཡིན་པའི་ཕྱིར་རོ། །ཉའི་མིག་ལྟ་བུས་ཆུ་ནང་དུ་མཐོང་ལ་སྐམ་
ལ་མི་མཐོང་བའི་རྒྱུ་མཚན་ཡོད་དེ། དེའི་མིག་འབྲས་སམ་རྒྱལ་མོ་ཚིལ་ལུ་ལས་གྲུབ་ཡོད་ལ།
དེ་ལ་ཆུས་མི་གནོད་ཅིང་སྐམ་གྱིས་གནོད་པའི་རྟེན་འབྲེལ་གྱི་གནད་ཀྱིས་ཡིན་པའི་ཕྱིར།
མིའི་མིག་ལྟ་བུས་སྐམ་ལ་མཐོང་ཞིང་ཆུ་ནང་དུ་མི་མཐོང་བའི་རྒྱུ་མཚན་ཡོད་དེ། དེའི་མིག་
འབྲས་ཆུ་བུར་དུ་ཡོད་ལ། དེ་ལ་སྐམ་གྱིས་མི་གནོད་ཅིང་ཆུས་གནོད་པའི་རྟེན་འབྲེལ་གྱི་
གནད་ཀྱིས་ཡིན་པའི་ཕྱིར། སྦལ་པའི་མིག་ལྟ་བུ་ཆུས་ནང་དང་སྐམ་གཉིས་ཀར་དུ་མཐོང་
བའི་རྒྱུ་མཚན་ཡོད་དེ། དེའི་མིག་གི་འབྲས་བུ་རུས་པར་ཡོད་ལ། དེ་ལ་ཆུ་དང་སྐམ་གཉིས་
ཆར་གྱིས་མི་གནོད་པའི་རྟེན་འབྲེལ་གྱི་གནད་ཀྱིས་ཡིན་པའི་ཕྱིར། དོན་འདི་དག་ཁོ་བོས་
རང་བཟོར་སྒྲོ་བཏགས་པ་མིན་ཏེ། གདགས་པ་ལས། ཅིའི་ཕྱིར་འུག་པ་རྣམས་ཀྱིས་མཚན་
མོ་མཐོང་ལ་ཉིན་མོ་མི་མཐོང་ཞེ་ན། སྨྲས་པ་འུག་པ་རྣམས་ཀྱི་མིག་གི་མིའུ་དམར་ཏེ་དེ་ལ་
མཚན་མོས་མི་གནོད་ཉིན་མོས་གནོད་དེ། རྒྱུ་མཚན་དེས་ན་ཞེས་སོགས་དང་། ཅིའི་ཕྱིར་
མི་རྣམས་ཀྱིས་ཉིན་མོ་མཐོང་ལ་མཚན་མོ་མི་མཐོང་ཞེ་ན་སྨྲས་པ། མི་རྣམས་ཀྱི་མིག་གི་
མིའུ་གནག་སྟེ་དེ་ལ་ཉིན་མོས་མི་གནོད་མཚན་མོས་གནོད་དེ་ཞེས་སོགས་དང༌། ཅིའི་ཕྱིར་
རྟ་དང་ཁྱི་རྣམས་ཀྱིས་ཉིན་མོ་ཡང་མཐོང་ལ་མཚན་མོ་ཡང་མཐོང་ཞེ་ན། སྨྲས་པ་རྟ་དང་ཁྱི་
རྣམས་ཀྱི་མིག་གི་མིའུ་སེར་སྨུག་ཏུ་འདུག་སྟེ། དེ་ལ་ཉིན་མོས་ཀྱང་མི་གནོད་མཚན་མོས་
177



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀྱང་མི་གནོད་དེ་ཞེས་སོགས་དང་། ཅིའི་ཕྱིར་ཉ་རྣམས་ཀྱིས་ཆུ་ནང་དུ་མཐོང་ལ་སྐམ་ལ་མི་
མཐོང་ཞེ་ན་སྨྲས་པ་ཉ་རྣམས་ཀྱི་མིག་གི་མིའུ་ཚིལ་ལས་གྲུབ་སྟེ། དེ་ལ་ཆུས་མི་གནོད་སྐམ་
སར་གནོད་པའི་ཕྱིར་ཞེས་སོགས་དང་། ཅིའི་ཕྱིར་མི་རྣམས་ཀྱིས་སྐམ་ལ་མཐོང་ལ་ཆུར་མི་
མཐོང་ཞེ་ན། སྨྲས་པ་མི་རྣམས་ཀྱི་མིག་གི་མིའུ་ཆུ་བུར་ཡིན་པས་ཞེས་སོགས་དང་། ཅིའི་
ཕྱིར་རུས་སྦལ་དང་སྦལ་པ་དང་སྦལ་པ་དཀར་པོ་རྣམས་ཀྱིས་ཆུ་ནང་དུ་ཡང་མཐོང་ལ་སྐམ་
སར་ཡང་མཐོང་ཞེ་ན་སྨྲས་པ། དེ་དག་གི་མིག་གི་མིའུ་རུས་པ་ལས་གྲུབ་པས་ཞེས་སོགས་
བཤད་འདུག་པའི་ཕྱིར་རོ། ། །
དེ་ལ་དོགས་པ་དཔྱད་ན། ཁོ་ན་རེ། མིག་སོགས་དབང་པོ་དང་པོ་ལྔ་གང་རུང་ཡིན་
ན་ཡུལ་ཐོགས་དང་སྒྲིབ་ཐོགས་གཉིས་ཀ་ཡིན་པའི་མུ་ཡིན་དགོས་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་མཚུངས་ཀྱི་མིག་དབང་སོགས་ཆོས་ཅན། དེར་ཐལ་དེའི་
ཕྱིར། ཁྱོད་ཡུལ་ལ་ཐོགས་པའི་ཐོགས་བཅས་ཡིན་པར་ཐལ། འདོད་པའི་ཕྱིར། འདོད་ན།
ཁྱོད་རང་ཡུལ་ལ་ཐོགས་པའི་ཐོགས་བཅས་ཡིན་པར་ཐལ། འདོད་པའི་ཕྱིར། འདོད་ན།
ཁྱོད་རང་ཡུལ་ཡུལ་དུ་བྱེད་པའི་དངོས་པོ་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་
ཡིན་པའི་ཕྱིར་རོ། །ཡང་ཤེས་པ་ཡིན་ན། ཡུལ་ཐོགས་དང་། དམིགས་ཐོགས་གཉིས་ཀ་
ཡིན་པའི་མུ་ཡིན་དགོས་པར་ཐལ། དམ་བཅའ་འཐད་པ་དེའི་ཕྱིར། འདོད་ན། མ་འོངས་པ་
མི་སྐྱེ་བའི་ཆོས་ཅན་གྱི་ཤེས་པ་ཀུན་ཆོས་ཅན། དེར་ཐལ། དེའི་ཕྱིར། འདོད་ན། ཁྱོད་
དམིགས་པ་ལ་ཐོགས་པའི་ཐོགས་བཅས་ཡིན་པར་ཐལ། འདོད་པའི་ཕྱིར། འདོད་ན། །
ཁྱོད་རང་གི་དམིགས་པ་ལ་ཐོགས་པའི་ཐོགས་བཅས་ཡིན་པར་ཐལ་ལོ། །འདོད་ན། ཁྱོད་
ཀྱི་དམིགས་པ་ཡོད་པར་ཐལ་ལོ། །འདོད་ན། མེད་པར་ཐལ། ཁྱོད་དེ་མཚུངས་ཀྱི་ཤེས་པ་
ཡིན་པའི་ཕྱིར་རོ། །དེས་ན་ཐལ་འགྱུར་གཉིས་པོ་དེའི་རྩ་བ་ལ་མ་ཁྱབ་སྟེ། དེ་མཚུངས་ཀྱི་
སེམས་སེམས་བྱུང་རྣམས་ལ་ཡུལ་དང་དམིགས་པ་གང་ཡང་མེད་པའི་ཕྱིར་ཞེས་ཁོ་བོ་སྨྲའོ། །
178



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དབྱེ་སྒོ་གསུམ་པ་ལ། ཁམས་བཅོ་བརྒྱད་ལས་སེམས་ཀྱི་ཁམས་བདུན། ཆོས་
ཁམས་ཀྱི་ཕྱོགས་སེམས་བྱུང་དང་བཅས་པའི་ཕྱེད་དང་བརྒྱད་པོ་གང་རུང་ལ་དམིགས་
བཅས་ཡིན་པས་ཁྱབ། ལྷག་མ་ཕྱེད་དང་བཅུ་པོ་གང་རུང་ལ་དམིགས་མེད་ཡིན་པས་
ཁྱབ་སྟེ། དམིགས་བཅས་སེམས་ཀྱི་ཁམས་བདུན་ནོ། །ཆོས་ཀྱི་ཕྱེད་ཀྱང་ཞེས་བཤད་པའི་
ཕྱིར་རོ། །འོ་ན་དེ་མཚུངས་ཀྱི་མིག་གི་རྣམ་པར་ཤེས་པ་ཆོས་ཅན། དམིགས་བཅས་ཡིན་
པར་ཐལ། སེམས་ཀྱི་ཁམས་བདུན་གང་རུང་ཡིན་པའི་ཕྱིར། འདོད་ན། ཁྱོད་ཀྱི་དམིགས་
པ་ཡོད་པར་ཐལ། ཁྱོད་དམིགས་བཅས་ཡིན་པའི་ཕྱིར་ཟེར་ན་མ་ཁྱབ་སྟེ། དེ་མཚུངས་ཀྱི་
མིག་དབང་ཆོས་ཅན། ཁྱོད་ཀྱི་ཡུལ་ཡོད་པར་ཐལ། ཁྱོད་ཡུལ་ཅན་ཡིན་པའི་ཕྱིར། སེམས་
མེད་ཀྱི་སྙོམས་འཇུག་ལ་གནས་པའི་སེམས་ཅན་ཆོས་ཅན། ཁྱོད་ཀྱི་སེམས་ཡོད་པར་ཐལ།
ཁྱོད་སེམས་ཅན་ཡིན་པའི་ཕྱིར་ཞེས་པ་སོགས་མཚུངས་སོ། །
དབྱེ་སྒོ་བཞི་པ་ལ། ཁམས་བཅོ་བརྒྱད་ལས་སེམས་ཀྱི་ཁམས་བདུན་ཆོས་ཁམས་
སྒྲའི་ཁམས་དང་དགུ་པོ་གང་རུང་ལ། སེམས་ཀྱི་མ་ཟིན་པས་ཁྱབ། ལྷག་མ་གཟུགས་ཅན་
གྱི་ཁམས་དགུ་ལ་ཟིན་མ་ཟིན་གཉིས་གཉིས་ཡོད་པའི་ཕྱིར་ཏེ། མིག་སོགས་དབང་པོ་ལྔ་ད་
ལྟར་བ་ལ་ཟིན་པས་ཁྱབ། ལུས་ཀྱི་ཚོགས་པ་ན་ཡོད་པའི་གཟུགས་དྲི་རོ་རེག་བྱའི་ཁམས་
བཞི་ལའང་ད་ལྟར་བ་ལ་ཟིན་པས་ཁྱབ། མིག་སོགས་ལྔ་འདས་མ་འོངས་རྣམས་དང༌།
ལུས་ཀྱི་ཚོགས་པ་ན་མེད་པའི་གཟུགས་དྲི་རོ་རེག་བཞི་ལ་མ་ཟིན་པས་ཁྱབ་པའི་ཕྱིར་ཏེ།
མ་ཟིན་དགུ། །བརྒྱད་པོ་དེ་དག་རྣམས་དང་སྒྲ། དགུ་པོ་གཞན་ནི་རྣམ་པ་གཉིས། །ཞེས་
བཤད་པའི་ཕྱིར། །
དབྱེ་སྒོ་ལྔ་པ་ལ། ཁམས་བཅོ་བརྒྱད་ལས་རྟེན་བདག་རྐྱེན་གྱི་ཁམས་དྲུག་དང་
བརྟེན་པ་རྣམ་པར་ཤེས་པའི་ཁམས་དྲུག་དང་བཅུ་གཉིས་པོ་གང་རུང་ལ་ནང་གི་ཁམས་
ཡིན་པས་ཁྱབ། དམིགས་པ་ཡུལ་གྱི་ཁམས་དྲུག་པོ་གང་རུང་ལ་ཕྱིའི་ཁམས་ཡིན་པས་
179



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཁྱབ་སྟེ། ནང་གི་བཅུ་གཉིས་གཟུགས་ལ་སོགས། མ་གཏོགས། ཞེས་བཤད་པའི་ཕྱིར། དེ་
ལ་སེམས་བྱུང་ཆོས་ཅན། ཕྱིའི་ཁམས་ཡིན་པར་ཐལ། དམིགས་པ་ཡུལ་གྱི་ཁམས་དྲུག་པོ་
གང་རུང་ཡིན་པའི་ཕྱིར་ཏེ། ཆོས་ཀྱི་ཁམས་ཡིན་པའི་ཕྱིར། འདོད་ན། མིན་པར་ཐལ། ནང་
གི་ཁམས་ཡིན་པའི་ཕྱིར། ཤེས་པ་ཡིན་པའི་ཕྱིར་ཟེར་ན་ལན་ཅི་སྨྲ། །
དབྱེ་སྒོ་དྲུག་པ་ལ། ཁམས་བཅོ་བརྒྱད་ལས་ཆོས་ཁམས་ལ་རྟེན་བཅས་ཁོ་ན་ཡིན་
པས་ཁྱབ། ལྷག་མ་བཅུ་བདུན་ལ་རྟེན་བཅས་དང་དེ་མཚུངས་གཉིས་གཉིས་ཡོད་དེ། ཆོས་
ཞེས་བྱ་བ་ནི། རྟེན་པ་དང་བཅས་ལྷག་མ་ནི། །དེ་དང་མཚུངས་པ་དག་ཀྱང་ཡིན། །ཞེས་
བཤད་པའི་ཕྱིར། འོ་ན་བརྟེན་བཅས་དང་དེ་མཚུངས་ཀྱི་ཁྱད་པར་གང་ལ་བྱེད་སྙམ་ན།
ཁམས་དེ་དག་རང་རང་གི་ལས་བྱེད་པ་རྟེན་བཅས་དང་། མི་བྱེད་པ་ནི་དེ་མཚུངས་ཏེ། གང་
ཞིག་རང་གི་ལས་མི་བྱེད། །ཅེས་བཤད་པའི་ཕྱིར། རང་འགྲེལ་ལས། རྟེན་པ་དང་བཅས་
པ་ཞེས་བྱ་བའི་དོན་ཅི་ཞེ་ན་དབང་པོ་དང་ཡུལ་དང་རྣམ་པར་ཤེས་པ་རྣམས་ཕན་ཚུན་བརྟེན་
པའམ། བྱེད་པ་ལ་བརྟེན་པ་ནི་བརྟེན་པ་དང་བཅས་པའོ་ཞེས་བཤད་པའི་ཕྱིར། །
འོ་ན་འགྲེལ་པ་དེའི་དོན་ཅི་སྙམ་ན། འདི་ལ་གཉིས། ཡུལ་དབང་རྣམ་ཤེས་གསུམ་
པོ་ཕན་ཚུན་བརྟེན་པས་རྟེན་བཅས་སུ་འཇོག་པ་དང་། དེ་གསུམ་པོ་རང་རང་གི་བྱེད་པའམ་
བྱ་བ་ལ་བརྟེན་པས་རྟེན་བཅས་སུ་འཇོག་པའོ། །དང་པོ་ནི། དཔེར་ན་མིག་དབང་དེ་རང་
གི་བརྟེན་པ་མིག་ཤེས་ཀྱི་རྟེན་གྱི་ངོ་བོར་བརྟེན་ལ། རང་གི་ཡུལ་གཟུགས་ཀྱི་ཡུལ་ཅན་གྱི་
ངོ་བོར་བརྟེན་པར་བྱེད། མིག་ཤེས་དེ་རང་གི་རྟེན་མིག་དབང་གི་རྟེན་ཅན་གྱི་ངོ་བོར་བརྟེན་
ལ་རང་གི་དམིགས་པ་གཟུགས་ཀྱི་དམིགས་པ་ཅན་གྱི་ངོ་བོར་རྟེན་པར་བྱེད། གཟུགས་ཀྱི་
སྐྱེ་མཆེད་ནི་རང་གི་ཡུལ་ཅན་མིག་དབང་གི་ཡུལ་གྱི་ངོ་བོར་བརྟེན་པར་བྱེད་ལ། རང་གི་
ཡུལ་ཅན་མིག་ཤེས་ཀྱི་དམིགས་པའི་ངོ་བོར་རྟེན་པ་ལྟ་བུའོ། །གཉིས་པ་ནི། མིག་དབང་
དེས་རང་གི་ཡུལ་གཟུགས་ལ་ལྟ་བའི་བྱ་བ་བྱེད། མིག་ཤེས་དེས་རང་གི་ཡུལ་གཟུགས་རྣམ་
18)



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
།
པར་ཤེས་པའི་བྱ་བ་བྱེད། གཟུགས་ཀྱི་སྐྱེ་མཆེད་དེས། རང་གི་ཡུལ་ཅན་མིག་དབང་གི་
ཡུལ་དང༌། མིག་ཤེས་ཀྱི་ཡུལ་དང་དམིགས་པ་གཉིས་ཀ་བྱེད་པའི་བྱ་བ་བྱེད་པ་ལྟ་བུའོ། །
དེས་ན་འཇོག་འཚམས་དེ་གཉིས་ཀ་གནད་གཅིག་སྟེ། མིག་དབང་གིས་གཟུགས་ལ་བལྟ་
བའི་བྱ་བ་བྱེད་པའི་ཚེ་གཟུགས་ཡུལ་དང༌། མིག་དབང་རྟེན་དང་། མིག་ཤེས་བརྟེན་པ་ཡིན་
པ་གསུམ་ཆར་ཚར་བའི་ཕྱིར་རོ། །དེ་ལྟར་ན་ཆོས་ཁམས་ཡིན་ན་རྟེན་བཅས་ཡིན་པས་ཁྱབ་
པའི་གནད་ཀྱང་གྲུབ་པ་ཡིན་ཏེ། དེ་ཡིན་ན་རང་གི་ཡུལ་ཅན་ཡིད་ཀྱི་རྣམ་པར་ཤེས་པའི་
ཡུལ་གྱི་བྱ་བ་བྱེད་པས་ཁྱབ་པའི་ཕྱིར་ཏེ། དེ་ཡིན་ན་རང་གི་ཡུལ་ཅན་ཡིད་ཀྱི་རྣམ་པར་
ཤེས་པའི་ཡུལ་ཡིན་པས་ཁྱབ་པའི་ཕྱིར་རོ། །དེ་ལྟར་ཡང་འཐད་དེ། རང་འགྲེལ་ལས།
གང་ལ་ཡིད་ཀྱི་རྣམ་པར་ཤེས་པ་མ་སྐྱེས་པའམ་སྐྱེ་བར་མི་འགྱུར་བའི་ཆོས་ཀྱི་ཁམས་གང་
ཡིན་པ་དེ་ནི་འགའ་ཡང་མེད་དེ། འདི་ལྟར་འཕགས་པའི་གང་ཟག་ཐམས་ཅད་ལ་ནི་ཆོས་
ཐམས་ཅད་བདག་མེད་དོ་སྙམ་པའི་སེམས་འདི་སྐྱེའོ། །དེའི་དམིགས་པ་ཡང་རང་གི་ངོ་བོ་
དང་ལྷན་ཅིག་འབྱུང་བ་མ་གཏོགས་པའི་ཆོས་ཐམས་ཅད་ཡིན་ནོ། །སེམས་ཀྱི་སྐད་ཅིག་མ་
དེ་ཡང་སེམས་ཀྱི་སྐད་ཅིག་མ་གཞན་གྱི་དམིགས་པ་ཡིན་པས་སྐད་ཅིག་མ་གཉིས་ཀྱི་
དམིགས་པར་ནི་ཆོས་ཐམས་ཅད་འགྱུར་ཏེ། ཞེས་བཤད་པའི་ཕྱིར་རོ། ། །
འོ་ན་ཁམས་བཅོ་བརྒྱད་པོ་ཐམས་ཅད་ཡིད་ཀྱི་རྣམ་པར་ཤེས་པའི་ཡུལ་ཡིན་པས་
རྟེན་བཅས་སུ་ཐལ་བ་མ་ཡིན་ནམ་ཞེ་ན། དོགས་པ་དེ་ལྟར་འཇུག་པ་བདེན་ཡང་སྐྱོན་མེད་
ཚུལ་འདི་ལྟར་ཡིན་ཏེ། དེ་མཚུངས་ཀྱི་གཟུགས་ཀྱི་སྐྱེ་མཆེད་ལྟ་བུ། ཡིད་ཀྱི་རྣམ་པར་ཤེས་
པའི་ཡུལ་ཡིན་ཡང་། དེ་རྟེན་བཅས་ཡིན་པར་ཐལ་བའི་སྐྱོན་མེད་དེ། དེ་རང་གང་ལ་ལྟོས་
ནས་ཡུལ་དུ་འཇོག་པའི་ཡུལ་ཅན་མིག་གི་རྣམ་པར་ཤེས་པའི་ཡུལ་མིན་པའི་ཕྱིར། དེ་ལྟར་
ཡང་འཐད་དེ། གང་སྤེལ་ལས། འོ་ན་ཁམས་བཅོ་བརྒྱད་པོ་ཐམས་ཅད་བདག་མེད་པའི་
ཤེས་པའི་ཡུལ་ཡིན་པའི་ཕྱིར་ཆོས་ཀྱི་ཁམས་བཞིན་དུ་བརྟེན་པ་དང་བཅས་པར་འགྱུར་རོ་
181



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཞེ་ན་མི་འགྱུར་ཏེ། དེ་དག་ནི་རང་གི་བྱེད་པ་ལ་ལྟོས་ནས་རྟེན་པ་དང་བཅས་པ་དང་དེ་དང་
མཚུངས་པ་ཉིད་དུ་རྣམ་པར་འཇོག་པའི་ཕྱིར་རོ་ཞེས་བཤད་པའི་ཕྱིར་རོ། །དེ་ལྟར་ན་
ཁམས་བཅུ་བདུན་ལ་རྟེན་བཅས་དང་དེ་མཚུངས་གཉིས་གཉིས་ཡོད་པའི་གཟུགས་ཅན་གྱི་
ཁམས་བཅུ་ལ་རྟེན་བཅས་གསུམ་གསུམ་དང་། དེ་མཚུངས་བཞི་བཞི་ཡོད་པ་ནི་བཤད་
ཟིན་ལ། རྣམ་པར་ཤེས་པའི་ཁམས་བདུན་ལ་སྦྱར་ན། དེ་དག་འདས་པ་དང་ད་ལྟར་བ་དང་
མ་འོངས་པ་སྐྱེ་བའི་ཆོས་ཅན་གསུམ་ལ་རྟེན་བཅས་ཡིན་པས་ཁྱབ་ལ། དེ་དག་མ་འོངས་པ་
མི་སྐྱེ་བའི་ཆོས་ཅན་ལ་དེ་མཚུངས་ཡིན་པས་ཁྱབ་སྟེ། རང་འགྲེལ་ལས། ཡིད་ནི་མི་སྐྱེ་བའི་
ཆོས་ཅན་ཁོ་ན་དེ་དང་འདྲ་བ་ཡིན་ནོ། །ཞེས་བཤད་པའི་ཕྱིར། འདི་དག་ལ་དོགས་པ་ཅུང་
ཟད་དཔྱད་ན། རྟེན་བཅས་ཀྱི་འདས་པའི་མིག་དབང་ཆོས་ཅན། ཁྱོད་རང་ཡུལ་དུ་གྱུར་
པའི་གཟུགས་ཡུལ་དུ་བྱེད་པའི་མིག་དབང་ཡིན་པར་ཐལ། ཁྱོད་རྟེན་བཅས་ཀྱི་མིག་དབང་
ཡིན་པའི་ཕྱིར། འདོད་ན། ཁྱོད་རང་ཡུལ་དུ་གྱུར་པའི་གཟུགས་མཐོང་བའི་མིག་དབང་
ཡིན་པར་ཐལ། དེའི་ཕྱིར། འདོད་ན། ཁྱོད་རང་ཡུལ་དུ་གྱུར་པའི་གཟུགས་ལ་ལྟ་བའི་མིག་
དབང་ཡིན་པར་ཐལ་ལོ། །འདོད་ན། མ་ཡིན་པར་ཐལ། ཁྱོད་འདས་པའི་མིག་དབང་ཡིན་
པའི་ཕྱིར། ཡང་རྟེན་བཅས་ཀྱི་མ་འོངས་པའི་མིག་དབང་ཆོས་ཅན། ཁྱོད་རང་ཡུལ་དུ་གྱུར་
པའི་གཟུགས་ཡུལ་དུ་བྱེད་པའི་མིག་དབང་ཡིན་པར་ཐལ། ཁྱོད་རྟེན་བཅས་ཀྱི་མིག་དབང་
ཡིན་པའི་ཕྱིར། འདོད་ན་སྔ་མ་ལྟར་བྱེད། གལ་ཏེ་རང་ཡུལ་དུ་གྱུར་པའི་གཟུགས་ལ་ལྟ་
བའི་མིག་དབང་མིན་པར་ཐལ། འདས་མ་འོངས་ཀྱི་མིག་དབང་ཡིན་པའི་ཕྱིར་ལ་མ་ཁྱབ་
ཟེར་ན། འོ་ན། རྟེན་བཅས་ཀྱི་མིག་དབང་འདས་པའི་ཡུལ་དུ་གྱུར་པའི་གཟུགས་འདས་པ་
ཆོས་ཅན། ཁྱོད་ད་ལྟར་བ་ཡིན་པར་ཐལ། ཁྱོད་མིག་དབང་གི་ཡུལ་ཡིན་པའི་ཕྱིར། ཁྱབ་སྟེ།
ད་ལྟའི་དོན་ཕྱིར་དང་པོ་ལྔ། །ཞེས་བཤད་པའི་ཕྱིར། དེས་ན་ཁོ་བོ་ནི་ཐལ་འགྱུར་དང་པོ་
དེའི་རྩ་བ་ལ་མ་ཁྱབ་སྟེ། དེ་གཉིས་སྔར་རང་ཡུལ་དུ་གྱུར་པའི་གཟུགས་མཐོང་ཟིན་པ་དང་།
182



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མ་འོངས་པ་ན་མཐོང་བར་འགྱུར་བས་རྟེན་བཅས་སུ་བཞག་པ་ཡིན་གྱི། ད་ལྟར་དེ་གཉིས་
ཀྱི་ཡུལ་མེད་པའི་ཕྱིར་རོ། །གནད་དག་གོ་དགོས་སོ། །
ཡང་དྲུག་པ་ཡིད་ཀྱི་རྣམ་པར་ཤེས་པ་མ་འོངས་པ་མི་སྐྱེ་བའི་ཆོས་ཅན་ཆོས་ཅན།
ཁྱོད་དེ་མཚུངས་མ་ཡིན་པར་ཐལ། ཁྱོད་རྟེན་བཅས་ཡིན་པའི་ཕྱིར་ཏེ། ཁྱོད་ཁྱོད་རང་གི་
རྟེན་བདག་རྐྱེན་དུ་གྱུར་པའི་ཡིད་དབང་ལ་བརྟེན་པའི་ཤེས་པ་ཡིན་པའི་ཕྱིར་ཏེ། ཁྱོད་ཀྱི་
རྟེན་བདག་རྐྱེན་དུ་གྱུར་པའི་ཡིད་དབང་ཡོད་པའི་ཕྱིར་ཏེ། ཁྱོད་ཡིད་ཀྱི་རྣམ་པར་ཤེས་པ་
ཡིན་པའི་ཕྱིར་ཟེར་ན་མ་ཁྱབ། ཡང་དེ་ཆོས་ཅན། ཁྱོད་རྟེན་བཅས་ཡིན་པར་ཐལ། ཁྱོད་
རང་ཡུལ་དུ་གྱུར་པའི་ཆོས་ཁམས་ལ་དམིགས་པའི་ཤེས་པ་ཡིན་པའི་ཕྱིར་ཏེ། ཁྱོད་ཤེས་པ་
གང་ཞིག །ཁྱོད་ཀྱི་ཡུལ་དུ་གྱུར་པའི་ཆོས་ཁམས་ཡོད་པའི་ཕྱིར་ཏེ། ཁྱོད་དྲུག་པ་ཡིད་ཀྱི་
རྣམ་པར་ཤེས་པ་ཡིན་པའི་ཕྱིར་ཟེར་ན་མ་ཁྱབ་སྟེ། རྣམ་ཤེས་འདས་པ་ལ་ཡུལ་ཡོད་ཟིན་
ཀྱང་ཁོའི་ཡུལ་མེད་པ་དང་། མ་འོངས་པ་སྐྱེ་བའི་ཆོས་ཅན་ལ་ཡོད་པར་འགྱུར་ཀྱང་ཡུལ་
མེད་པ་དང༌། མི་སྐྱེ་བའི་ཆོས་ཅན་ལ་ཡོད་ཟིན་པ་དང་། ཡོད་པར་འགྱུར་བ་གཉིས་ཀ་མེད་
པས་ཡུལ་མེད་པའི་ཕྱིར་རོ། །དེ་ལྟར་མིན་ན། རྣམ་པར་ཤེས་པ་མ་འོངས་པ་ཆོས་ཅན།
ཁྱོད་རང་གི་རྟེན་ཡིད་དབང་དང་རང་གི་དམིགས་པ་གཉིས་ལ་བརྟེན་ནས་སྐྱེས་པར་ཐལ།
ཁྱོད་རང་གི་རྟེན་ཡིད་དབང་ལ་བརྟེན་ཅིང་རང་གི་དམིགས་པ་ལ་དམིགས་པའི་ཤེས་པ་
ཡིན་པའི་ཕྱིར། རྟགས་ཁས་བླངས་སོ། །འདོད་མི་ནུས་ཏེ་ཆོས་ཅན་ཡིན་པའི་ཕྱིར་རོ། །
དེས་ན་གང་ཞིག་རང་གི་ལས་མི་བྱེད། །ཅེས་པའི་རྩ་འགྲེལ་གྱི་དགོངས་པ་རྣམ་པར་
འགྲེལ་བ་ན། ཁམས་དེ་དག་རང་རང་གི་ལས་བྱས་ཟིན་པ་དང་། བྱེད་བཞིན་པ་དང་། བྱེད་
པར་འགྱུར་པ་རྣམས་རྟེན་བཅས་ཡིན་ལ། དེ་གསུམ་གང་ཡང་མ་ཡིན་པ་རྣམས་དེ་མཚུངས་
ཡིན་ནོ་ཞེས་སྐལ་ལྡན་བློ་གསལ་རྣམས་ཀྱིས་ཡིད་ལ་གཟུང་བར་བྱའོ། །ཡང་དེ་མཚུངས་
ཀྱི་མིག་གི་རྣམ་པར་ཤེས་པ་དང་མཚུངས་ལྡན་གྱི་སེམས་བྱུང་ཆོས་ཅན། ཁྱོད་དེ་མཚུངས་
183



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡིན་པར་ཐལ། ཁྱོད་དེ་མཚུངས་ཀྱི་མིག་ཤེས་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། །
མ་ཁྱབ་ན། དེ་ཆོས་ཅན་ཁྱོད་རང་ཡུལ་དུ་གྱུར་པའི་གཟུགས་ཡུལ་དུ་བྱེད་པའི་ཤེས་པ་ཡིན་
པར་ཐལ། ཁྱོད་རྟེན་བཅས་ཀྱི་མིག་ཤེས་ཡིན་པའི་ཕྱིར་ཏེ། མིག་ཤེས་གང་ཞིག །དེ་
མཚུངས་མིན་པའི་ཕྱིར། འདོད་ན། དེ་མཚུངས་ཀྱི་མིག་གི་རྣམ་པར་ཤེས་པ་དེ་ཁོ་རང་གི་
ཡུལ་དུ་གྱུར་པའི་གཟུགས་ཡུལ་དུ་བྱེད་པའི་ཤེས་པ་ཡིན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། ཁྱོད་རྟེན་བཅས་ཡིན་པར་ཐལ། ཁྱོད་རང་ཡུལ་དུ་གྱུར་པའི་
གཟུགས་འཛིན་པའི་བྱ་བ་བྱེད་པའི་མིག་ཤེས་ཡིན་པའི་ཕྱིར་ཏེ། ཁྱོད་རང་ཡུལ་དུ་གྱུར་
པའི་གཟུགས་འཛིན་པའི་མིག་ཤེས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་
དེ་མཚུངས་མིན་པར་ཐལ། ཁྱོད་རྟེན་བཅས་ཡིན་པའི་ཕྱིར་ཏེ། ཆོས་ཁམས་ཡིན་པའི་ཕྱིར།
ཁྱབ་པ་ནི། ཆོས་ཞེས་བྱ་བ་ནི། རྟེན་པ་དང་བཅས་ཞེས་བཤད་པས་གྲུབ། རྟགས་ནི་
སེམས་བྱུང་ཡིན་པའི་ཕྱིར་གྱིས་གྲུབ་པས་ལན་ཅི་ཡོད་ལེགས་པར་སོམས་ཤིག །ཁོ་བོ་ནི་
མ་ཁྱབ་མཚམས་སྔ་མ་ལྟར་བྱས་ནས། ཁྱོད་རང་ཡུལ་དུ་གྱུར་པའི་གཟུགས་ཡུལ་དུ་བྱེད་
པའི་ཤེས་པ་ཡིན་པར་ཐལ། རྟེན་བཅས་ཀྱི་མིག་ཤེས་ཡིན་པའི་ཕྱིར་ན་མ་ཁྱབ་སྟེ། ཁོ་
དམིགས་པ་ཡུལ་གྱི་ཁམས་དྲུག་གི་ནང་ནས་ཆོས་ཁམས་ཡིན་པས། རང་གི་ཡུལ་ཅན་དྲུག་
པ་ཡིད་ཀྱི་རྣམ་པར་ཤེས་པ་ལ་ལྟོས་ནས་རྟེན་བཅས་ཡིན་པས་རྟེན་བཅས་སུ་འཇོག་ལ།
ཡུལ་ཅན་གྱི་ཁམས་དྲུག་པོ་གང་ཡང་མ་ཡིན་པས། ཡུལ་དང་རྟེན་ལ་ལྟོས་པའི་དེ་མཚུངས་
ཡིན་ཡང་དེ་མཚུངས་སུ་མི་འཇོག་པའི་ཕྱིར་རོ། །ཡང་དེ་མཚུངས་ཀྱི་གཟུགས་ཀྱི་སྐྱེ་མཆེད་
ཆོས་ཅན། ཁྱོད་དེ་མཚུངས་མིན་པར་ཐལ། ཁྱོད་རྟེན་བཅས་ཡིན་པའི་ཕྱིར་ཏེ། ཁྱོད་རང་
གི་ཡུལ་ཅན་རྣམ་པར་ཤེས་པའི་ཡུལ་གྱི་བྱ་བ་བྱེད་པའི་དངོས་པོ་ཡིན་པའི་ཕྱིར་ཏེ། ཁྱོད་
རང་གི་ཡུལ་ཅན་དྲུག་པ་ཡིད་ཀྱི་རྣམ་པར་ཤེས་པའི་བྱ་བ་བྱེད་པའི་དངོས་པོ་ཡིན་པའི་
ཕྱིར་ཏེ། ཁྱོད་དེའི་ཡུལ་ཡིན་པའི་ཕྱིར་ཏེ། ཁྱོད་ཤེས་བྱ་ཡིན་པའི་ཕྱིར་ཟེར་ན་རྩ་བ་ལ་མ་
184



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
ཁྱབ་སྟེ། དེ་ཡུལ་གྱི་ཁམས་དྲུག་ལས་གཟུགས་ཀྱི་ཁམས་ཡིན་པས། རང་གི་ཡུལ་ཅན་དྲུག་
པ་ཡིད་ཀྱི་ཡུལ་ཡིན་ཡང་། རང་གི་ཡུལ་ཅན་མིག་གི་རྣམ་པར་ཤེས་པའི་ཡུལ་མ་ཡིན་པས་
རྟེན་བཅས་སུ་མི་འཇོག་པའི་ཕྱིར་རོ། །
གཉིས་པ་སོ་སོའི་སྒྲ་དོན་གྲངས་སམ་དགོས་པ་དང་བཅས་པ་བཤད་པ་ལ་གཉིས།
སོ་སོའི་སྒྲ་དོན་བཤད་པ་དང་། གྲངས་སམ་དགོས་པ་བཤད་པའོ། །དང་པོ་ལ། སྤྱིར་
བསྟན་པ་དང་། ཕུང་པོའི་སྒྲ་དོན་བྱེ་བྲག་ཏུ་བཤད་པ་གཉིས། དང་པོ་ནི། དུ་མ་སྤུངས་པས་
ན་ཕུང་པོ། སེམས་དང་སེམས་བྱུང་སྐྱེ་ཞིང་མཆེད་པའི་སྒོ་ཡིན་པས་ན་སྐྱེ་མཆེད། སེམས་
སེམས་བྱུང་སྐྱེད་པའི་རིགས་སམ་འབྱུང་གནས་ཡིན་པས་ན་ཁམས་ཞེས་འཇོག་སྟེ། སྤུངས་
དང་སྐྱེ་སྒོ་རིགས་ཀྱི་དོན། །ཕུང་པོ་སྐྱེ་མཆེད་ཁམས་རྣམས་ཡིན། །ཞེས་བཤད་པའི་ཕྱིར།
གཉིས་པ་ལ་བཤད་གཞིའི་ལུང་དྲང་བ་དང་། ལུང་དོན་གཏན་ལ་ཕབ་པའོ། །དང་པོ་ནི།
མདོ་ལས། གཟུགས་གང་ཡིན་པ་ཅི་ཡང་རུང་འདས་པའམ་མ་འོངས་པའམ་ད་ལྟར་བྱུང་
བའམ་ནང་གིའམ་ཕྱིའི་འམ་རགས་པའམ་ཕྲ་བའམ་ངན་པའམ་གྱ་ནོམ་པའམ་ཐག་རིང་བ་
ན་ཡོད་པ་གང་ཡིན་པའམ། ཐག་ཉེ་བ་ན་ཡོད་པའི་གང་ཡིན་པ་དེ་དག་ཐམས་ཅད་གཅིག་
ཏུ་བསྡུས་ཏེ་གཟུགས་ཀྱི་ཕུང་པོ་ཞེས་བྱ་བའི་གྲངས་སུ་འགྲོའོ་ཞེས་བཤད་དོ། །གཉིས་
པ་ལ། དེ་དག་གི་མཚན་གཞི་རིམ་པ་ལྟར། གཟུགས་བྱུང་ལ་འགགས་པ་འདས་པ།
གཟུགས་བྱུང་བ་མ་འགགས་པ་ད་ལྟར་བ། གཟུགས་མ་བྱུང་བ་མ་འོངས་པ། ཕྱི་ནང་
གཉིས་ལ། ནང་གི་སྐྱེ་མཆེད་རྣམས་ནང་གི་གཟུགས། ཕྱིའི་སྐྱེ་མཆེད་རྣམས་ཕྱིའི་གཟུགས།
རགས་ཕྲ་གཉིས་ལ། ཐོགས་བཅས་ཀྱི་གཟུགས་ཅན་བཅུ་རགས་པ། ཐོགས་མེད་རྣམ་པར་
རིག་བྱེད་མིན་པའི་གཟུགས་ཕྲ་བ། འདིར་འགྲེལ་བཤད་གཉིས་ཆར་ལས་རགས་པ་ནི་
ཐོགས་པ་དང་བཅས་པ་སྟེ་གཟུགས་ཅན་བཅུའོ། །ཕྲ་བ་ནི་ཐོགས་པ་མེད་པ་སྟེ་རྣམ་པར་
རིག་བྱེད་མིན་པའི་གཟུགས་སོ་ཞེས་གསལ་བར་བཤད་པས་གཟུགས་ཅན་བཅུ་རིགས་པ་
185



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མིན་པར་འདོད་པའི་ལོག་རྟོག་བསལ་ཞིང་། ཕྲ་བའི་མཚན་གཞི་རིག་བྱེད་མ་ཡིན་པའི་
གཟུགས་ཁོ་ན་ལ་བཤད་པས། རྫས་རྡུལ་ཕྲ་རབ་གཟུགས་ཅན་མ་ཡིན་པ་ཡང་ཤུགས་ཀྱིས་
འཕངས་སོ། །འོ་ན་རིག་བྱེད་མིན་པའི་གཟུགས་གཟུགས་ཕྲ་བར་བཤད་པས། དེ་རྡུལ་
ཕྲན་མ་ཡིན་པར་བཤད་པ་དང་འགལ་ལོ་སྙམ་ན་སྐྱོན་མེད་དེ། ཐོགས་མེད་ཀྱི་གཟུགས་
ཡིན་པས་གཟུགས་ཕྲ་རགས་གཉིས་ཀྱི་ཟླས་ཕྱེ་བའི་གཟུགས་ཕྲ་བ་ཡིན་ཡང་། རྡུལ་དུ་མ་
གྲུབ་པས་རྡུལ་ཕྲན་དུ་མི་འདོད་པའི་ཕྱིར་རོ། །གཟུགས་ངན་པ་དང་གྱ་ནོམ་པ་གཉིས་ལ།
ངན་པ་ནི་ཉོན་མོངས་པ་ཅན་གྱི་གཟུགས། གྱ་ནོམ་པ་ནི། ཉོན་མོངས་པ་ཅན་མིན་པ་དགེ་
བ་དང་མ་སྒྲིབ་ལུང་མ་བསྟན་གྱི་གཟུགས་སོ། །ཐག་ཉེ་རིང་གཉིས་ལ། ཐག་རིང་བ་ནི་
འདས་མ་འོངས་ཀྱི་གཟུགས། ཐག་ཉེ་བ་ནི་ད་ལྟར་བའི་གཟུགས་སོ། །དེ་བཞིན་དུ་ཕུང་པོ་
ཕྱི་མ་བཞི་ལའང་སྦྱར་བ་ལས་མཚན་གཞི་འདྲ་ལ། རགས་ཕྲ་གཉིས་ནི་དབང་ཤེས་དང་
ཡིད་ཤེས་གཉིས་ལ་བྱེད་དོ། །
གཉིས་པ་གྲངས་སམ་དགོས་པ་ལ་གཉིས། གྲངས་ངེས་དངོས་དང་། གྲངས་ལ་རྩོད་
པ་སྤང་བའོ། །དང་པོ་ནི། འོ་ན་ཕུང་པོ་ལ་ལྔ་དང་། སྐྱེ་མཆེད་ལ་བཅུ་གཉིས་དང་། ཁམས་
ལ་བཅོ་བརྒྱད་དུ་གྲངས་ངེས་པའི་རྒྱུ་མཚན་དང་། དེ་ལྟར་བཞག་པའི་དགོས་པ་ཅི་ཡིན་
སྙམ་ན། སྤྱིར་གྲངས་ངེས་ལ་འཇོག་འཚམས་མང་དུ་ཡོད་ཀྱང་། སྐབས་འདིར་གཙོ་བོར་
དགོས་པ་དང་ལོག་རྟོག་ལ་ལྟོས་པའི་གྲངས་ངེས་ཡིན་ཏེ། རྨོངས་པ་རྣམ་པ་གསུམ་ཟློག་
པའི་ཕྱིར་དུ་ཕུང་པོ་ལ་ལྔ་སོགས་ཀྱི་གྲངས་ངེས་པའི་ཕྱིར་དང༌། དབང་པོ་རྣོ་འབྲིང་རྟུལ་
གསུམ་གྱི་དབང་དུ་བྱས་ནས་ཀྱང་དེ་ལྟར་དུ་གྲངས་ངེས་པའི་ཕྱིར་དང་། འདོད་པ་རྣམ་པ་
གསུམ་གྱི་དབང་དུ་བྱས་ནས་ཀྱང་དེ་ལྟར་དུ་གྲངས་ངེས་པའི་ཕྱིར་རོ། །དེ་ཡང་རྟགས་དང་
པོ་གྲུབ་སྟེ། སེམས་བྱུང་ལ་རིལ་པོར་བཟུང་ནས་བདག་ཏུ་རྨོངས་པ་ཟློག་པའི་ཕྱིར་དུ་གཙོ་
བོར་སེམས་བྱུང་ལ་གསུམ་དུ་ཕྱེ་བ་ཕུང་པོ་ལྔའི་གྲངས་ངེས་བཞག །གཟུགས་ལ་རིལ་པོར་
186



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། ་
བཟུང་ནས་བདག་ཏུ་རྨོངས་པ་ཟློག་པའི་ཕྱིར་དུ་གཟུགས་གཙོ་བོར་གཟུགས་ཅན་གྱི་སྐྱེ་
མཆེད་བཅུར་ཕྱེ་བ་སྐྱེ་མཆེད་བཅུ་གཉིས་ཀྱི་གྲངས་ངེས་བཞག །གཟུགས་དང་སེམས་
གཉིས་ལ་རིལ་པོར་བཟུང་ནས་བདག་ཏུ་རྨོངས་པ་ཟློག་པའི་ཕྱིར་དུ་གཙོ་བོར་གཟུགས་
ཅན་གྱི་ཁམས་བཅུ་དང་། སེམས་ཀྱི་ཁམས་བདུན་དུ་ཕྱེ་བ་ཁམས་བཅོ་བརྒྱད་ཀྱི་གྲངས་
ངེས་བཞག་པའི་ཕྱིར་རོ། །རྟགས་གཉིས་པ་གྲུབ་སྟེ། དབང་རྣོན་མགོ་སྨོས་པས་གོ་བ།
དབང་འབྲིང་སྤྲོས་པས་གོ་བ། དབང་རྟུལ་ཤིན་ཏུ་སྤྲོས་པས་གོ་བ་གསུམ་གྱི་དབང་དུ་བྱས་
ནས་རིམ་པ་ལྟར་ཕུང་པོ་ལྔ་དང་། སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་ཀྱི་
གྲངས་ངེས་བཞག་པའི་ཕྱིར་རོ། །རྟགས་གསུམ་པ་གྲུབ་སྟེ། གདུལ་བྱ་ཚིག་མདོར་བསྡུས་པ།
བར་མ། རྒྱས་པ་འདོད་པ་རྣམས་ཀྱི་དབང་དུ་བྱས་ནས་རིམ་བཞིན་ལྔ་དང་བཅུ་གཉིས་དང་
བཅོ་བརྒྱད་ཀྱི་གྲངས་ངེས་བཞག་པའི་ཕྱིར་རོ། །དེ་ལྟར་ཡང་འཐད་དེ། རྨོངས་དབང་
འདོད་རྣམས་གསུམ་གྱི་ཕྱིར། །ཕུང་པོ་ལ་སོགས་གསུམ་བསྟན་ཏོ། །ཞེས་བཤད་པའི་
ཕྱིར་རོ། །
] གཉིས་པ་གྲངས་ལ་རྩོད་པ་སྤང་བ་ལ་གསུམ། ཕུང་པོའི་གྲངས་ལ་རྩོད་པ་སྤང་བ།
སྐྱེ་མཆེད་ཀྱི་གྲངས་ལ་རྩོད་པ་སྤང་བ། ཁམས་ཀྱི་གྲངས་ལ་རྩོད་པ་སྤང་བའོ། །དང་པོ་ནི།
འོ་ན་སེམས་བྱུང་ལ་རིགས་མང་དུ་ཡོད་པས་ཕུང་པོ་ལྔའི་གྲངས་ངེས་འཇོག་པའི་ཚེ་ཚོར་བ་
དང་འདུ་ཤེས་གཉིས་གྲངས་ལོགས་པ་རེ་རེ་འཇོག་པ་མི་འཐད་དོ་སྙམ་ན། སེམས་བྱུང་ལ་
རིགས་མང་དུ་ཡོད་ཀྱང་། དེ་གཉིས་ཕུང་པོར་ལོགས་སུ་འཇོག་པ་དགོས་པའི་དབང་གིས་
ཡིན་ཏེ། ཁྱིམ་པ་རྣམས་འདོད་པ་ལ་རྩོད་པའི་རྒྱུ་ཚོར་བ་ཡིན་པ་དང༌། རབ་ཏུ་བྱུང་བ་
རྣམས་ལྟ་བ་ལ་རྩོད་པའི་རྒྱུ་འདུ་ཤེས་ཡིན་པས་རྩོད་པའི་རྩ་བ་ངོས་ཟིན་པའི་ཆེད་ཡིན་པའི་
ཕྱིར་དང་། ཚོར་བ་ལ་ཆགས་པ་དང་འདུ་ཤེས་ཕྱིན་ཅི་ལོག་གཉིས་ལ་བརྟེན་ནས་འཁོར་
བར་འཁྱམ་པས་འཁོར་བའི་རྒྱུའི་གཙོ་བོ་ངོས་ཟིན་པའི་ཆེད་ཡིན་པའི་ཕྱིར། རགས་ཕྲ་ལ་
187



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སོགས་པའི་སྒོ་ནས་ཕུང་པོ་ལྔའི་གོ་རིམ་དེ་བླག་ཏུ་རྙེད་སླ་བའི་ཆེད་ཡང་ཡིན་པའི་ཕྱིར་ཏེ། །
རྩོད་པའི་རྩ་བར་གྱུར་པ་དང་། །འཁོར་བའི་རྒྱུ་ཕྱིར་རིམ་རྒྱུའི་ཕྱིར། །ཞེས་བཤད་པའི་
ཕྱིར་རོ། །གཉིས་པ་ནི། འོ་ན་སྐྱེ་མཆེད་བཅུ་གཉིས་ཀྱི་གྲངས་ངེས་འཇོག་པའི་ཚེ། སྐྱེ་
མཆེད་གཟུགས་ཅན་བཅུ་པོ་ཐམས་ཅད་གཟུགས་ཡིན་པས་མིག་གི་ཡུལ་ཁོ་ན་ལ་གཟུགས་
ཀྱི་སྐྱེ་མཆེད་ཅེས་གྲངས་ལོགས་པར་འཇོག་པ་མི་འཐད་དོ་སྙམ་ན། མིག་གི་ཡུལ་དུ་གྱུར་
པའི་གཟུགས་ཁོ་ན་ལ་སྐྱེ་མཆེད་ཅེས་གྲངས་ལོགས་སུ་འཇོག་པའི་རྒྱུ་མཚན་ཡོད་དེ།
གཟུགས་ཅན་བཅུ་ཆར་གཟུགས་ཡིན། ཡང་། གཞན་རྣམས་ལ་སྒྲའི་སྐྱེ་མཆེད་སོགས་སྒོས་
མིང་ཐ་དད་པ་རེ་རེ་ཡོད་པས་འདི་ལ་གཟུགས་ཀྱི་སྐྱེ་མཆེད་ཅེས་སྤྱི་མིང་བྱེ་བྲག་ལ་
བཏགས་པ་ཡིན་པའི་ཕྱིར། དེ་ལ་སྤྱི་མིང་འདོགས་པའི་རྒྱུ་མཚན་ཡང་ཡོད་དེ། མིག་གི་
ཡུལ་དེ་བསྟན་དུ་ཡོད་པས་གཟུགས་ཀྱི་གཙོ་བོ་ཡིན་པའི་ཕྱིར། དེ་ཡང་འཐད་དེ། བྱེ་བྲག་
དོན་དང་གཙོ་བོའི་ཕྱིར། །གཅིག་ནི་གཟུགས་ཀྱི་སྐྱེ་མཆེད་དང་། །ཞེས་བཤད་པའི་ཕྱིར།
ཡང་སྐྱེ་མཆེད་ཐམས་ཅད་ཆོས་ཡིན་པས་དྲུག་པ་ཡིད་ཀྱི་ཡུལ་ཁོ་ན་ལ་ཆོས་ཀྱི་སྐྱེ་མཆེད་
ཅེས་གྲངས་ལོགས་པར་འཇོག་པ་མི་འཐད་དོ་སྙམ་ན། སྐྱོན་མེད་དེ། སྔར་ལྟར་ཐམས་ཅད་
ཆོས་ཡིན་ཡང་དེ་ལ་ཆོས་ཀྱི་སྐྱེ་མཆེད་ཅེས་སྤྱི་མིང་བྱེ་བྲག་ལ་བཏགས་པ་ཡིན་པའི་ཕྱིར།
དེ་ལྟར་འདོགས་པའི་རྒྱུ་མཚན་ཡང་ཡོད་དེ། དེས་འདུས་མ་བྱས་དང་སེམས་བྱུང་སོགས་
ཆོས་མང་པོ་བསྡུས་པའི་ཕྱིར་དང་། ཆོས་ཀྱི་མཆོག་མྱ་ངན་ལས་འདས་པ་ཡང་བསྡུས་པ་
ཡིན་པའི་ཕྱིར་རོ། །དེ་ལྟར་ཡང་འཐད་དེ། ཆོས་མང་བ་དང་མཆོག་བསྡུས་ཕྱིར། །གཅིག་
ནི་ཆོས་ཞེས་བྱ་བར་བརྗོད། །ཅེས་བཤད་པའི་ཕྱིར་རོ། །གསུམ་པ་ནི། འོ་ན་མིག་གི་
ཁམས་ལ་གཉིས་དང་རྣ་བ་གཉིས་སོགས་ཡོད་པས་ཁམས་བཅོ་བརྒྱད་ཀྱི་གྲངས་ངེས་ཀྱང་
མི་འཐད་དོ་སྙམ་ན། མིག་གཉིས་སོགས་ཡོད་ཀྱང་ཁམས་བཅོ་བརྒྱད་ཀྱི་གྲངས་ངེས་ལ་
གནོད་པའི་སྐྱོན་མེད་དེ། མིག་གཉིས་པོ་དེ། མིག་གི་ཁམས་སུ་རིགས་གཅིག་པ་དང་།
་་
1 88



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
གཉིས་པོ་དེའི་སྤྱོད་ཡུལ་གཟུགས་ཀྱི་སྐྱེ་མཆེད་དུ་འདྲ་བ་དང༌། འབྲས་བུ་མིག་གི་རྣམ་ཤེས་
སྐྱེད་པར་རིགས་འདྲ་བ་ཡིན་པའི་ཕྱིར་རོ། །དེ་ལྟར་ཡང་འཐད་དེ། མིག་ལ་སོགས་པ་
གཉིས་མོད་ཀྱི། །རིགས་དང་སྤྱོད་ཡུལ་རྣམ་པར་ཤེས། །འདྲ་བའི་ཕྱིར་ན་ཁམས་གཅིག་
ཉིད། །ཅེས་བཤད་པའི་ཕྱིར་རོ། །
གསུམ་པ་གོ་རིམ་བསྡུ་ཚུལ་དང་བཅས་པ་འཆད་པ་ལ་གཉིས། གོ་རིམ་བཤད་པ་
དང་། བསྡུ་ཚུལ་བཤད་པའོ། །དང་པོ་ལ་གསུམ། ཕུང་པོ་ལྔའི་གོ་རིམ། སྐྱེ་མཆེད་བཅུ་
གཉིས་ཀྱི་གོ་རིམ། ཁམས་བཅོ་བརྒྱད་ཀྱི་གོ་རིམ་བཤད་པའོ། །དང་པོ་ནི། ཕུང་པོ་ལྔའི་གོ་
རིམ་སྟོན་པའི་ཚེ་ཐོག་མར་གཟུགས་ཀྱི་ཕུང་པོ། དེ་ནས་ཚོར་བ་དང་འདུ་ཤེས་སོགས་སྟོན་
པའི་རྒྱུ་མཚན་ཡོད་དེ། གཟུགས་ནི་ཕལ་ཆེར་ཐོགས་པ་དང་བཅས་པས་ཆེས་རགས་ལ།
དེ་ནས་ཚོར་བ་བདེ་སྡུག་རང་སྟོབས་ཀྱིས་མྱོང་བས་རགས་ཤིང་། དེ་ནས་འདུ་ཤེས་མཚན་
མར་འཛིན་པས་རགས་ལ། དེ་ནས་འདུ་བྱེད་དོན་གྱི་ཁྱད་པར་རང་སྟོབས་ཀྱིས་འཛིན་པས་
རགས་ཤིང་། རྣམ་ཤེས་ནི་དོན་གྱི་ངོ་བོ་ཙམ་རང་སྟོབས་ཀྱིས་རིག་པས་ཐམས་ཅད་པས་ཕྲ་
བའི་ཕྱིར་ན་རགས་རིམ་གྱིས་བསྟན་པའི་གོ་རིམ་ཡིན་པའི་ཕྱིར་དང་། ཡང་ཐོག་མར་ཕོ་མོ་
དག་གཟུགས་ལ་དགའ་ཞིང་། གཟུགས་སྡུག་མི་སྡུག་ལས་ཚོར་བ་བདེ་སྡུག་སྐྱེ་ལ། དེ་ལས་
འདུ་ཤེས་ཕྱིན་ཅི་ལོག་ཏུ་འགྱུར་ཞིང་། དེ་ལ་འདུ་བྱེད་ཆགས་སྡང་སོགས་ཉོན་མོངས་པ་
འཕེལ་ལ། དེས་རྣམ་པར་ཤེས་པ་ཉོན་མོངས་པ་ཅན་དུ་བྱེད་པའི་ཕྱིར་ན་འགྲོ་བ་རྣམས་
རིམ་གྱིས་ཀུན་ནས་ཉོན་མོངས་པར་བྱེད་པའི་གོ་རིམ་ཡིན་པའི་ཕྱིར་དང་། ཡང་ཕུང་པོ་ལྔ་
པོ་དེ། རིམ་པ་ལྟར་ཟས་ལ་ལོངས་སྤྱོད་པའི་སྣོད་དང་། ཟས་དང་། ཚོད་མ་དང་། བྱན་པོ་
དང༌། ཟ་བ་པོ་དང་ཆོས་མཐུན་པས་དེའི་གོ་རིམ་དང་བསྟུན་པ་ཡང་ཡིན་པའི་ཕྱིར། ཡང་
འདོད་པ་ཁམས་པ་འདོད་པའི་ཡོན་ཏན་གཟུགས་ཀྱིས་རབ་ཏུ་ཕྱེ། གཟུགས་ཁམས་པ་ཚོར་
བས་རབ་ཏུ་ཕྱེ། གཟུགས་མེད་དང་པོ་གསུམ་འདུ་ཤེས་ཀྱིས་རབ་ཏུ་ཕྱེ། སྲིད་རྩེ་འདུ་བྱེད་
19



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀྱིས་རབ་ཏུ་ཕྱེ་ཞིང་། རྣམ་ཤེས་ནི་དེ་དག་ལ་བརྟེན་ནས་གནས་པས་ཁམས་གསུམ་གྱི་གོ་
རིམ་ལྟར་བསྟན་པ་ཡིན་པའི་ཕྱིར། དེ་ལྟར་ཡང་འཐད་དེ། རིམ་ནི་རགས་དང་ཀུན་ཉོན་
མོངས། །སྣོད་སོགས་འདོད་ཁམས་ཇི་བཞིན་ནོ། །ཞེས་བཤད་པའི་ཕྱིར་རོ། །གཉིས་པ་སྐྱེ་
མཆེད་བཅུ་གཉིས་ཀྱི་གོ་རིམ་ནི། ཁམས་བཅོ་བརྒྱད་ཀྱི་ཡུལ་དྲུག་དང་རྟེན་དྲུག་གི་གོ་རིམ་
བཤད་པས་ཤེས་སླའོ། །གསུམ་པ་ཁམས་བཅོ་བརྒྱད་ཀྱི་གོ་རིམ་བཤད་པ་ལ་གཉིས། རྟེན་
བདག་རྐྱེན་གྱི་ཁམས་དྲུག་གི་གོ་རིམ་དང་། དེས་ཡུལ་དྲུག་དང་། འབྲས་བུ་རྣམ་ཤེས་དྲུག་
གི་གོ་རིམ་ཀྱང་གྲུབ་པར་བསྟན་པའོ། །དང་པོ་ནི། རྟེན་ཁམས་དྲུག་གི་གོ་རིམ་སྟོན་པའི་ཚེ་
ཐོག་མར་མིག་གི་ཁམས་སོགས་གོ་རིམ་དེ་ལྟར་སྟོན་པའི་རྒྱུ་མཚན་ཡོད་དེ། མིག་གི་
ཁམས་སོགས་ལྔ་ཡུལ་ད་ལྟར་བ་ཁོ་ནའི་ཡུལ་ཅན་ཡིན་པས་ཐོག་མར་བསྟན། ཡིད་ཀྱི་
ཁམས་ནི་དུས་གསུམ་ཆར་དང་དུས་ཀྱིས་མ་བསྡུས་པའི་ཡུལ་ཅན་ཡང་ཡིན་པས་རྗེས་སུ་
བསྟན་པ་ཡིན་ལ། དེ་ལྔ་ལས་ཀྱང་མིག་གི་ཁམས་སོགས་དང་པོ་བཞི་པོ་དེ་འབྱུང་འགྱུར་ཁོ་
ནའི་ཡུལ་ཅན་ཡིན་པས་ཐོག་མར་བསྟན། ལུས་ཀྱི་ཁམས་ནི་འབྱུང་བ་དང་འབྱུང་འགྱུར་
གཉིས་ཀའི་ཡུལ་ཅན་ཡིན་པས་རྗེས་སུ་བསྟན་པ་ཡིན་ཞིང་། དེ་བཞི་ལས་ཀྱང་མིག་དང་རྣ་
བའི་ཁམས་གཉིས་ཡུལ་ཐག་རིང་བ་ལ་འཇུག་པས་ཐོག་མར་བསྟན། སྣ་དང་ལྕེའི་ཁམས་
གཉིས་ཡུལ་ཐག་ཉེ་བ་དང་ཕྲད་པ་ཁོ་ན་ཡུལ་དུ་བྱེད་པས་རྗེས་སུ་བསྟན་པ་ཡིན་ལ། མིག་
རྣ་གཉིས་ལས་ཀྱང་ཐག་རིང་པོའི་སྒྲ་མ་ཐོས་པར་གཟུགས་མིག་གིས་མཐོང་བས་མིག་གིས་
ཡུལ་ཆེས་རིང་བ་ལ་འཇུག་པའི་ཕྱིར་ཐོག་མར་བསྟན་པ་ཡིན་ཞིང་། སྣ་ལྕེ་གཉིས་ལས་
ཀྱང་ཟས་ལྕེ་དང་མ་ཕྲད་པར་སྣས་དྲི་ཚོར་བས་ཆེས་མྱུར་བ་ལ་འཇུག་པའི་ཕྱིར་སྣའི་ཁམས་
ཐོག་མར་བསྟན་པ་ཡིན་པའི་ཕྱིར་དང་། ཡང་ལུས་འདི་ལ་ཐོག་མར་མིག་གི་ཁམས། དེ་
ནས་རིམ་པ་ལྟར་རྣ་བ་སྣ་ལྕེ་རྣམས་གནས་ཤིང་ལུས་དབང་ཕལ་ཆེར་དེ་མན་ཆད་ལ་གནས་
པ་དང་། ཡིད་ཀྱི་ཁམས་ཀྱང་དེ་དག་ལ་བརྟེན་པས་ལུས་འདི་ལ་ཇི་ལྟར་གནས་པའི་གོ་
190



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
རིམ་ཡང་ཡིན་པའི་ཕྱིར་རོ། །དེ་ལྟར་ཡང་འཐད་དེ། ད་ལྟའི་དོན་ཕྱིར་དབང་པོ་ལྔ། །འབྱུང་
བ་ལས་འགྱུར་དོན་ཕྱིར་བཞི། །གཞན་ནི་ཆེས་རིང་མྱུར་འཇུག་ཕྱིར། །ཡང་ན་ཇི་ལྟར་
གནས་རིམ་བཞིན། །ཞེས་བཤད་པའི་ཕྱིར་རོ། །
གཉིས་པ་ནི་དེ་ལྟར་རྟེན་བདག་རྐྱེན་གྱི་ཁམས་དྲུག་གི་གོ་རིམ་དེ་ལྟར་གྲུབ་པས། དེ་
དག་གི་ཡུལ་ཡུལ་གྱི་ཁམས་དྲུག་དང་། དེ་དག་གི་འབྲས་བུ་རྣམ་པར་ཤེས་པའི་ཁམས་དྲུག་
གི་གོ་རིམ་ཡང་སྔ་མ་ལྟར་གྲུབ་པ་ཡིན་ཏེ། དཔེར་ན། རྟེན་རྒྱལ་པོ་དྲུག་གི་གོ་རིམ་གྲུབ་
པས་དེ་དག་གི་ཡུམ་རྒྱལ་མོ་དྲུག་གི་གོ་རིམ་དང་། དེ་དག་གི་སྲས་རྒྱལ་བུ་དྲུག་གི་གོ་རིམ་
ཡང་ཡབ་རྒྱལ་པོའི་གོ་རིམ་ལྟར་གྲུབ་པ་དང་ཆོས་མཚུངས་པའི་ཕྱིར་རོ། །དེ་ལྟར་བྱས་པ་
ལ་ཁོ་ན་རེ། རྟེན་བཅས་ཀྱི་མིག་དབང་འདས་པའི་ཡུལ་དུ་གྱུར་པའི་གཟུགས་འདས་པ་
ཆོས་ཅན། ད་ལྟར་བ་ཡིན་པར་ཐལ། མིག་གི་ཡུལ་ཡིན་པའི་ཕྱིར་ཏེ། ཆོས་ཅན་ཡིན་པའི་
ཕྱིར། ཁོ་ཡོད་པའི་ཕྱིར་ཏེ། ཁོའི་ཡུལ་དུ་གྱུར་པའི་གཟུགས་གཅིག་ཡོད། ཁོའི་ཡུལ་དུ་གྱུར་
པའི་གཟུགས་ད་ལྟར་བ་མེད་པའི་ཕྱིར། དང་པོ་མ་གྲུབ་ན་དེ་དེར་ཐལ། དེའི་ཡུལ་ཡོད་
པའི་ཕྱིར་ན་མ་གྲུབ་བྱས་ཚར་རོ། །རྟེན་བཅས་ཀྱི་གཟུགས་ཀྱི་སྐྱེ་མཆེད་འདས་པ་ཆོས་ཅན།
ད་ལྟར་བ་ཡིན་པར་ཐལ། མིག་དབང་གི་ཡུལ་ཡིན་པའི་ཕྱིར་ཏེ། མིག་ཤེས་ཀྱི་ཡུལ་ཡིན་
པའི་ཕྱིར་ཏེ། རྟེན་བཅས་ཀྱི་གཟུགས་ཀྱི་སྐྱེ་མཆེད་ཡིན་པའི་ཕྱིར་ཟེར་ན་མ་ཁྱབ་བྱས་
ཚར་རོ། །འོན་ཀྱང་དེ་རྟེན་བཅས་ཡིན་པ་ནི། སྔར་མིག་དབང་གི་ཡུལ་བྱས་ཟིན་པ་ལ་
བཤད་ཚར་རོ། །
གཉིས་པ་བསྡུ་བ་འཆད་པ་ལ། འོ་ན་ཆོས་ཀྱི་ཕུང་པོ་དང་། ཚུལ་ཁྲིམས་ཀྱི་ཕུང་པོ་
སོགས་ཕུང་པོ་ལྔ་དང་། ཟད་པར་སྐྱེ་མཆེད་བཅུ་དང་། ཟིལ་གནོན་སྐྱེ་མཆེད་བརྒྱད་དང་།
ས་ཁམས་ལ་སོགས་པ་ཁམས་དྲུག་ཏུ་བཤད་པ་ལ་སོགས་པ་དེ་དག་ཕུང་ཁམས་སྐྱེ་མཆེད་
གསུམ་པོ་དེ་དག་ཏུ་ཇི་ལྟར་བསྡུ་སྙམ་ན། ཆོས་ཕུང་ནི་མདོ་སྡེ་པ་ལྟར་ན་གཟུགས་ཕུང་དང་།
191



སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བྱེ་སྨྲ་བ་ལྟར་ན་འདུ་བྱེད་ཀྱི་ཕུང་པོར་འདུ་བ་ཡིན་ཏེ། ཆོས་ཀྱི་ཕུང་པོ་བརྒྱད་ཁྲི་ནི། །ཞེས་
སོགས་བཤད་པའི་ཕྱིར། ཚུལ་ཁྲིམས་ཀྱི་ཕུང་པོ་སོགས་ལྔ་ལས། ཚུལ་ཁྲིམས་ཀྱི་ཕུང་པོ་
ལ་གཟུགས་ཕུང་ཡིན་པས་ཁྱབ། ཕྱི་མ་བཞི་ལ་འདུ་བྱེད་ཀྱི་ཕུང་པོ་ཡིན་པས་ཁྱབ་སྟེ། ཏིང་
ངེ་འཛིན་གྱི་ཕུང་པོ་ལ་ཏིང་ངེ་འཛིན་ཡིན་པས་ཁྱབ་ཤེས་རབ་ཀྱི་ཕུང་པོ་ལ་ཤེས་རབ་ཡིན་
པས་ཁྱབ། རྣམ་པར་གྲོལ་བའི་ཕུང་པོ་ལ་མོས་པ་ཡིན་པས་ཁྱབ། རྣམ་པར་གྲོལ་བའི་ཡེ་
ཤེས་མཐོང་བའི་ཕུང་པོ་ལ་ཤེས་རབ་ཡིན་པས་ཁྱབ་པའི་ཕྱིར། འདི་རང་འགྲེལ་འགྲེལ་
བཤད་དང་བཅས་པའི་དངོས་བསྟན་དེ་ལྟར་ཡིན་ཡང་རྗེས་འབྲང་གི་འཁོར་མེད་པའི་
དབང་དུ་བྱས་སམ་སྙམ་མོ། །ཟད་པར་སྐྱེ་མཆེད་བཅུ་དང་ཟིལ་གནོན་སྐྱེ་མཆེད་བརྒྱད་ལ་
འཁོར་དང་བཅས་ན། ཆོས་ཀྱི་སྐྱེ་མཆེད་དང་ཡིད་ཀྱི་སྐྱེ་མཆེད་གང་རུང་ཡིན་པས་ཁྱབ། ས་
ཁམས་སོགས་དྲུག་གི་ཟླས་ཕྱེ་བའི་དང་པོ་བཞི་ལ་རེག་བྱའི་ཁམས་དང་། ནམ་མཁའི་
ཁམས་ལ་གཟུགས་ཀྱི་ཁམས་དང༌། རྣམ་ཤེས་ཀྱི་ཁམས་ལ་ཟག་བཅས་ཡིན་པས་ཁྱབ་སྟེ།
བུ་ཁ་ནམ་མཁའི་ཁམས་ཞེས་བྱ། །སྣང་དང་མུན་པ་དག་ཡིན་ལོ། །ཟག་དང་བཅས་པའི་
རྣམ་ཤེས་ནི། །རྣམ་ཤེས་ཁམས་ཡིན་སྐྱེ་བའི་རྟེན། །ཞེས་བཤད་པའི་ཕྱིར། འོན་ཀྱང་སྤྱིར་
རྣམ་ཤེས་ཀྱི་ཁམས་ལ་ཟག་བཅས་ཡིན་པས་མ་ཁྱབ་སྟེ། རྣམ་ཤེས་ཀྱི་ཁམས་དང་རྣམ་ཤེས་
ཀྱི་ཕུང་པོ་དོན་གཅིག་པར་བཤད་ཟིན་པའི་ཕྱིར་རོ། །
བཞི་པ་རྣམ་པའི་རབ་དབྱེ་ཁྱད་ཆོས་དང་བཅས་པ་འཆད་པ་ལ། རྣམ་པའི་རབ་དབྱེ་
བཤད་པ་དང༌། ཁྱད་ཆོས་བཤད་པ་གཉིས། དང་པོ་ལ་རྣམ་པའི་རབ་དབྱེ་ཉེར་གཉིས་ཡོད་
པ་ལས། དེ་དག་འགའ་ཞིག་སྔར་བཤད་ཟིན་པས་མི་འཆད་ལ། ལྷག་མ་ཇི་ལྟར་རིགས་པ་
བཤད་པ་ལ་གཉིས། གསུམ་ཚན་གྱི་སྒོ་ནས་བཤད་པ་དང་། གཉིས་ཚན་གྱི་སྒོ་ནས་བཤད་
པའོ། །དང་པོ་ནི། འོ་ན་ཕུང་ཁམས་སྐྱེ་མཆེད་གསུམ་པོ་དེ་ལ་དགེ་མི་དགེ་ལུང་མ་བསྟན་
གསུམ་ཇི་ལྟར་ཡོད་སྙམ་ན། འདི་ལ་ཁམས་ཀྱི་སྒོ་ནས་བཤད་ན་གཞན་གཉིས་ཞར་ལ་
192



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
རྟོགས་སླ་བས་དེ་ཁམས་ལ་གཏན་ལ་ཕབ་ན། ཁམས་བཅོ་བརྒྱད་ལས་གཟུགས་ཀྱི་ཁམས་
དང་སྒྲའི་ཁམས་མ་གཏོགས་པའི་གཟུགས་ཅན་གྱི་ཁམས་བརྒྱད་ལ་ལུང་མ་བསྟན་ཡིན་
པས་ཁྱབ། ཁམས་ལྷག་མ་བཅུ་ལ་དགེ་མི་དགེ་ལུང་མ་བསྟན་གསུམ་གསུམ་ཡོད་དེ། ལུང་
མ་བསྟན་བརྒྱད་དེ་དག་ཉིད། །གཟུགས་སྒྲ་མ་གཏོགས་གཞན་རྣམ་གསུམ། །ཞེས་བཤད་
པའི་ཕྱིར། འོ་ན་གཟུགས་ཁམས་དང་སྒྲའི་ཁམས་སུ་གྱུར་པའི་དགེ་མི་དགེ་ཇི་ལྟར་ཡོད་
སྙམ་ན། དགེ་མི་དགེའི་སེམས་ཀྱི་ཀུན་ནས་བསླངས་པའི་ལུས་ངག་གི་རྣམ་པར་རིག་བྱེད་
ཀྱི་གཟུགས་རྣམས་ནི། རིམ་པ་ལྟར་དགེ་མི་དགེའི་གཟུགས་དང་སྒྲའི་ཁམས་སུ་འཇོག་སྟེ།
རང་འགྲེལ་ལས། གཟུགས་དང་སྒྲའི་ཁམས་ནི་ལུས་དང་ངག་གི་རྣམ་པར་རིག་བྱེད་ཀྱི་
བསྡུས་པ་དགེ་བ་དང་མི་དགེ་བའི་སེམས་ཀྱི་ཀུན་ནས་བསླངས་བ་དག་ནི་དགེ་བ་དང་མི་
དགེ་བ་ཡིན་ནོ་ཞེས་བཤད་པའི་ཕྱིར་རོ། །
ཡང་ཁམས་བཅོ་བརྒྱད་ལ་ཁམས་གསུམ་གྱི་སས་བསྡུས་ཇི་ལྟར་ཡོད་སྙམ་ན།
འདི་ལ་གཉིས། དངོས་དང་། རྩོད་པ་སྤང་བའོ། །དང་པོ་ནི། འདོད་པའི་སས་བསྡུས་
པའི་ཁམས་བཅོ་བརྒྱད་པོ་ཐམས་ཅད་ཡོད་ཅིང་། གཟུགས་ཀྱི་སས་བསྡུས་ཀྱི་སྣ་ལྕེའི་རྣམ་
ཤེས་དྲི་རོ་བཞི་མ་གཏོགས་པའི་ཁམས་བཅུ་བཞི་ཡོད་ལ། གཟུགས་མེད་ཀྱི་སས་བསྡུས་
ཀྱི་ཡིད་ཀྱི་ཁམས་ཡིད་ཀྱི་རྣམ་པར་ཤེས་པའི་ཁམས། ཆོས་ཀྱི་ཁམས་དང་གསུམ་ཡོད་ཀྱི་
ཁམས་ལྷག་མ་བཅོ་ལྔ་མེད་དེ། འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་
ཁམས་ན་བཅུ་བཞིའོ། །དྲི་དང་རོ་དང་སྣ་དང་ནི། །ལྕེ་ཡི་རྣམ་ཤེས་ཁམས་མ་གཏོགས། །
གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་ཀྱི་རྣམ་ཤེས་ཁམས། །ཞེས་བཤད་
པའི་ཕྱིར་རོ། །དེ་ཡང་གཟུགས་ཀྱི་སས་བསྡུས་ཀྱི་དྲི་རོ་གཉིས་མེད་དེ། དེ་གཉིས་ཁམས་
ཟས་གང་ཞིག །ཁམས་གོང་མ་རྣམས་ཁམས་ཀྱི་ཟས་ལ་འདོད་ཆགས་དང་བྲལ་བའི་ཕྱིར།
གཟུགས་ཀྱི་སས་བསྡུས་ཀྱི་སྣ་ལྕེའི་རྣམ་ཤེས་གཉིས་ཀྱང་མེད་དེ། དེའི་དམིགས་པ་དྲི་རོ་
193



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཉིས་མེད་པའི་ཕྱིར། དེ་ཡང་བསམ་གཏན་གཉིས་པ། གསུམ་པ། བཞི་པ་གསུམ་ན་
ཁམས་བཅུ་གཅིག་ལས་མེད་དེ། དེ་གསུམ་ན་རྣམ་ཤེས་ཀྱི་ཁམས་དང་པོ་ལྔ་དང་དྲི་རོ་
གཉིས་ཏེ་བདུན་མེད་པའི་ཕྱིར་རོ། །གཉིས་པ་ལ་གཉིས། ཡུལ་རེག་བྱ་ལ་མཚུངས་པ་སྤང་
བ་དང་། ཡུལ་ཅན་དབང་པོ་ལ་མཚུངས་པ་སྤང་བའོ། །དང་པོ་ནི། འོ་ན་གཟུགས་ཀྱི་སས་
བསྡུས་ཀྱི་རེག་བྱ་ཡང་མེད་པར་ཐལ། དེའི་སས་བསྡུས་ཀྱི་ཁམས་ཟས་མེད་པ་གང་ཞིག །
རེག་བྱ་ཁམས་ཟས་ཡིན་པའི་ཕྱིར་ཟེར་ན། སྐྱོན་མེད་དེ། གཟུགས་ཀྱི་སས་བསྡུས་ཀྱི་
ཁམས་ཟས་རེག་བྱ་མེད་ཀྱང་། ཁམས་ཟས་མ་ཡིན་པའི་རེག་བྱ་ཡོད་པའི་ཕྱིར་རོ། །
གཟུགས་ཀྱི་སས་བསྡུས་ཀྱི་ཁམས་ཟས་དྲི་རོ་གཉིས་མེད་ཀྱང་། ཁམས་ཟས་མིན་པའི་དྲི་
རོ་གཉིས་ཡོད་པར་ཐལ། རེག་བྱ་ལ་དེའི་ཕྱིར་ཟེར་ན་སྐྱོན་མེད། དྲི་རོ་གཉིས་ལ་ཁམས་
ཟས་ཡིན་པས་ཁྱབ་ཅིང་། རེག་བྱ་ལ་ཁམས་ཟས་ཡིན་པས་མ་ཁྱབ་པའི་ཕྱིར་ཟེར་བ་ལས་
ལན་གཞན་སྨྲ་རྒྱུ་མེད་དོ། །གཉིས་པ་ནི་འོ་ན་གཟུགས་ཀྱི་སས་བསྡུས་ཀྱི་སྣ་ལྕེའི་དབང་པོ་
གཉིས་ཀྱང་མེད་པར་ཐལ། གཟུགས་ཀྱི་སས་བསྡུས་ཀྱི་དྲི་རོ་གཉིས་ཀྱང་མེད། སྣ་ལྕེའི་
རྣམ་ཤེས་གཉིས་ཀྱང་མེད་པའི་ཕྱིར་ཟེར་ན། སྐྱོན་མེད་དེ། སྣ་ལྕེའི་དབང་པོ་གཉིས་ནི་རྟེན་
མཛེས་པའི་ཕྱིར་དུ་དགོས་ལ་དྲི་རོ་སོགས་དགོས་པ་མེད་པའི་ཕྱིར་དང་། ཡང་གཟུགས་
ཁམས་པ་རྣམས་ཡུལ་དྲི་རོ་གཉིས་ལ་ཆགས་པ་དང་བྲལ་བས་དེ་ན་དེ་གཉིས་མེད་ལ།
ཡུལ་ཅན་སྣ་ལྕེའི་དབང་པོ་ལ་ཆགས་པ་དང་མ་བྲལ་བས་དེ་ན་དེ་གཉིས་ཡོད་པའི་ཕྱིར་རོ། ། །
ཡང་ཁམས་བཅོ་བརྒྱད་པོ་དེ་ལ་རྟོག་དཔྱོད་གཉིས་ཀ་དང་བཅས་པ་དང་། རྟོག་མེད་
དཔྱོད་བཅས་དང་། རྟོག་དཔྱོད་གཉིས་ཀ་དང་བཅས་པ་མིན་པ་དུ་ཡོད་སྙམ་ན། འདི་ལ་
དངོས་དང་རྩོད་སྤང་གཉིས། དང་པོ་ནི་ཁམས་བཅོ་བརྒྱད་ལས་རྣམ་ཤེས་ཀྱི་ཁམས་དང་པོ་
ལྔ་ལ་རྟོག་བཅས་དཔྱོད་བཅས་གཉིས་ཀ་ཡིན་པས་ཁྱབ། ཡིད་ཀྱི་ཁམས་དང་། ཡིད་ཀྱི་
རྣམ་པར་ཤེས་པའི་ཁམས་དང༌། ཆོས་ཀྱི་ཁམས་གསུམ་ལ་རྟོག་དཔྱོད་གཉིས་ཀ་དང་
194



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
བཅས་པ་དང་། རྟོག་མེད་དཔྱོད་བཅས་དང་། རྟོག་དཔྱོད་གཉིས་གང་རུང་དང་བཅས་པ་
མིན་པ་དང་གསུམ་ཀ་ཡོད། གཟུགས་ཅན་གྱི་ཁམས་བཅུ་ལ་རྟོག་དཔྱོད་གཉིས་གང་རུང་
དང་བཅས་པ་མིན་པས་ཁྱབ་སྟེ། རྟོག་དང་དཔྱོད་དང་བཅས་པ་ནི། །རྣམ་པར་ཤེས་པའི་
ཁམས་ལྔ་ཡིན། །ཐ་མ་གསུམ་ནི་རྣམ་གསུམ་མོ། །ལྷག་མ་རྣམས་ནི་གཉིས་ཀ་སྤངས། །
ཞེས་བཤད་པའི་ཕྱིར་རོ། །འོ་ན་ཁམས་གསུམ་ལ་དེ་གསུམ་ཇི་ལྟར་ཡོད་སྙམ་ན། འདོད་པ་
དང་བསམ་གཏན་ཁྱད་པར་ཅན་མ་གཏོགས་པའི་བསམ་གཏན་དང་པོའི་རྣམ་ཤེས་དང༌།
རྟོག་དཔྱོད་གང་རུང་ཡིན་པའི་དེ་གཉིས་ཀྱི་སེམས་བྱུང་རྣམས་ལ་རྟོག་བཅས་དཔྱོད་བཅས་
ཡིན་པས་ཁྱབ། བསམ་གཏན་ཁྱད་པར་ཅན་གྱི་རྣམ་ཤེས་དང་། དཔྱོད་པ་མིན་པའི་བསམ་
གཏན་ཁྱད་པར་ཅན་གྱི་སེམས་བྱུང་ལ་རྟོག་མེད་དཔྱོད་བཅས་ཡིན་པས་བསམ་གཏན་
གཉིས་པ་ཡན་ཆད་ཀྱི་སེམས་སེམས་བྱུང་ལ་རྟོག་མེད་དཔྱོད་མེད་ཡིན་པས་ཁྱབ་ཅིང་།
མདོར་ན་ཤེས་པ་ལ་རྟོག་བཅས་དཔྱོད་བཅས། རྟོག་མེད་དཔྱོད་བཅས། དཔྱོད་མེད་རྟོག་
བཅས། རྟོག་མེད་དཔྱོད་མེད་དང་བཞི་བཤད་པའི། དཔྱོད་མེད་རྟོག་བཅས་ནི་རྟོག་དཔྱོད་
གཉིས་ཀྱི་ཟླས་ཕྱེ་བའི་འདོད་པ་དང་བསམ་གཏན་དང་པོའི་དཔྱོད་པ་རྣམས་ལ་འཇོག་པ་
ཡིན་ཏེ། དེ་རྟོག་དཔྱོད་གཉིས་ཀྱི་ཟླས་ཕྱེ་བའི་རྟོག་པ་དང་མཚུངས་པར་མི་ལྡན་པའི་ཕྱིར་
དང་། དཔྱོད་པ་དང་མཚུངས་པར་ལྡན་པའི་ཕྱིར་རོ། །
གཉིས་པ་ནི་འོ་ན་རྣམ་པར་ཤེས་པའི་ཚོགས་ལྔ་ལ་རྟོག་བཅས་དཔྱོད་བཅས་ཡིན་
པས་ཁྱབ་ན། རྣམ་ཤེས་ཚོགས་ལྔ་པོ་དེ་རྟོག་མེད་ཤེས་པར་བཤད་པ་དང་འགལ་ལོ་སྙམ་ན།
འདི་ལ་རྟོག་པ་ངོས་བཟུང་བ་དང་། ལན་དངོས་གཉིས། དང་པོ་ནི། སྤྱིར་རྟོག་པ་ལ་གསུམ་
ཡོད་དེ། ངོ་བོ་ཉིད་ཀྱི་རྟོག་པ། ངེས་པར་རྟོགས་པའི་རྟོག་པ། རྗེས་སུ་དྲན་པའི་རྟོག་པ་དང་
གསུམ་མོ། །དང་པོ་ནི། རྟོག་དཔྱོད་གཉིས་ཀྱི་ཟླས་ཕྱེ་བའི་རྟོག་པ་ལ་བྱེད། གཉིས་པ་ནི།
མཉམ་པར་བཞག་པའི་ཡེ་ཤེས་སུ་གྱུར་པའི་ཤེས་རབ་རྣམས་ལ་བྱེད། གསུམ་པ་ནི། ཡིད་
195



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ཤེས་སུ་གྱུར་པའི་དྲན་པ་རྣམས་ལ་བྱེད་དོ། །གཉིས་པ་ལན་དངོས་ནི། རྣམ་ཤེས་ཚོགས་ལྔ་
པོ་འདིར་རྟོག་བཅས་སུ་བཤད་པ་དང་སྐབས་འགར་རྟོག་མེད་ཤེས་པར་བཤད་པ་གཉིས་
མི་འགལ་ཏེ། འདིར་ནི་ངོ་བོ་ཉིད་ཀྱི་རྟོག་པ་དང་བཅས་པས་རྟོག་བཅས་སུ་བཤད་ལ།
རྟོག་མེད་དུ་བཤད་པ་ནི། ངེས་རྟོག་དང་། རྗེས་དྲན་གྱི་རྟོག་པ་གཉིས་མེད་པས་རྟོག་མེད་
དུ་བཤད་པའི་ཕྱིར། དཔེར་ན། རྟ་རྐང་པ་གཅིག་པ་ལ་རྐང་མེད་ཅེས་དམན་པ་ལ་དགག་
སྒྲ་སྦྱར་བ་དང་ཆོས་མཚུངས་སོ། །དེ་ལྟར་ཡང་འཆད་དེ། ངེས་པར་རྟོག་དང་རྗེས་དྲན་གྱི། །
རྣམ་པར་རྟོག་པས་རྣམ་མི་རྟོག །དེ་དག་ཡིད་ཀྱི་ཤེས་རབ་གཡེང་། །ཡིད་ཀྱི་དྲན་པ་ཐམས་
ཅད་ཉིད། །ཅེས་བཤད་པའི་ཕྱིར་རོ། །དེ་ལྟར་བྱས་པ་ལ་ཁོ་ན་རེ། ཁམས་བཅོ་བརྒྱད་པོ་
གང་རུང་ཡིན་ན། རྟོག་བཅས་དཔྱོད་བཅས་དང༌། རྟོག་མེད་དཔྱོད་བཅས་དང་། རྟོག་མེད་
དཔྱོད་མེད་གསུམ་པོ་གང་རུང་ཡིན་པས་ཁྱབ་པར་ཐལ། རྟོག་དང་དཔྱོད་དང་བཅས་པ་ནི། །
ཞེས་སོགས་བཤད་པའི་ཕྱིར། འདོད་ན། འདོད་པའི་སས་བསྡུས་ཀྱི་དཔྱོད་པ་ཆོས་ཅན།
དེར་ཐལ་དེའི་ཕྱིར། འདོད་ན། མིན་པར་ཐལ། ཁྱོད་དཔྱོད་མེད་རྟོག་བཅས་ཡིན་པའི་
ཕྱིར་ཏེ། ཆོས་ཅན་ཡིན་པའི་ཕྱིར། ཁྱབ་སྟེ། རང་འགྲེལ་ལས། འདོད་པ་དང་བསམ་
གཏན་དང་པོའི་དཔྱོད་པ་ནི་རྣམ་པ་གསུམ་པོ་དེ་དག་གི་ནང་དུ་འདུ་ན་དེ་ཇི་སྐད་དུ་བརྗོད་
པར་བྱ་ཞེ་ན། དཔྱོད་པ་གཉིས་པ་མེད་པའི་ཕྱིར་དང་རྟོག་པ་དང་མཚུངས་པར་ལྡན་པའི་
དཔྱོད་པ་མེད་ཅིང་རྟོག་པ་ཙམ་ཡིན་ནོ་ཞེས་བཤད་པའི་ཕྱིར་རོ། །
ཡང་ཁམས་བཅོ་བརྒྱད་པོ་དེ་ལ་འབྱུང་བ་དང་འབྱུང་འགྱུར་དང་དེ་གཉིས་གང་ཡང་
མིན་པ་དུ་ཞེ་ན། ཁམས་བཅོ་བརྒྱད་ལས། རེག་བྱའི་ཁམས་ལ་འབྱུང་བ་དང་འབྱུང་འགྱུར་
གཉིས་ཀ་ཡོད། རེག་བྱ་མ་གཏོགས་པའི་གཟུགས་ཅན་གྱི་ཁམས་དགུ་དང་། ཆོས་ཁམས་
ཀྱི་ཕྱོགས་རྣམ་པར་རིག་བྱེད་མིན་པའི་གཟུགས་དང་བཅུ་ལ་འབྱུང་འགྱུར་ཡིན་པས་ཁྱབ།
རྣམ་པར་ཤེས་པའི་ཁམས་བདུན། རིག་བྱེད་མིན་པའི་གཟུགས་མ་གཏོགས་པའི་ཆོས་
196



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཁམས་དང་བརྒྱད་ལ་དེ་གཉིས་གང་རུང་མིན་པས་ཁྱབ་སྟེ། རེག་བྱ་རྣམ་པ་གཉིས་
འདོད་དེ། ལྷག་མ་གཟུགས་ཅན་དགུ་པོ་ནི། །འབྱུང་འགྱུར་ཆོས་ཁམས་ཕྱོགས་གཅིག་
ཀྱང་། །ཞེས་བཤད་པའི་ཕྱིར། ཡང་ཁམས་བཅོ་བརྒྱད་པོ་དེ་ལ་རྒྱུ་མཐུན་སྐྱེས་དང་། རྣམ་
སྨིན་སྐྱེས་དང་། རྒྱས་བྱུང་སྐྱེས་ཡིན་པ་དུ་ཞེ་ན། འདི་ལ་བསྟན་བཤད་གཉིས། དང་པོ་ནི།
ཁམས་བཅོ་བརྒྱད་ལས་ཆོས་ཁམས་ཀྱི་ཕྱོགས་འདུས་མ་བྱས་ལ་དེ་གསུམ་གང་རུང་མིན་
པས་ཁྱབ། ཟག་མེད་ཀྱི་ལམ་མ་གཏོགས་པའི་འདུས་བྱས་ལ་རྒྱུ་མཐུན་སྐྱེས་ཡིན་པས་
ཁྱབ། མིག་གི་ཁམས་སོགས་དང་པོ་ལྔ་པོ་གང་རུང་ལ་རྒྱུ་མཐུན་སྐྱེས་མིན་པས་ཁྱབ་ཅིང་
རྒྱས་བྱུང་སྐྱེས་དང་རྣམ་སྨིན་སྐྱེས་གང་རུང་ཡང་ཡིན་པས་ཁྱབ། སྒྲ་ལ་རྒྱུ་མཐུན་སྐྱེས་ཡིན་
པས་ཁྱབ། རྒྱས་བྱུང་སྐྱེས་ཡིན་མིན་གཉིས་ཡོད། རྣམ་སྨིན་སྐྱེས་མིན་པས་ཁྱབ། རྣམ་པར་
ཤེས་པའི་ཁམས་བདུན་ཆོས་ཁམས་དང་བརྒྱད་ལ་རྒྱས་བྱུང་སྐྱེས་མིན་པས་ཁྱབ། རྣམ་ཤེས་
ཀྱི་ཁམས་དང་པོ་ལྔ་མཚུངས་ལྡན་གྱི་ཆོས་ཁམས་དང་བཅས་པ་ལ་རྒྱུ་མཐུན་སྐྱེས་ཡིན་པས་
ཁྱབ། ཡིད་ཀྱི་ཁམས། རྣམ་པར་ཤེས་པའི་ཁམས། ཆོས་ཁམས་དང་གསུམ་ལ། རྒྱུ་མཐུན་
སྐྱེས་ཡིན་མིན་གཉིས་ཆར་ཡོད། གཟུགས་ཀྱི་ཁམས། དྲིའི་ཁམས། རོའི་ཁམས། རེག་
བྱའི་ཁམས་དང་བཞི་ལ་རྒྱུ་མཐུན་སྐྱེས་ཡིན་པས་ཁྱབ་ལ། རྒྱས་བྱུང་སྐྱེས་དང་རྣམ་སྨིན་
སྐྱེས་གཉིས་ཡིན་མིན་གཉིས་གཉིས་ཡོད། ཟག་མེད་ཀྱི་ལམ་དང་པོར་གྱུར་པའི་ཡིད་ཀྱི་
ཁམས། རྣམ་པར་ཤེས་པའི་ཁམས། ཆོས་ཀྱི་ཁམས་དང་གསུམ་ལ་ནི་རྒྱུ་མཐུན་ལས་མ་
སྐྱེས་པས་ཁྱབ་ལ། དེ་མ་གཏོགས་པའི་ཁམས་འདུས་བྱས་ལ་རྒྱུ་མཐུན་སྐྱེས་ཡིན་པས་
ཁྱབ་བོ། །དེ་ལྟར་ཡང་འཐད་དེ། རྣམ་པར་སྨིན་ལས་བྱུང་བ་དང་། །རྒྱས་ལས་བྱུང་བའི་
ནང་གི་ལྔ། །སྒྲ་ནི་རྣམ་སྨིན་ལས་སྐྱེས་མིན། །རྒྱུ་མཐུན་ལས་བྱུང་རྣམ་སྨིན་སྐྱེས། །ཐོགས་
པ་མེད་བརྒྱད་གཞན་རྣམ་གསུམ། །ཞེས་བཤད་པའི་ཕྱིར་རོ། །གསུམ་པ་ནི། འོ་ན་རྒྱུ་
མཐུན་དང་། རྣམ་སྨིན་དང་། རྒྱས་བྱུང་སྐྱེས་གསུམ་པོའི་སོ་སོའི་རང་བཞིན་ཇི་ལྟར་སྙམ་ན།
197



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། ་
རྒྱུ་དྲུག་ལས་སྐལ་མཉམ་དང་ཀུན་འགྲོའི་རྒྱུ་གཉིས་གང་རུང་ལས་སྐྱེས་པ་རྣམས་ནི་རྒྱུ་
མཐུན་སྐྱེས་སུ་འཇོག་སྟེ། རྒྱུ་མཐུན་སྐལ་མཉམ་ཀུན་འགྲོ་ཡི། །ཞེས་བཤད་པའི་ཕྱིར་རོ། །
རྒྱུ་དྲུག་ལས་རྣམ་སྨིན་གྱི་རྒྱུ་ལས་སྐྱེས་པ་རྣམས་ནི་རྣམ་སྨིན་སྐྱེས་སུ་འཇོག་སྟེ། བ་གླང་
དང་ལྡན་པའི་ཤིང་རྟ་ལ་བ་གླང་གི་ཤིང་རྟར་འཇོག་པ་ལྟར་བར་གྱི་ཚིག་མི་མངོན་པར་བྱས་
པ་ཡིན་པའི་ཕྱིར། ཡང་ན་འབྲས་བུ་དུས་སུ་འབྱིན་པར་བྱེད་པའམ། འབྲས་བུ་ངེས་པར་
འབྱིན་པའི་ཟག་བཅས་ཀྱི་ལས་ནི། རྣམ་པར་སྨིན་པ་ཞེས་འཇོག་ལ་དེ་ལས་སྐྱེས་པས་ན་
རྣམ་སྨིན་སྐྱེས་ཞེས་འཇོག །ཡང་ན་རྒྱུ་ཟག་བཅས་ཀྱི་ལས་ལ་འབྲས་བུ་རྣམ་སྨིན་གྱི་མིང་
བཏགས་ནས། དེ་ལས་སྐྱེས་པས་ནི་རྣམ་སྨིན་སྐྱེས་ཞེས་འཇོག་སྟེ། རྣམ་སྨིན་འབྲས་བུ་ཐ་
མའི་ཡིན། །ཞེས་དང་། དེ་ལ་རྣམ་པར་སྨིན་པའི་རྒྱུ་ལས་སྐྱེས་པ་ནི་རྣམ་པར་སྨིན་པ་ལས་
སྐྱེས་པ་སྟེ་བར་གྱི་ཚིག་མི་མངོན་པར་བྱས་པའི་ཕྱིར་ཞེས་སོགས་དང་། ཡང་ན་འབྲས་བུ་
དུས་སུ་འབྱིན་པའི་ལས་ནི་རྣམ་པར་སྨིན་པ་ཞེས་བྱ་སྟེ་རྣམ་པར་སྨིན་པར་འགྱུར་བའི་
ཕྱིར་རོ། །དེ་ལས་སྐྱེས་པ་ནི་རྣམ་པར་སྨིན་པ་ལས་སྐྱེས་པ་རྣམས་སོ་ཞེས་སོགས་དང་།
ཡང་ན་རྒྱུ་ལས་འབྲས་བུ་བཏགས་པ་ཡིན་ཏེ་ཞེས་སོགས་བཤད་པའི་ཕྱིར་རོ། །དེ་ལྟར་ན་
འཆད་ཚུལ་སྔ་ཕྱི་གཉིས་ལྟར་ན། རྒྱུ་ཟག་བཅས་ཀྱི་ལས་ནི་རྣམ་སྨིན་དངོས་སུ་མི་
འཇོག་ལ། བར་པ་ལྟར་ན་འཇོག་པར་ཤེས་དགོས་སོ། །ཟས་དང་ལེགས་པར་བྱ་བ་དང་
གཉིད་ལོག་པ་དང་ཏིང་ངེ་འཛིན་ཏེ་རྒྱས་པའི་རྒྱུ་བཞི་པོ་གང་རུང་གིས་རྒྱས་པར་བྱས་པ་
ལས་བྱུང་བ་རྣམས་ནི་རྒྱས་བྱུང་སྐྱེས་སུ་འཇོག་སྟེ། ཟས་དང་ལེགས་པར་བྱ་བ་དང་གཉིད་
དང་ཏིང་ངེ་འཛིན་གྱི་ཁྱད་པར་དག་གིས་རྒྱས་པར་བྱས་པ་རྣམས་ནི་རྒྱས་པ་ལ་བྱུང་བ་དག་
གོ་ཅེས་བཤད་པའི་ཕྱིར་རོ། །དེ་ལ་ལེགས་པར་བྱ་བ་ནི། ལུས་བཀུ་བ་དང་སྨན་མར་
བཏང་བ་སོགས་ཡིན་པར་བཤད་དོ། །འོ་ན་སྒྲ་ལ་རྣམ་སྨིན་སྐྱེས་མ་ཡིན་པས་ཁྱབ་པར་
བཤད་ན། ཚིག་རྩུབ་སྤང་པ་ལས་སྐྱེས་བུའི་མཚན་ཚངས་པའི་དབྱངས་གྲུབ་པར་བཤད་པ་
198



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཇི་ལྟར་ཡིན་སྙམ་ན། སྐྱོན་མེད་དེ། ཚིག་རྩུབ་སྤངས་པའི་ལས་ལས། རྣམ་སྨིན་སྐྱེས་ཀྱི་
འབྱུང་བ་གྲུབ། དེ་ལས་རྒྱས་བྱུང་སྐྱེས་ཀྱི་འབྱུང་བ་གྲུབ། དེ་ལས་རྒྱུ་མཐུན་སྐྱེས་ཀྱི་འབྱུང་
བ་གྲུབ། དེ་ལས་ཚངས་པའི་དབྱངས་གྲུབ་པས་བརྒྱུད་པ་ལྔ་པ་ཙམ་ཡིན་པ་ལ་དགོངས་
པའི་ཕྱིར་རོ། །
ཡང་ཁམས་བཅོ་བརྒྱད་པོ་དེ་ལ་མཐོང་སྤང་དང་སྒོམ་སྤང་དང་སྤང་བྱ་མ་ཡིན་པ་དུ་
ཡོད་ཅེ་ན། ཁམས་བཅོ་བརྒྱད་ལས་གཟུགས་ཅན་གྱི་ཁམས་བཅུ་ལ་སྒོམ་སྤང་ཡིན་པས་
ཁྱབ། རྣམ་ཤེས་ཀྱི་ཁམས་དང་པོ་ལྔ་ལ་སྒོམ་སྤང་ཡིན་པས་ཁྱབ། ཁམས་ཐ་མ་ཡིད་ཀྱི་
ཁམས། ཡིད་ཀྱི་རྣམ་པར་ཤེས་པའི་ཁམས། ཆོས་ཀྱི་ཁམས་གསུམ་ལ་མཐོང་སྤང་དང་།
སྒོམ་སྤང་དང་། སྤང་བྱ་མ་ཡིན་པ་གསུམ་གསུམ་ཡོད་དེ། བཅུ་ནི་སྒོམ་པས་སྤང་བྱ་ཡིན། །
ལྔ་ཡང་ཐ་མ་གསུམ་རྣམས་གསུམ། །ཞེས་བཤད་པའི་ཕྱིར། །དེ་ཡང་མཐོང་སྤང་ཕྲ་རྒྱས་
བརྒྱད་བཅུ་རྩ་བརྒྱད་དང༌། དེ་དག་དང་མཚུངས་ལྡན་གྱི་སེམས་སེམས་བྱུང་རྣམས་དང་།
དེ་དག་གི་མཚན་ཉིད་སྐྱེ་སོགས་བཞི་དང་། དེ་དག་གི་ཐོབ་པ་རྣམས་ནི་མཐོང་སྤང་ཡིན་ལ།
མཐོང་སྤང་ལས་གཞན་པའི་ཟག་བཅས་ཐམས་ཅད་ནི་སྒོམ་སྤང་ཡིན་ཞིང་། ཟག་མེད་
ཐམས་ཅད་ནི་དེ་གཉིས་གང་ཡང་མིན་པའོ། །གཉིས་པ་ནི། གནས་མ་བུའི་སྡེ་པ་ན་རེ།
མཐོང་སྤང་ལ་མཐོང་སྤང་ཕྲ་རྒྱས་བརྒྱད་བཅུ་རྩ་བརྒྱད་རྗེས་འབྲང་དང་བཅས་པར་གྲངས་
ངེས་པར་བཤད་པ་མི་འཐད་པར་ཐལ། སོ་སོ་སྐྱེ་བོ་དང་། ངན་སོང་དུ་སྐྱེ་བའི་རྒྱུ་ལུས་ངག་
གི་དགེ་བའི་ལས་རྣམས་ཀྱང་མཐོང་སྤང་ཡིན་པའི་ཕྱིར། དང་པོ་དེར་ཐལ། མཐོང་ལམ་
སྡུག་བསྔལ་ཆོས་བཟོད་མ་འོངས་པ་དེ་སོ་སོ་སྐྱེ་བོའི་ཐོབ་པ་གཅོད་བྱེད་ཀྱི་གཉེན་པོ་ཡིན་
པའི་ཕྱིར། རྟགས་གཉིས་པ་ཡང་དེར་ཐལ། མཐོང་ལམ་སྡུག་བསྔལ་ཆོས་བཟོད་དེ་ངན་
སོང་གི་ལུས་ངག་གི་ལས་སློང་བྱེད་ཀྱི་བར་ཆད་མེད་ལམ་ཡིན་པའི་ཕྱིར་ཏེ། རྒྱུན་ཞུགས་
རྣམས་ངན་སོང་གི་ལུས་ངག་གི་ལས་སྤངས་པའི་གང་ཟག་ཡིན་པའི་ཕྱིར་ཏེ། དེ་རྣམས་ངན་
199



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སོང་གི་སྐྱེ་བ་སྤངས་པའི་གང་ཟག་ཡིན་པའི་ཕྱིར། མདོར་ན། སོ་སོ་སྐྱེ་བོ་དང་ངན་སོང་གི་
ལུས་ངག་གི་ལས་ནི་མཐོང་སྤང་ཡིན་ཏེ། ཁོ་སྤང་བྱ་གང་ཞིག །ཁོ་སྤོང་བཞིན་པའི་སྒོམ་
ལམ་མེད་པའི་ཕྱིར་ཏེ། མཐོང་ལམ་གྱི་སྔ་ལོགས་སུ་ཁོ་སྤོང་བཞིན་པའི་སྒོམ་ལམ་མེད་པ་
གང་ཞིག །མཐོང་ལམ་ཐོབ་རྗེས་སུ་ཁོ་སྤོང་བཞིན་པའི་སྒོམ་ལམ་མེད་པའི་ཕྱིར། ཕྱི་མ་
དེར་ཐལ། མཐོང་ལམ་པ་ཡིན་ན་དེ་དག་སྤངས་པའི་གང་ཟག་ཡིན་དགོས་པའི་ཕྱིར་ཏེ། དེ་
ཡིན་ན། དེ་དག་དང་བྲལ་བའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། དེ་དག་དང་
མི་ལྡན་པའི་གང་ཟག་ཡིན་དགོས་པའི་ཕྱིར་ཞེས་སྐྱོན་སྨྲ་བར་བྱེད་དོ། །འདི་ལ་ཁ་ཆེ་བྱེ་སྨྲ་
བས་ལན་ཇི་ལྟར་འདེབས་བསམ་དགོས་ཏེ། ཅུང་ཟད་དཀའ་བར་སྣང་བའི་ཕྱིར་རོ། །དེས་
ན་ལན་འདི་ལྟར་འདེབས་ཏེ། སོ་སོ་སྐྱེ་བོ་ཆོས་ཅན། མཐོང་སྤང་མིན་ཏེ། ཉོན་མོངས་ཅན་
མིན་པའི་ཕྱིར། ངན་སོང་འཕེན་འགྲུབ་ཀྱི་ལུས་ངག་གི་ལས་ཆོས་ཅན། ཁྱོད་ཉོན་མོངས་
ཅན་ཡིན་ཡང་མཐོང་སྤང་མིན་ཏེ། གཟུགས་ཡིན་པའི་ཕྱིར། ཡང་དེ་གཉིས་ཆོས་ཅན། ཁྱོད་
མཐོང་སྤང་མིན་པར་ཐལ། ཁྱོད་མཐོང་སྤང་ཕྲ་རྒྱས་དེའི་རྗེས་འབྲང་མིན་པ་གང་ཞིག ། །
ཡིད་ཀྱི་རྣམ་པར་ཤེས་པ་མིན་པའི་ཕྱིར་རོ། །ཁྱོད་ལྟར་ན་མཐོང་ལམ་སྡུག་བསྔལ་ཆོས་
བཟོད་པ་དེ། སོ་སོ་སྐྱེ་བོ་ཡིན་པར་ཐལ། དེ་སོ་སོ་སྐྱེ་བོ་ལས་འདས་པའི་གང་ཟག་མིན་
པའི་ཕྱིར་ཏེ། དེ་སོ་སོ་སྐྱེ་བོའི་ཐོབ་པ་བཅད་པའི་གང་ཟག་མིན་པའི་ཕྱིར་ཏེ། དེ་སོ་སོ་སྐྱེ་
བོའི་ཐོབ་པ་གཅོད་བྱེད་ཀྱི་གཉེན་པོ་མ་ཐོབ་པའི་གང་ཟག་ཡིན་པའི་ཕྱིར། ཡང་སོ་སོ་སྐྱེ་བོ་
ཡིན་པར་ཐལ། དེ་སོ་སོ་སྐྱེ་བོ་མ་སྤངས་པའི་གང་ཟག་ཡིན་པའི་ཕྱིར་ཟེར་ན། དངོས་ལན་ནི།
དེ་སོ་སོ་སྐྱེ་བོའི་ཐོབ་པ་བཅད་པའི་གང་ཟག་མིན་ཡང་། དེ་སོ་སོ་སྐྱེ་བོར་ཐལ་བའི་སྐྱོན་
མེད་དེ། དེ་སོ་སོ་སྐྱེ་བོའི་ཐོབ་པ་ལས་རྣམ་པར་ཉམས་ཚར་བས་སོ་སོ་སྐྱེ་བོའི་ཐོབ་པ་
བཏང་བའི་གང་ཟག་ཡིན་པའི་ཕྱིར་དང་། དེ་སོ་སོ་སྐྱེ་བོ་སྤངས་པའི་གང་ཟག་མིན་ཡང་དེ་
སོ་སོ་སྐྱེ་བོར་ཐལ་བའི་སྐྱོན་མེད་དེ། དེས་སོ་སོ་སྐྱེ་བོའི་ཐོབ་པ་བཏང་ཟིན་པས་དེ་དང་མི་
200



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ལྡན་པའི་གང་ཟག་ཡིན་ཡང་དེ་དང་བྲལ་བའི་གང་ཟག་ནི་མ་ཡིན་ཏེ། དེ་དེའི་ཐོབ་པ་
གཅོད་བྱེད་ཀྱི་གཉེན་པོ་མ་ཐོབ་པའི་གང་ཟག་ཡིན་པའི་ཕྱིར་ཏེ། དེའི་ཐོབ་པ་གཅོད་བྱེད་
ཀྱི་མཐོང་ལམ་མེད་པའི་ཕྱིར་ཏེ། དེ་ཡོད་ན་དེ་མཐོང་སྤངས་སུ་ཐལ་བ་ཟློག་ཏུ་མེད་པའི་
ཕྱིར་རོ། །
འོ་ན་མཐོང་ལམ་པ་དེས་སོ་སོ་སྐྱེ་བོ་མ་སྤངས་ན། དུས་ནམ་གྱི་ཚེ་སོ་སོ་སྐྱེ་བོ་སྤོང་
སྙམ་ན། དགྲ་བཅོམ་པ་ཐོབ་པའི་ཚེ་ན་སྤོང་སྟེ། དེའི་ཚེ་ན་དེ་ལ་དམིགས་པའི་ཉོན་མོངས་
སྤངས་པས་དེ་ཡང་སྤངས་པ་ཡིན་གྱི། དེ་མན་ཆད་དེ་སྤངས་པ་མི་སྲིད་པའི་ཕྱིར་རོ། །དོན་
འདི་དག་ནི། ཉོན་མོངས་ཅན་མིན་མཐོང་སྤངས་མིན། །གཟུགས་མིན་དྲུག་པ་མིན་སྐྱེས་
མིན། །ཞེས་རྩ་འགྲེལ་གྱིས་བསྟན་ལ། དེའི་འགྲེལ་བཤད་ལས། མཐོང་ལམ་སྡུག་བསྔལ་
ཆོས་བཟོད་ནས་སོ་སོ་སྐྱེ་བོའི་ཐོབ་པ་ཆད་པར་བཤད་འདུག་པ་ནི། དེའི་ཐོབ་པ་རྣམ་པར་
ཉམས་པ་འདི་ལ་དེའི་མིང་གི་བཏགས་པར་འཆད་དགོས་ཏེ། སྒྲ་ཇི་བཞིན་དུ་ཁས་བླངས་
ན་ལུགས་འདི་ལ་ནང་འགལ་འབྱུང་སྲིད་པའི་ཕྱིར་རོ། །དེས་ན་སྐབས་འདིར་སྤང་བྱ་སྤོང་
ཚུལ་འདི་ལྟར་ཡིད་ལ་དྲན་པར་བྱ་སྟེ། སྤང་བྱ་ཉོན་མོངས་ཅན་རྣམས་ནི་རང་རང་སོ་སོ་
སྤོང་བྱེད་གཉེན་པོ་མཐོང་སྒོམ་གྱི་ལམ་སོ་སོས་སྤོང་བར་བྱེད་ལ། ཉོན་མོངས་པ་ཅན་མིན་
པའི་ལུང་མ་བསྟན་དང་དགེ་བ་ཟག་བཅས་རྣམས་ནི་རང་ལ་དམིགས་པའི་ཉོན་མོངས་
སྤངས་པས་སྤོང་བར་བྱེད་པ་ཡིན་ལ། དེ་ཡང་འདོད་པའི་སས་བསྡུས་ཀྱི་ཟག་བཅས་
རྣམས་ནི་འདོད་ཉོན་དགུ་པ་སྤངས་པའི་ཚེ་སྤོང་བ་ནས། སྲིད་རྩེའི་སས་བསྡུས་ཀྱི་ཟག་
བཅས་རྣམས་ནི་སྲིད་ཉོན་དགུ་པ་སྤངས་པའི་ཚེ་སྤོང་བར་བྱེད་ཏེ། རྒྱལ་སྲས་ལས། སོ་སོ་
སྐྱེ་བོ་དེ་ནི་འདོད་པ་ན་སྤྱོད་པ་ནས་སྲིད་པའི་རྩེ་མོའི་བར་ས་དགུ་པ་ཡིན་ལ་དེ་ཡང་ཉོན་
མོངས་པ་ཅན་མ་ཡིན་པ་ཡིན་ནོ། །དེས་ན་སོ་སོའི་ཉོན་མོངས་པའི་རྣམ་པ་དགུ་པ་སྤོང་བའི་
གནས་སྐབས་ན་སྤོང་བར་འགྱུར་ཏེ་ཟག་པ་དང་བཅས་པ་ཉོན་མོངས་པ་ཅན་ཡིན་པ་
201



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཐམས་ཅད་ནི་རྣམ་པར་གྲོལ་བའི་ལམ་དགུ་པ་ཁོ་ན་ལ་སྤོང་བར་འགྱུར་རོ་ཞེས་བཤད་པའི་
ཕྱིར། དེས་ན་མཐོང་ལམ་སྡུག་བསྔལ་ཆོས་བཟོད་པ་དེ། སོ་སོ་སྐྱེ་བོ་ལས་རྣམ་པར་ཉམས་
པའི་གང་ཟག་ཡིན་ཏེ། དེའི་ཐོབ་པ་བཏང་བའི་གང་ཟག་ཡིན་པའི་ཕྱིར། དེ་སྤངས་པའི་
གང་ཟག་མིན་ཏེ། དེ་སྤོང་བྱེད་ཀྱི་གཉེན་པོ་ཐོབ་པའི་གང་ཟག་མིན་པའི་ཕྱིར་རོ། །དེ་ལྟར་
ཡང་རྒྱལ་སྲས་ལས། སྡུག་བསྔལ་ཆོས་ཤེས་པའི་བཟོད་པ་ཕན་ཆད་དེ་རྣམ་པར་ཉམས་པ་
ཡིན་གྱི་སྤང་པ་ནི་མ་ཡིན་ནོ། རྣམ་པར་ཉམས་པ་དང་སྤངས་པ་དག་ལ་ཁྱད་པར་ཅི་
ཡོད་ཅེ་ན། རྣམ་པར་ཉམས་པ་ནི་ཐོབ་པ་ཆད་པ་ཡིན་པར་རྣམ་པར་བཞག་གོ །སྤངས་པ་
ནི་གཉེན་པོ་ཐོབ་པ་ཡིན་པར་རྣམ་པར་བཞག་གོ་ཞེས་བཤད་པ་ཡིན་ནོ། །
གཉིས་པ་གཉིས་མཚན་གྱི་སྒོ་ནས་གཏན་ལ་ཕབ་པ་ལ། འོ་ན་ཁམས་བཅོ་བརྒྱད་པོ་
དེ་ལ། ཟག་བཅས་ཡིན་པ་དུ། ཟག་མེད་ཡིན་པ་དུ་སྙམ་ན། ཁམས་བཅོ་བརྒྱད་ལས་ཡིད་
ཀྱི་ཁམས་དང་ཡིད་ཀྱི་རྣམ་པར་ཤེས་པའི་ཁམས་དང་ཆོས་ཀྱི་ཁམས་དང་གསུམ་ལ་ཟག་
བཅས་ཟག་མེད་གཉིས་གཉིས་ཡོད་ཅིང༌། ལྷག་མ་བཅོ་ལྔ་ལ་ཟག་བཅས་ཡིན་པས་
ཁྱབ་སྟེ། དེ་གསུམ་ཟག་བཅས་ཟག་མེད། །ལྷག་མ་རྣམས་ནི་ཟག་དང་བཅས། །ཞེས་
བཤད་པའི་ཕྱིར། ཡང་ཁམས་བཅོ་བརྒྱད་པོ་དེའི་ཡུལ་དབང་རྣམ་ཤེས་གསུམ་སོ་སོར་ཐོབ་
པ་དང་། ལྷན་ཅིག་ཏུ་ཐོབ་པ་ཇི་ལྟར་ཡོད་སྙམ་ན། འདི་ལ་གསུམ། དབང་པོ་དང་རྣམ་ཤེས་
ཀྱི་ཐོབ་ཚུལ་མུ་བཞི་བཤད་པ། དབང་པོ་དང་ཡུལ་གྱི་ཐོབ་ཚུལ་མུ་བཞི་བཤད་པ། རྣམ་
ཤེས་དང་ཡུལ་གྱི་ཐོབ་ཚུལ་མུ་བཞི་བཤད་པའོ། །གཟུགས་མེད་ཀྱི་ཁམས་ནས་བསམ་
གཏན་གཉིས་པ་ཡན་ཆད་ཀྱི་གཟུགས་ཁམས་སུ་ལས་ཉོན་གྱི་སྐྱེ་བ་བླངས་མ་ཐག་པའི་
གང་ཟག་རྣམས་ནི། མིག་དབང་གསར་དུ་ཐོབ་ལ། མིག་གི་རྣམ་ཤེས་གསར་དུ་ཐོབ་པ་
མིན་པའི་མུ་སྟེ། དེ་དང་དང་པོ་དེ་མིག་དབང་གསར་དུ་ཐོབ་པའི་གང་ཟག་ཡིན་ཏེ། དེ་མིག་
དབང་གྲུབ་མ་ཐག་པའི་གང་ཟག་གང་ཞིག །མངོན་ཤེས་དང་སྤྲུལ་སེམས་ལུང་མ་བསྟན་
202



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མ་གཏོགས་པའི་ལུང་མ་བསྟན་རྣམས་ལ་ནི་ཐོབ་བྱའི་ཆོས་དང་ཁོའི་ཐོབ་པ་ལྷན་ཅིག་གྲུབ་
པ་ཁོ་ན་ཡིན་པའི་ཕྱིར་རོ། །དེ་མིག་ཤེས་གསར་དུ་ཐོབ་པའི་གང་ཟག་ནི་མ་ཡིན་ཏེ། མིག་
ཤེས་དགེ་མི་དགེའི་ཐོབ་པ་དང་སྔར་ནས་ལྡན་ཟིན་པའི་ཕྱིར་ཏེ་འདོད་པར་ཉིང་མཚམས་
སྦྱར་མ་ཐག་པའི་གང་ཟག་རྣམས་མིག་ཤེས་དགེ་མི་དགེ་མངོན་དུ་མ་གྱུར་ཀྱང་། དེའི་ཐོབ་
པ་སྔར་སྐྱེ་བ་དང་ལྡན་པའི་གང་ཟག་ཡིན་པའི་ཕྱིར་རོ། །གཟུགས་མེད་ནས་བསམ་གཏན་
གཉིས་པ་ཡན་ཆད་ཀྱི་གཟུགས་ཁམས་སུ་སྐྱེ་བ་བླངས་མ་ཐག་པའི་གང་ཟག་རྣམས་མིག་
དབང་གསར་དུ་ཐོབ་པའི་གང་ཟག་ཡིན་ཏེ། མིག་དབང་གྲུབ་མ་ཐག་པའི་གང་ཟག་ཡིན་
པའི་ཕྱིར། མིག་ཤེས་གསར་དུ་ཐོབ་པའི་གང་ཟག་ནི་མིན་ཏེ། བསམ་གཏན་གཉིས་པ་ཡན་
ཆད་ཀྱི་རང་ས་པ་མིག་ཤེས་མེད་ཅིང་། བསམ་གཏན་དང་པོའི་སས་བསྡུས་ཀྱི་མིག་ཤེས་ཀྱི་
ཐོབ་པ་ནི་མངོན་དུ་མ་བྱས་པའི་ཕྱིར་ཏེ། བསམ་གཏན་གཉིས་པ་ཡན་ཆད་ཀྱི་གཟུགས་
ཁམས་པའི་གང་ཟག་རྣམས་ཀྱི་རྒྱུད་ལ་མངོན་དུ་བྱ་རྒྱུའི་བསམ་གཏན་དང་པོའི་མིག་ཤེས་
ནི་ལུང་མ་བསྟན་ཁོ་ནར་ངེས་པས། ཁོའི་ཐོབ་པ་ཡང་ཁོ་རང་དང་ལྷན་ཅིག་སྐྱེ་བ་ཡིན་པའི་
ཕྱིར་རོ། །མིག་ཤེས་མངོན་དུ་བྱས་མ་ཐག་པའི་བསམ་གཏན་གཉིས་པ་ཡན་ཆད་ཀྱི་
གཟུགས་ཁམས་པ་རྣམས་ནི་མིག་ཤེས་གསར་དུ་ཐོབ་ལ། མིག་དབང་གསར་དུ་མ་ཐོབ་
པའི་མུ་ཡིན་ཏེ། དེ་མིག་ཤེས་ཐོབ་མ་ཐག་པའི་གང་ཟག་གང་ཞིག །མིག་དབང་ཐོབ་ཟིན་
ཐོབ་པའི་གང་ཟག་ཡིན་པའི་ཕྱིར་རོ། །བསམ་གཏན་གཉིས་པ་སོགས་ནས་འདོད་པ་དང་
བསམ་གཏན་དང་པོ་གང་རུང་དུ་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་རྣམས་
ཀྱང་མིག་ཤེས་གསར་དུ་ཐོབ་ལ། མིག་དབང་གསར་དུ་ཐོབ་པ་མིན་པའི་མུ་ཡིན་ཏེ། སྔ་མ་
ཐོབ་མ་ཐག་པ་དང༌། ཕྱི་མ་ཐོབ་ཟིན་ཐོབ་པ་ཡིན་པའི་ཕྱིར་རོ། །གཟུགས་མེད་ནས་འདོད་
པ་དང་བསམ་གཏན་དང་པོ་གང་རུང་དུ་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་
རྣམས་ནི་དེ་གཉིས་ཀ་གསར་དུ་ཐོབ་པའི་མུ་སྟེ། དེ་གཉིས་ཀ་ཐོབ་མ་ཐག་པའི་གང་ཟག་
203



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡིན་པའི་ཕྱིར་རོ། །གཟུགས་མེད་ཁམས་པ་རྣམས་ནི་དེ་གཉིས་ཀ་གསར་དུ་ཐོབ་པ་མིན་
པའི་མུ་སྟེ། དེ་གཉིས་ཀ་དང་མི་ལྡན་པའི་ཕྱིར་རོ། །ཡང་མིག་དབང་དང་མིག་ཤེས་གཉིས་
ལྡན་པའི་ཚེ་ན་སོ་སོར་ལྡན་པའམ་ལྷན་ཅིག་ལྡན་སྙམ་ན། འདི་ལའང་མུ་བཞི་སྟེ། བསམ་
གཏན་གཉིས་པ་ཡན་ཆད་ཀྱི་གཟུགས་ཁམས་སུ་སྐྱེ་བ་བླངས་མ་ཐག་པའི་གང་ཟག་མིག་
དབང་དང་ལྡན་ལ་མིག་ཤེས་དང་མི་ལྡན་པའི་མུ། མིག་མ་ཐོབ་པ་དམུས་ལོང་དང་ཉམས་
རྐྱེན་གྱིས་ཉམས་པའི་འདོད་པ་ཁམས་པ་རྣམས་མིག་ཤེས་དང་ལྡན་ལ་མིག་དབང་དང་མི་
ལྡན་པའི་མུ། མིག་དབང་ཐོབ་ཅིང་མ་ཉམས་པའི་འདོད་ཁམས་པ་དང་། བསམ་གཏན་
དང་པོ་དང་། མིག་ཤེས་མངོན་དུ་བྱས་པའི་བསམ་གཏན་གཉིས་པ་ཡན་ཆད་ཀྱི་གཟུགས་
ཁམས་པ་རྣམས་དེ་གཉིས་ཀ་དང་ལྡན་པའི་མུ། གཟུགས་མེད་ཁམས་པ་རྣམས་དེ་གཉིས་
ཀ་དང་མི་ལྡན་པའི་མུ་ཡིན་པའི་ཕྱིར་རོ། །དེ་དག་ཕལ་ཆེར་གོ་སླ་ཞིང་། མིག་དབང་མ་ཐོབ་
པའི་དམུས་ལོང་དུ་གྱུར་པའི་འདོད་ཁམས་པ་དེ་མིག་དབང་མི་ལྡན་ཡང་མིག་ཤེས་དང་
ལྡན་པའི་རྒྱུ་མཚན་ཡོད་དེ། དེ་འདོད་པའི་སས་བསྡུས་ཀྱི་མིག་ཤེས་དགེ་མི་དགེ་བ་གང་
རུང་གི་ཐོབ་པ་དང་ལྡན་པའི་ཕྱིར་རོ། །གནད་འདི་ལྟར་ན་འདོད་ཁམས་པ་དང་བསམ་
གཏན་དང་པོ་གང་རུང་ལ་མིག་ཤེས་དང་ལྡན་པས་ཁྱབ་ཅེས་ཁས་བླངས་པར་བྱའོ། །དོན་
འདི་དག་འཐད་དེ། མིག་དང་ནི། །རྣམ་ཤེས་ཁམས་དང་སོ་སོ་དང་། །ལྷན་ཅིག་ཏུ་ཡང་
ཐོབ་པ་ཡོད། །ཅེས་བཤད་པའི་ཕྱིར། །
གཉིས་པ་དབང་པོ་ཡུལ་གྱི་མུ་བཞི་བཤད་པ་ལ། རྟེན་མིག་དང་ཡུལ་གཟུགས་
ཁམས་གཉིས་ཀྱི་ཐོབ་ཚུལ་ལ་མུ་གསུམ་ཡོད་དེ། མིག་དབང་གྲུབ་མ་ཐག་པའི་འདོད་པའི་
མངལ་སྐྱེས་རྣམས་མིག་དབང་གསར་དུ་ཐོབ་ལ་གཟུགས་ཁམས་གསར་དུ་ཐོབ་པ་མིན་
པའི་མུ། གཟུགས་མེད་ཁམས་ནས་འདོད་གཟུགས་གང་རུང་དུ་སྐྱེ་བ་བླངས་མ་ཐག་པའི་
གང་ཟག་རྣམས་དེ་གཉིས་ཀ་གསར་དུ་ཐོབ་པའི་མུ། གཟུགས་མེད་ཁམས་པ་རྣམས་དེ་
༡).



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
གཉིས་ཀ་གསར་དུ་ཐོབ་པ་མིན་པའི་མུ་ཡིན་པའི་ཕྱིར། གཟུགས་ཁམས་གསར་དུ་ཐོབ་ལ།
མིག་དབང་གསར་དུ་མ་ཐོབ་པའི་མུ་ནི་མེད་དེ། གཟུགས་ཁམས་གསར་དུ་ཐོབ་པའི་གང་
ཟག་ཡིན་ན། མིག་དབང་གསར་དུ་ཐོབ་པའི་གང་ཟག་ཡིན་དགོས་པའི་ཕྱིར་རོ། །ཡང་
མིག་དབང་དང་གཟུགས་ཁམས་གཉིས་ལྡན་ཚུལ་ལ་ཡང་མུ་གསུམ་ཡོད་དེ། མིག་དབང་
མ་གྲུབ་པའི་འདོད་པའི་མངལ་སྐྱེས་རྣམས་གཟུགས་ཁམས་དང་ལྡན་ལ་མིག་དབང་མི་
ལྡན་པའི་མུ། མིག་དབང་གྲུབ་པའི་འདོད་ཁམས་དང་གཟུགས་ཁམས་པ་རྣམས་དེ་གཉིས་
ཀ་དང་ལྡན་པའི་མུ། གཟུགས་མེད་ཁམས་པ་རྣམས་དེ་གཉིས་ཀ་དང་མི་ལྡན་པའི་གང་
ཟག་ཡིན་པའི་ཕྱིར་རོ། །མིག་དབང་དང་ལྡན་པ་གཟུགས་ཁམས་དང་མི་ལྡན་པའི་མུ་ནི་
མེད་དེ། དེ་དང་ལྡན་ན་གཟུགས་ཁམས་དང་ལྡན་པས་ཁྱབ་པའི་ཕྱིར་རོ། །
གསུམ་པ་མིག་ཤེས་དང་ཡུལ་གྱི་མུ་བཞི་བཤད་པ་ནི། མིག་གི་རྣམ་པར་ཤེས་པ་དང་། །
གཟུགས་ཀྱི་ཁམས་གཉིས་དང་པོར་ཐོབ་ཚུལ་ལ་མུ་བཞི་ཡོད་དེ། བསམ་གཏན་གཉིས་པ་
ཡན་ཆད་ཀྱི་གཟུགས་ཁམས་པ་མིག་ཤེས་མངོན་དུ་བྱས་མ་ཐག་པ་རྣམས། མིག་ཤེས་
གསར་དུ་ཐོབ་ལ་གཟུགས་ཁམས་གསར་དུ་ཐོབ་པ་མིན་པའི་མུ། གཟུགས་མེད་ཁམས་
ནས་བསམ་གཏན་གཉིས་པ་ཡན་ཆད་ཀྱི་གཟུགས་ཁམས་སུ་སྐྱེ་བ་བླངས་མ་ཐག་པའི་གང་
ཟག་རྣམས། གཟུགས་ཁམས་གསར་དུ་ཐོབ་ལ་མིག་གི་རྣམ་ཤེས་གསར་དུ་ཐོབ་པ་མིན་
པའི་མུ། གཟུགས་མེད་ཁམས་ནས་འདོད་པ་དང་བསམ་གཏན་དང་པོ་གང་རུང་དུ་སྐྱེ་བ་
བླངས་མ་ཐག་པའི་གང་ཟག་རྣམས། དེ་གཉིས་ཀ་གསར་དུ་ཐོབ་པའི་མུ། གཟུགས་མེད་
ཁམས་པ་རྣམས་དེ་གཉིས་ཀ་གསར་དུ་ཐོབ་པ་མིན་པའི་མུ་ཡིན་པའི་ཕྱིར་རོ། །ཡང་མིག་
གི་རྣམ་པར་ཤེས་པ་དང་གཟུགས་ཁམས་གཉིས་ལ་ལྡན་ཚུལ་མུ་གསུམ་ཡོད་དེ། བསམ་ ་
གཏན་གཉིས་པ་ཡན་ཆད་ཀྱི་གཟུགས་ཁམས་པ་མིག་ཤེས་མངོན་དུ་མ་བྱས་པ་རྣམས་
གཟུགས་ཁམས་དང་ལྡན་ལ་མིག་ཤེས་དང་མི་ལྡན་པའི་མུ། འདོད་ཁམས་དང་། བསམ་
205



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཏན་དང་པོ་དང༌། མིག་ཤེས་མངོན་དུ་བྱས་པའི་བསམ་གཏན་གཉིས་པ་ཡན་ཆད་ཀྱི་
གཟུགས་ཁམས་པ་རྣམས་དེ་གཉིས་ཀ་དང་ལྡན་པའི་མུ། གཟུགས་མེད་ཁམས་པ་རྣམས་
དེ་གཉིས་ཀ་དང་མི་ལྡན་པའི་མུ་ཡིན་པའི་ཕྱིར། མིག་ཤེས་དང་ལྡན་ལ་གཟུགས་ཁམས་
དང་མི་ལྡན་པའི་མུ་ནི་མེད་དེ། དེ་དང་ལྡན་པ་ལ་གཟུགས་ཁམས་དང་ལྡན་པས་ཁྱབ་པའི་
ཕྱིར་རོ། དོན་འདི་དག་ནི། རང་འགྲེལ་ལས། དེ་བཞིན་དུ་མིག་གི་ཁམས་དང་གཟུགས་
དག་དང་། མིག་གི་རྣམ་པར་ཤེས་པའི་ཁམས་དང་གཟུགས་དག་ཐོབ་པ་དང་ལྡན་པ་དག་
ཀྱང་ཅི་རིགས་པར་བརྟག་པར་བྱའོ་ཞེས་བཤད་པའི་འགྲེལ་བཤད་རྣམ་པ་གཉིས་ལས་
གསལ་བར་བཤད་ཡོད་པས་ཁོ་བོས་རང་བཟོ་མ་ཡིན་ནོ། །དེ་ལ་དོགས་པ་དཔྱད་ན།
བསམ་གཏན་གཉིས་པ་ནས་འདོད་པ་ཁམས་སུ་ལས་ཉོན་གྱི་སྐྱེ་བ་བླངས་མ་ཐག་པའི་གང་
ཟག་ཆོས་ཅན། ཁྱོད་མིག་དབང་གསར་དུ་ཐོབ་པའི་གང་ཟག་ཡིན་པར་ཐལ། ཁྱོད་འདོད་
པའི་སས་བསྡུས་ཀྱི་མིག་དབང་གསར་དུ་ཐོབ་པའི་གང་ཟག་གང་ཞིག །གཟུགས་ཀྱི་སས་
བསྡུས་ཀྱི་མིག་དབང་བཏང་བའི་གང་ཟག་ཡིན་པའི་ཕྱིར། རྟགས་གཉིས་ཆོས་ཅན་གྱིས་
འགྲུབ། འདོད་ན་མིན་པར་ཐལ། ཁྱོད་མིག་ཤེས་གསར་ཐོབ་ལ། མིག་དབང་གསར་དུ་
ཐོབ་པ་མིན་པའི་མུ་ཡིན་པའི་ཕྱིར། རྟགས་ཁས་སོ། །ཡང་འདོད་པའི་དམུས་ལོང་ཆོས་
ཅན། ཁྱོད་མིག་ལ་བརྟེན་པའི་ཤེས་པ་རྒྱུད་ལྡན་ཡིན་པར་ཐལ། ཁྱོད་མིག་ཤེས་རྒྱུད་ལྡན་
ཡིན་པའི་ཕྱིར་ཏེ། འདོད་ཁམས་པ་ཡིན་པའི་ཕྱིར། འདོད་ན། མིག་དབང་རྒྱུད་ལྡན་ཡིན་
པར་ཐལ་ལོ་ཟེར་ན། འདིར་མ་ཁྱབ། སྔ་མ་ལ་རྩ་བ་ལ་མ་ཁྱབ་བོ། །
ཡང་ཁམས་བཅོ་བརྒྱད་པོ་དེ་ལ་ལྟ་བ་ཡིན་པ་དང་མ་ཡིན་པ་དུ་ཡོད་སྙམ་ན། ཁམས་
བཅོ་བརྒྱད་ལས་མིག་གི་ཁམས་དང་། ཆོས་ཀྱི་ཁམས་གཉིས་མ་གཏོགས་པའི་ཁམས་ལྷག་
མ་བཅུ་དྲུག་ལ་ལྟ་བ་མ་ཡིན་པས་ཁྱབ། མིག་གི་ཁམས་ལ་ལྟ་བ་ཡིན་པས་ཁྱབ། ཆོས་
ཁམས་སུ་གྱུར་པའི་འཇིག་རྟེན་པའི་ལྟ་བ་དྲུག །སློབ་མི་སློབ་ཀྱི་ལྟ་བ་གཉིས་ཏེ་བརྒྱད་ལ་
206



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
ལྟ་བ་ཡིན་པས་ཁྱབ། དེ་བརྒྱད་གང་རུང་མ་གཏོགས་པའི་ཆོས་ཁམས་ལ་ལྟ་བ་མིན་པས་
ཁྱབ་སྟེ། མིག་དང་ཆོས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །ཅེས་བཤད་
པའི་ཕྱིར། དེ་ལ་འཇིག་རྟེན་པའི་ལྟ་བ་དྲུག་ནི། འཇིག་ལྟ། མཐར་ལྟ། ལོག་ལྟ། ལྟ་བ་
མཆོག་འཛིན། ཚུལ་ཁྲིམས་དང་རྟུལ་ཞུགས་མཆོག་འཛིན་གྱི་ལྟ་བ་སྟེ་ལྟ་བ་ངན་པ་ལྔ་ཡིན་
ཏེ་འོག་ཏུ་འཆད་དོ། །ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་དགེ་བར་གྱུར་པའི་
ཤེས་རབ་ཟག་བཅས་ནི་འཇིག་རྟེན་པའི་ཡང་དག་པའི་ལྟ་བ་ཡིན་ལ། སློབ་པའི་ཟག་མེད་
ཀྱི་ཤེས་རབ་ནི་སློབ་པའི་ལྟ་བ་ཡིན་ལ། མི་སློབ་པའི་ཟག་མེད་ཀྱི་ཤེས་རབ་ནི་མི་སློབ་པའི་
ལྟ་བ་ཡིན་ནོ། །འོ་ན་འཇིག་རྟེན་པའི་ཡང་དག་པའི་ལྟ་བ་སོགས་ཡིད་ཤེས་འཁོར་བྱུང་གི་
ཤེས་རབ་ཁོ་ན་ལ་འཇོག་པ་ཅི་ཞེ་ན། ཤེས་པ་གྱུར་པའི་ལྟ་བ་ལ་ཡིད་ཤེས་ཡིན་པས་ཁྱབ་ཀྱི།
སྒོ་ལྔའི་རྣམ་ཤེས་དང་མཚུངས་ལྡན་གྱི་ཤེས་རབ་ཡིན་ན་ལྟ་བ་མིན་པས་ཁྱབ་སྟེ། དེ་དག་
ཡིན་ན་ངེས་པར་རྟོགས་པའི་རྟོག་པ་དང་མཚུངས་ལྡན་མིན་དགོས་པའི་ཕྱིར་རོ། །འོ་ན་
མིག་དབང་ཡང་ཆོས་ཅན། ལྟ་བ་མིན་པར་ཐལ། ངེས་པར་རྟོགས་པའི་རྟོག་པ་དང་ །
མཚུངས་ལྡན་མིན་པའི་ཕྱིར་སྙམ་ན། མི་མཚུངས་ཏེ། མིག་ནི་གཟུགས་ལ་ལྟ་བའི་ཆ་ནས་
ལྟ་བར་བཞག་པ་ཙམ་ཡིན་གྱི། དེ་ལྟར་ཡང་འཐད་དེ། རྣམ་ཤེས་ལྔ་དང་མཚུངས་སྐྱེས་བློ། །
ངེས་རྟོགས་མེད་ཕྱིར་ལྟ་མ་ཡིན། །མིག་གིས་གཟུགས་རྣམས་མཐོང་རྟེན་བཅས། །ཞེས་
བཤད་པའི་ཕྱིར་རོ། །དེ་ལ་མཐོང་ལམ་དུ་གྱུར་པའི་ཟག་མེད་ཀྱི་ཤེས་རབ་ཆོས་ཅན། ངེས་
རྟོགས་དང་མཚུངས་ལྡན་ཡིན་པར་ཐལ། ཤེས་པར་གྱུར་པའི་ལྟ་བ་ཡིན་པའི་ཕྱིར། འདོད་
མི་ནུས་ཏེ། ཁྱོད་མཉམ་པར་བཞག་པའི་ཤེས་པ་གང་ཞིག །ངེས་རྟོགས་ཡིན་ན་མཉམ་པར་
བཞག་པའི་ཤེས་རབ་ཡིན་དགོས་ཏེ། རྟགས་རྣམས་དོན་གྱི་ཁས། ཁྱབ་པ་གོང་གི་ལུང་དེས་
གྲུབ། ཡང་དེ་མཚུངས་ཀྱི་མིག་དབང་ཆོས་ཅན། གཟུགས་མཐོང་བའི་མིག་དབང་ཡིན་
པར་ཐལ། བེམ་པོར་གྱུར་པའི་ལྟ་བ་ཡིན་པའི་ཕྱིར། ཁྱབ་པ་མིག་གིས་གཟུགས་རྣམས་
207



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཐོང་། །ཞེས་བཤད་པས་གྲུབ་ཟེར་བའི་ཐལ་འགྱུར་གཉིས་ལ་ལན་ཅི་སྨྲ་སོམས་ཤིག ། །
ཡང་ཁམས་བཅོ་བརྒྱད་པོ་དེ་དག་རྣམས་གང་དང་གང་གི་ཡུལ་ཡིན་སྙམ་ན། ཁམས་
བཅོ་བརྒྱད་ལས་ཡུལ་གྱི་ཁམས་དང་པོ་ལྔ་ནི་དབང་ཤེས་ཡིད་ཤེས་གཉིས་ཀའི་ཡུལ་
ཡིན་ལ། ལྷག་མ་བཅུ་གསུམ་ནི་ཡིད་ཤེས་ཁོ་ནའི་ཡུལ་ཡིན་ཏེ། གཉིས་ཀྱི་རྣམ་ཤེས་
ཕྱིའི་ལྔ། །ཞེས་བཤད་པའི་ཕྱིར་རོ། །དེས་ན་ལུགས་འདི་ལ། མིག་དབང་གི་ཡུལ་ཡིན་ན་
གཟུགས་ཀྱི་ཁམས་ཡིན་པས་ཁྱབ། མིག་ཤེས་ཀྱི་ཡུལ་ཡིན་ན། གཟུགས་ཁམས་ཡིན་པས་
ཁྱབ། དེ་ཡང་གཟུགས་ད་ལྟར་བ་ཡིན་པས་ཁྱབ། རྣ་བ་སོགས་ལྷག་མ་བཞི་ལའང་དེས་
རིགས་འགྲེ་བ་ཡིན་ནོ། །རྣམ་པའི་རབ་དབྱེ་ཕལ་ཆེར་བཤད་ཟིན་ལ། འགའ་ཞིག་བཤད་
ཀྱང་ཕན་པ་ཆུང་བས་ཁོ་བོས་མ་བཤད་དོ། ། །
གཉིས་པ་ཁྱད་ཆོས་ནི་ཕལ་ཆེར་སྔ་མས་ཤེས་ལ། འགའ་ཞིག་འོག་ཏུ་འབྱུང་ངོ༌། །
ཆོས་གསུམ་གྱི་གསལ་བྱེད་ཅུང་ཟད་བཤད་པ་ཚར་རོ། །སོ་སོའི་ངོ་བོ་རབ་དབྱེ་ཁྱད་ཆོས་
དང༌། །སོ་སོའི་སྒྲ་དོན་གྲངས་དང་གོ་རིམ་དང་། །རྣམ་པའི་རབ་དབྱེ་ཕུང་ཁམས་སྐྱེ་མཆེད་
གསུམ། །ཞིབ་ཏུ་འཆད་པ་ཁོ་བོའི་ལེགས་བཤད་ཡིན། །གཡེངས་དང་སེམས་མེད་པ་ཡི་
ཡང་། །ཞེས་སོགས་ཀྱི་སྐབས་སུ་གསུམ་ལས། དང་པོ་ལ། འབྲས་བུ་རྣམ་རིག་བྱེད་མིན་
བཤད་པ། ཞེས་པའི་ས་བཅད་གསུམ་པ་དེ་འཆད་པ་ལ་གཞུང་འདི་འབྱུང་བ་ཡིན་པས།
འདི་ལ་གསུམ། སྐབས་དོན་གཟུགས་ཀྱི་མཚན་ཉིད་བཤད་པ། འཕྲོས་དོན་དེ་ལ་རྩོད་པ་
སྤང་བ། ཞར་བྱུང་སྐྱེ་མཆེད་འབྱུང་བ་བཤད་པའོ། །དང་པོ་ལ་གསུམ། མཚན་ཉིད་དངོས།
ཟུར་གྱི་རྣམ་དཔྱད། མཚོན་བྱའི་སྒྲ་དོན་བཤད་པའོ། །དང་པོ་ནི། ཁྱོད་ཆོས་བཞི་ལྡན་གྱི་
རིགས་སུ་གནས་པའི་ཆོས་ཀྱི་སྐྱེ་མཆེད་པའི་གཟུགས་ཆོས་ཅན། རྣམ་པར་རིག་བྱེད་མིན་
པའི་གཟུགས་ཀྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ནི། འོ་ན་
ཁྱད་ཆོས་བཞི་ནི་གང་ཡིན། ཁྱད་ཆོས་བཞི་པོ་དེ་མཚན་ཉིད་ཀྱི་ཟུར་དུ་སྨོས་པས་གཅད་བྱ་
208



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
གང་དང་གང་གཅོད་པ་ཡིན་སྙམ་ན། ཁྱད་ཆོས་བཞི་ནི། རང་ཀུན་ནས་སློང་བྱེད་ཀྱི་སེམས་
གཞན་དུ་གཡེངས་པ་དང་། སེམས་གཏན་ནས་མེད་པ་དང༌། ཡང་གི་སྒྲས་མ་གཡེངས་པ་
སེམས་བཅས་ཀྱི་གནས་སྐབས་གསུམ་ན་ཡོད་པ་གནས་སྐབས་ཀྱི་ཁྱད་པར། དགེ་མི་དགེ་
གང་རུང་གིས་བསྡུས་པ་ངོ་བོའི་ཁྱད་པར། གནས་སྐབས་གསུམ་པོ་དེ་དག་ཏུ་ཅི་རིགས་
པར་ཆུ་བོའི་རྒྱུན་བཞིན་དུ་རྒྱུན་མི་འཆད་པ་རྒྱུན་མཆོག་ཏུ་གྱུར་པ་དང་བཅས་པའི་རྒྱུན་ནི་
དུས་ཀྱི་ཁྱད་པར། རང་གི་རྟེན་འབྱུང་བ་བཞི་དང་། ལྷན་ཅིག་བྱེད་རྐྱེན་ལུས་ངག་གང་རུང་
གི་རིག་བྱེད་ལས་སྐྱེས་པ་རྒྱུའི་ཁྱད་པར་ཏེ་ཁྱད་པར་བཞི་ལ་བྱེད། བཞི་པོ་དེའི་རྣམ་གཅོད་
སོ་སོར་བཤད་ན། གནས་སྐབས་ཀྱི་ཁྱད་པར་ལའང་ཟུར་གསུམ་ཡོད་པའི། དང་པོ་
གཡེངས་དང་ཞེས་པ་དེས་ལུས་ངག་གི་རྣམ་པར་རིག་བྱེད་ཀྱི་གཟུགས་རྣམས་རྣམ་པར་
རིག་བྱེད་མིན་པའི་གཟུགས་ཡིན་པ་བཅད་དེ་ལུས་ངག་གི་དགེ་བའི་རྣམ་པར་རིག་བྱེད་ཀྱི་
གཟུགས་ནི། རང་ཀུན་ནས་སློང་བྱེད་ཀྱི་དགེ་བའི་སེམས་གཞན་དུ་གཡེངས་ན་མི་འབྱུང་
ཞིང་། མི་དགེ་བའི་རྣམ་པར་རིག་བྱེད་ཀྱང་རང་ཀུན་ནས་སློང་བྱེད་ཀྱི་མི་དགེ་བའི་སེམས་
གཞན་དུ་གཡེངས་ན་མི་འབྱུང་བའི་ཕྱིར་རོ། ། །
གཉིས་པ་སེམས་མེད་པ་ཡི་ཞེས་པ་དེས་སེམས་སེམས་བྱུང་རྣམས་རྣམ་པར་རིག་
བྱེད་མིན་པའི་གཟུགས་ཡིན་པ་བཅད་དེ། དེ་དག་སེམས་མེད་གཉིས་ཀྱི་གནས་སྐབས་ན་
བར་ཆད་ནས་མེད་པའི་ཕྱིར། དེ་ཡང་སྤྱིར་ལུགས་འདི་ལ་འདུ་ཤེས་མེད་པ་དང༌། འདུ་ཤེས་
མེད་པའི་སྙོམས་འཇུག་དང་། འགོག་པའི་སྙོམས་འཇུག་སྟེ་སེམས་མེད་ཀྱི་གནས་སྐབས་
གསུམ་བཤད་པ་ལས་སྐབས་འདིར་ཕྱི་མ་གཉིས་ལ་འཇོག་གི་དང་པོ་མི་འཇོག་སྟེ། འདུ་
ཤེས་མེད་པའི་རྟེན་གྱི་གང་ཟག་ནི་ཁམས་གོང་གི་ལྷ་ཡིན་པས་མི་དགེ་བ་དང་སོར་སྡོམ་དུ་
གྱུར་པའི་རྣམ་པར་རིག་བྱེད་མིན་པའི་གཟུགས་མེད་ལ། སེམས་མེད་པས་བསམ་གཏན་
དང་ཟག་མེད་ཀྱི་སྡོམ་པ་མེད་ཅིང་། སྙོམ་འཇུག་གཉིས་ཀྱི་གནས་སྐབས་སུ་བསམ་གཏན་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དང་ཟག་མེད་ཀྱི་སྡོམ་པ་མེད་ཀྱང་། སོ་ཐར་གྱི་སྡོམ་པས་བསྡུས་པའི་རིག་བྱེད་མིན་པའི་
གཟུགས་ཡོད་སྲིད་པའི་ཕྱིར་རོ། །
སྐབས་འདིར་སེམས་མེད་ཀྱི་རྗེས་སུ་བྱེད་པ་ཞེས་བཤད་པ་དེ། སྐབས་དེར་
གཟུགས་རང་ཉིད་དངོས་སུ་ཡོད་སྲིད་པ་གཅིག་ལ་བྱའི། གཟུགས་དེའི་ཐོབ་པ་ཙམ་ཡོད་
པ་ལ་མི་བྱ་སྟེ། སེམས་མེད་ལ་མཉམ་པར་བཞག་པའི་དགེ་སློང་གི་རྒྱུད་ལ་སོར་སྡོམ་དུ་
གྱུར་པའི་རིག་བྱེད་ཀྱི་གཟུགས་ཀྱི་ཐོབ་པ་ཡོད་པའི་ཕྱིར་རོ། །ཡང་སྒྲས་བསྟན་པའི་ཁྱད་
པར་གསུམ་པ་དེས་གཅད་བྱ་ལོགས་པ་མེད་ཀྱང་། རྣམ་པར་རིག་བྱེད་མིན་པའི་གཟུགས་
ཀྱི་རྟེན་གྱི་གང་ཟག་གསུམ་ཡོད་པར་ཤེས་པའི་ཆེད་ཙམ་ཡིན་ནོ། །ངོ་བོའི་ཁྱད་པར་དགེ་
དང་མི་དགེ་ཞེས་པ་དེས། ལུང་མ་བསྟན་གྱི་མིག་དབང་སོགས་རིག་བྱེད་མིན་པའི་
གཟུགས་ཡིན་པ་གཅོད་དེ། དེ་དག་ལ་གཡེངས་དང་སེམས་མེད་པ་ཡི་ཡང་། །ཞེས་པས་
བསྟན་པའི་ཁྱད་པར་དང་པོ་ཚང་ཡང་། ལུང་མ་བསྟན་ཡིན་པས། དགེ་དང་མི་དགེ་རྗེས་
འབྲེལ་གང༌། །ཞེས་པས་བསྟན་པའི་ཁྱད་པར་གཉིས་པ་དེ་མ་ཚང་བའི་ཕྱིར་རོ། །རྒྱུན་ནི་
དུས་ཀྱི་ཁྱད་པར། རྗེས་འབྲེལ་གང་། ཞེས་པ་དེས་ཀྱང་ལུས་ཀྱི་རྣམ་པར་རིག་བྱེད། རིག་
བྱེད་མིན་པའི་གཟུགས་མིན་པ་དེ་གཅོད་དེ། དེ་ལ་རྒྱུན་ཙམ་ཡོད་ཀྱང་རྒྱུན་མཆོག་ཏུ་གྱུར་
པ་མེད་པའི་ཕྱིར་ཏེ། གཡེངས་པ་དང་སེམས་མེད་པ་སོགས་ཀྱི་གནས་སྐབས་སུ་ཆུའི་རྒྱུན་
བཞིན་མི་འཇུག་པའི་ཕྱིར། འབྱུང་བ་ཆེ་རྣམས་རྒྱུར་བྱས་པ། །ཞེས་པའི་ཁྱད་པར་བཞི་པ་
དེས། རྣམ་པར་རིག་བྱེད་མིན་པའི་གཟུགས་ཀྱི་ཐོབ་པ་རྣམ་པར་རིག་བྱེད་མིན་པའི་
གཟུགས་ཡིན་པ་གཅོད་དེ། དེ་ལ་ཁྱད་པར་དང་པོ་གསུམ་ཚང་ཡང་། རྟེན་འབྱུང་བ་བཞི་ལ་
བརྟེན་པ་མིན་པའི་ཕྱིར་རོ། །དོན་འདི་དག་འཆད་པ་ལ། གཡེངས་དང་ཞེས་སོགས་ཀྱི་
ཚིག་རྐང་དང་པོ་གསུམ་དང་། རང་འགྲེལ་ལས། སེམས་གཡེངས་བ་ཞེས་བྱ་བ་ནི་དེ་ལས་
གཞན་པའི་སེམས་ཀྱི་ཡང་ཡིན་པའོ། །སེམས་མེད་པའི་ཡང་ཞེས་བྱ་བ་ནི་འདུ་ཤེས་མེད་པ་
210



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དང་འགོག་པའི་སྙོམས་པར་འཇུག་པའི་ཡང་ཡིན་པའོ། །ཡང་ཞེས་བྱ་བའི་སྒྲས་ནི། མ་
གཡེངས་པ་སེམས་དང་བཅས་པའི་ཡང་ཡིན་ནོ་ཞེས་བྱ་བར་མངོན་ནོ། །དགེ་དང་མི་དགེ་
ཞེས་བྱ་བ་ནི་དགེ་ལེགས་དང་དགེ་ལེགས་མ་ཡིན་པའོ། །རྗེས་འབྲེལ་གང་ཞེས་བྱ་བ་ནི་
རྒྱུན་ཏོ། །ཐོབ་པའི་རྒྱུན་ཡང་འདི་ལྟ་བུ་ཡོད་པས་བྱེ་བྲག་ཏུ་བྱ་བའི་ཕྱིར་འབྱུང་བ་ཆེ་རྣམས་
རྒྱུར་བྱས་པ་ཞེས་བརྗོད་དོ་ཞེས་པ་འདི་བྱུང་། གཉིས་པ་མཚོན་བྱའི་སྒྲ་བཤད་པ་ནི། འོ་ན་
ཁྱད་ཆོས་བཞི་ལྡན་གྱི་ཆོས་ཀྱི་སྐྱེ་མཆེད་པའི་གཟུགས་དེ་ལ་ཅི་ཕྱིར་རྣམ་པར་རིག་བྱེད་
མིན་པའི་གཟུགས་ཞེས་བྱ་ཞེ་ན། དེ་ཆོས་ཅན། ཁྱོད་ལ་རྣམ་པར་རིག་བྱེད་མིན་པའི་
གཟུགས་ཞེས་བྱ་བའི་མིང་འདོགས་པའི་རྒྱུ་མཚན་ཡོད་དེ། རྣམ་པར་རིག་བྱེད་ཀྱི་གཟུགས་
བཞིན་དུ་རང་ལ་བརྟེན་ནས་རང་ཀུན་ནས་སློང་བྱེད་ཀྱི་སེམས་གཞན་ལ་རིག་པར་བྱེད་པ་
མིན་པའི་གཟུགས་ཡིན་པའི་ཕྱིར། རྣམ་པར་རིག་བྱེད་བཞིན་དུ་ཞེས་པའི་ཟློག་པའི་དཔེ་ཇི་
ལྟར་སྙམ་ན། ཤེས་བྱ་ཆོས་ཅན། ལུས་དང་ངག་གི་རྣམ་པར་རིག་བྱེད་ཀྱི་གཟུགས་ནི་ཁོ་
རང་ལ་བརྟེན་ནས་ཁོ་རང་ཀུན་ནས་སློང་བྱེད་ཀྱི་སེམས་གཞན་ལ་རིག་པར་བྱེད་པ་ཡིན་ཏེ།
ལུས་དང་ངག་གི་རྣམ་འགྱུར་ལས་ཁྲོས་པ་དང་ཆགས་པ་ལ་སོགས་པའི་སེམས་ཀྱི་ཀུན་
སློང་རིག་པར་བྱེད་ནུས་པའི་ཕྱིར་རོ་ཞེས་འཆད་པ་ལ། རྩ་བར། དེ་ནི་རྣམ་རིག་བྱེད་མིན་
བརྗོད། །ཅེས་དང༌། འགྲེལ་པར། དེ་ནི་ཞེས་བྱ་བའི་སྒྲ་ནི་དེའི་མིང་ཤེས་པར་བྱ་བའི་
ཕྱིར་ཏེ། གཟུགས་དང་བྱེད་པའི་རང་བཞིན་ཡིན་ཡང་རྣམ་པར་རིག་བྱེད་བཞིན་དུ་གཞན་
དག་ལ་རྣམ་པར་རིག་པར་བྱེད་པ་མིན་པས་རྣམ་པར་རིག་བྱེད་མིན་པའོ། །ཞེས་པ་འདི་
བྱུང་། གཟུགས་དང་བྱེད་པའི་རང་བཞིན་ཡིན་ཡང་ཞེས་པའི་དོན་ནི། སྤྱིར་གཟུགས་ཡིན་
ཡང༌། བྱེད་པའི་ལས་མ་ཡིན་པ་མིག་དབང་ལྟ་བུ་དང༌། བྱེད་པའམ་ལས་ཡིན་ཡང་
གཟུགས་མིན་པ་སེམས་བྱུང་སེམས་པ་ལྟ་བུ་དང་། དེ་གཉིས་ཀ་ཡིན་པ་རྣམ་པར་རིག་བྱེད་
ཀྱི་གཟུགས་ལྟ་བུ་དང་གསུམ་ཡོད་པ་ལས། འདི་ཡང་རྣམ་པར་རིག་བྱེད་ཀྱི་གཟུགས་དང་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཟུགས་དང་བྱེད་པའི་རང་བཞིན་ཡིན་པར་འདྲ་ཡང་རང་གི་ཀུན་སློང་གཞན་ལ་རིག་པར་
བྱེད་མི་བྱེད་མི་འདྲ་ཞེས་པའི་དོན་ཡིན་ཏེ། དེ་ལྟར་དུ་རྒྱལ་སྲས་ལས་བཤད་པའི་ཕྱིར་རོ། །
དེས་ན་རྣམ་པར་རིག་བྱེད་ལས་བྱུང་བའི་སོར་སྡོམ་སྡོམ་མིན་བར་མའི་རྣམ་པར་རིག་བྱེད་
མིན་པའི་གཟུགས་གསུམ་དང༌། ཏིང་ངེ་འཛིན་ལས་བྱུང་བའི་བསམ་གཏན་དང་ཟག་མེད་
ཀྱི་རྣམ་པར་རིག་བྱེད་མིན་པའི་གཟུགས་གཉིས་སྟེ་ལྔ་ནི། རྣམ་པར་རིག་བྱེད་མིན་པའི་
གཟུགས་ཀྱི་མཚན་གཞི་ཡིན་ཏེ། རང་འགྲེལ་ལས། མདོར་ན་རྣམ་པར་རིག་བྱེད་དང་ཏིང་
ངེ་འཛིན་ལས་བྱུང་བའི་གཟུགས་དགེ་བ་དང་མི་དགེ་བ་ནི་རྣམ་པར་རིག་བྱེད་མིན་པའོ་
ཞེས་དང་། གང་སྤེལ་ལས། རིག་བྱེད་སོགས་སྟོབས་ཀྱིས་དྲངས་ཤིང་། དགེ་དང་མི་དགེ་
རྗེས་འབྲང་བཅས། །དགེ་སློང་སོགས་བྱེད་གཟུགས་ཅན་དེ། །རྣམ་རིག་བྱེད་མིན་མ་གོས་
པའོ། །ཞེས་བཤད་པའི་ཕྱིར་རོ། །
གཉིས་པ་དེ་ལ་རྩོད་པ་སྤང་བ་ལ་གསུམ། རྩོད་པ་དངོས། འདུས་བཟང་རང་གི་
ལུགས། དེའི་ལན་བསྟན་པའོ། །དང་པོ་ནི། ཁ་ཆེ་འདུས་བཟང་ན་རེ། དེ་ལྟ་བུའི་རྣམ་པར་
རིག་བྱེད་མིན་པའི་གཟུགས་ཀྱི་མཚན་ཉིད་མི་འཐད་དེ། དེ་ལ་མ་ཚང་བ། བསྟན་བཅོས་
དང་འགལ་བ། ཉམས་པ། དེ་མིན་དེ་ཉིད་དུ་ཐལ་བ། ཡང་སྒྲ་ལྷག་པ། བྱ་བ་ཁྱད་པར་དུ་
མ་བྱས་པའི་སྐྱོན་དྲུག་ཡོད་པའི་ཕྱིར་རོ། །དེ་ལ་དང་པོ་མ་ཚང་བའི་སྐྱོན་ཡོད་དེ། རྣམ་པར་
རིག་བྱེད་མིན་པའི་གཟུགས་སྐད་ཅིག་མ་དང་པོ་ལ་རྒྱུན་མེད་པས་དེ་ལ་དེའི་མཚན་ཉིད་མ་
ཚང་བའི་སྐྱོན་ཡོད་པའི་ཕྱིར། གཉིས་པ་བསྟན་བཅོས་དང་འགལ་བའི་སྐྱོན་ཡོད་དེ། རྣམ་
པར་རིག་བྱེད་མིན་པའི་གཟུགས་རྒྱུན་ལ་འཇོག་ན་རྒྱུན་རྫས་སུ་མ་གྲུབ་པས། བསྟན་
བཅོས་ལས་རྣམ་པར་རིག་བྱེད་མིན་པའི་གཟུགས་རྫ་ས་གྲུབ་ཏུ་བཤད་པ་དང་འགལ་བའི་
ཕྱིར་རོ། །གསུམ་པ་ཉམས་པའི་སྐྱོན་ཡོད་དེ། བསམ་གཏན་དང་ཟག་མེད་ཀྱི་སྡོམ་པ་
གཉིས་སེམས་ཀྱི་རྗེས་འབྲང་ཡིན་པས་སེམས་མེད་ཀྱི་སྙོམས་འཇུག་གཉིས་ཀྱི་གནས་
212



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
སྐབས་ན་མེད་པའི་ཕྱིར་ན། དེ་གཉིས་རྣམ་པར་རིག་བྱེད་མིན་པའི་གཟུགས་ཡིན་པ་
ཉམས་པའི་སྐྱོན་ཡོད་པའི་ཕྱིར་རོ། །བཞི་པ་དེ་མིན་དེ་ཉིད་དུ་ཐལ་བའི་སྐྱོན་ཡོད་དེ། གལ་
ཏེ་སྐྱོན་སྔ་མ་འཕངས་པ་ལ། བསམ་གཏན་དང་ཟག་མེད་ཀྱི་སྡོམ་པ་གཉིས་སེམས་མེད་ཀྱི་
གནས་སྐབས་ན་མེད་ཀྱང་མ་གཡེང་པ་སེམས་བཅས་ཀྱི་ཚེ་ཡོད་པས་ཉམས་པའི་སྐྱོན་མེད་
སྙམ་ན། རྣམ་པར་རིག་བྱེད་ཀྱི་གཟུགས་ཀྱང་རྣམ་པར་རིག་བྱེད་མིན་པའི་གཟུགས་སུ་
ཐལ་བའི་སྐྱོན་ཡོད་པའི་ཕྱིར་རོ། །ལྔ་པ་ཡང་སྒྲ་ལྷག་པའི་སྐྱོན་ཡོད་དེ། སེམས་གཡེངས་
པའི་ཡང་ཞེས་པའི་ཡང་སྒྲ་དང་པོས། མ་གཡེངས་པ་སེམས་བཅས་ཀྱི་གནས་སྐབས་
བསྡུས་པས། སེམས་མེད་པའི་ཡང་ཞེས་པའི་ཡང་སྒྲ་གཉིས་པ་དེ་ལྷག་པ་ཡིན་པའི་ཕྱིར།
དྲུག་པ་བྱ་བ་ཁྱད་པར་དུ་མ་བྱས་པའི་སྐྱོན་ཡོད་དེ། སེམས་མེད་པའི་དབང་དུ་བྱས་ཏེ་དགེ་
བའི་རྣམ་པར་རིག་བྱེད་མིན་པའི་གཟུགས་ཀྱི་མཚན་ཉིད་ཁྱད་པར་དུ་བསྟན་དགོས་པ་
ལས་དེ་ལྟར་དུ་མ་བསྟན་པའི་ཕྱིར་དང་། བསྟན་མེད་ཐོགས་མེད་ཀྱི་གཟུགས་ཀྱི་ཁྱད་པར་
དུ་བྱ་དགོས་པ་ལས་དེ་ཆད་པའི་ཕྱིར་རོ། །དང་པོ་གྲུབ་སྟེ། མི་དགེ་བའི་རྣམ་པར་རིག་བྱེད་
མིན་པའི་གཟུགས་རྣམས་སེམས་མེད་ཀྱི་སྙོམ་འཇུག་གཉིས་ཀྱི་གནས་སྐབས་ན་མེད་པའི་
ཕྱིར་རོ། །དེ་ལྟར་ཡང་ཡིན་ཏེ། འདི་ལ་མ་ཚང་བསྟན་བཅོས་འགལ། །ཉམས་དང་དེ་མིན་
དེ་ཉིད་ཐལ། །ཡང་སྒྲ་ལྷག་བརྗོད་ཁྱད་པར་དུ། །བྱ་བ་ཁྱད་པར་མ་བྱས་སོ། །ཞེས་བཤད་
པའི་ཕྱིར་རོ། །གཉིས་པ་འདུས་བཟང་རང་གི་ལུགས་ནི། རྣམ་པར་རིག་བྱེད་ཀྱི་སེམས་
དང་མི་འདྲ་བ་སེམས་གཡེངས་པ་དང་། ཡང་སྒྲས་བསྡུས་པའི་མ་གཡེངས་པ་སེམས་
བཅས་དང་། སེམས་མེད་ཀྱི་གནས་སྐབས་གསུམ་ན་ཡོད་པ། ལུང་བསྟན་པ་དགེ་མི་དགེ་
གང་རུང་གིས་བསྡུས་པའི་བསྟན་མེད་ཐོགས་མེད་ཀྱི་གཟུགས་དེ། རྣམ་པར་རིག་བྱེད་མིན་
པའི་གཟུགས་ཀྱི་མཚན་ཉིད་དུ་འདོད་དེ། བྱས་པ་དང་ཡང་མི་འདྲ་བའི། །སེམས་པའང་
སེམས་མེད་པ་ལ་གང་། །ལུང་བསྟན་ཐོགས་པ་མེད་པའི་གཟུགས། །དེ་ནི་རྣམ་རིག་བྱེད་
213



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མིན་བརྗོད། །ཅེས་བཤད་པའི་ཕྱིར་རོ། །
གསུམ་པ་དེའི་ལན་བསྟན་པ་ལ། དེ་ལྟར་སྐྱོན་དྲུག་གི་སྐྱོན་དང་པོ་མེད་དེ། རྣམ་
པར་རིག་བྱེད་མིན་པའི་གཟུགས་སྐད་ཅིག་མ་དང་པོ་ལ་རིག་འདྲ་སྔ་མའི་རྒྱུན་མེད་ཀྱང་།།
ཐོབ་ནས་མ་བཏང་བའི་བར་དུ་རིགས་འདྲ་ཕྱི་མ་རྒྱུན་མི་འཆད་པའི་རྒྱུན་ཡོད་པའི་ཕྱིར་རོ།
སྐྱོན་གཉིས་པ་མེད་དེ། རྣམ་པར་རིག་བྱེད་མིན་པའི་གཟུགས་ལ་རྒྱུན་ཡོད་པར་ཁས་
བླངས་ཀྱི། དེ་རྒྱུན་ཡིན་པར་ཁས་མ་བླངས་པའི་ཕྱིར་རོ། །སྐྱོན་གསུམ་པ་མེད་དེ། རྣམ་
རིག་མིན་པའི་གཟུགས་ལ། སེམས་མེད་ཀྱི་སྙོམས་འཇུག་གཉིས་གང་རུང་གི་གནས་
སྐབས་ན་ཡོད་པས་ཁྱབ་པ་ཁས་མ་བླངས་ཀྱི། རྣམ་པར་རིག་བྱེད་མིན་པའི་གཟུགས་
འགའ་ཞིག་སེམས་མེད་ཀྱི་སྙོམས་འཇུག་གི་གནས་སྐབས་ན་ཡོད་པས་རྣམ་པར་རིག་བྱེད་
ཀྱི་གཟུགས་ལས་ལྷག་པ་ཙམ་ཞིག་སྟོན་པའི་ཕྱིར་རོ། །སྐྱོན་བཞི་པ་མེད་དེ། མ་གཡེངས་
པ་སེམས་བཅས་ཀྱི་ཚེ་ཡོད་པ་ཙམ་ལ་རྣམ་པར་རིག་བྱེད་མིན་པའི་གཟུགས་ཡིན་པས་ཁྱབ་
པ་ཁས་མ་བླངས་པའི་ཕྱིར་དང་། དགེ་མི་དགེ་གང་རུང་ཁོ་ནས་བསྡུས་ཤིང་གནས་སྐབས་
གསུམ་པོ་གང་རུང་དུ་ཐོབ་ནས་མ་བཏང་གི་བར་དུ་རྒྱུན་མི་འཆད་པའི་རྒྱུན་མཆོག་དང་
བཅས་པའི་གཟུགས་ལ་རྣམ་པར་རིག་བྱེད་མིན་པའི་གཟུགས་ཀྱིས་ཁྱབ་པ་ཁས་བླངས་
མོད། དེ་ལ་སྐྱོན་དེ་མི་འཇུག་པའི་ཕྱིར་ཏེ། རིག་བྱེད་ཀྱི་གཟུགས་ལ་ལུང་མ་བསྟན་ཡོད་
ཅིང་། རྒྱུན་མཆོག་དང་བཅས་པའང་མ་ཡིན་པའི་ཕྱིར་ཏེ། ཐོབ་ནས་མ་བཏང་གི་བར་དུ་ཆུ་
བོའི་རྒྱུན་བཞིན་མི་འགྲོ་བའི་ཕྱིར་རོ། །སྐྱོན་ལྔ་པ་ཡང་མེད་དེ། རྩ་བར་ཡང་སྒྲ་གཅིག་
ལས་མེད་ཅིང་། འགྲེལ་པར་སེམས་གཡེངས་པའི་ཡང་ཞེས་དང་། སེམས་མེད་པའི་ཡང་
ཞེས་ཡང་སྒྲ་གཉིས་སྨོས་པའི་ཡང་སྒྲ་གཉིས་པ་དེ་ལྷག་པའི་སྐྱོན་མ་ཡིན་པའི་ཕྱིར་ཏེ། ཡང་
སྒྲ་དང་པོས་སེམས་གཡེངས་པ་ལས་ཟློག་པ། སེམས་མ་གཡེངས་པའི་གནས་སྐབས་
བསྡུས། ཡང་སྒྲ་གཉིས་པས་སེམས་མེད་པ་ལས་ཟློག་པ། སེམས་ཡོད་པའི་གནས་སྐབས་
༡ 14



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
།
བསྡུས་པ་ཡིན་པའི་ཕྱིར། དེ་ལྟ་བུའི་ཡང་སྒྲ་གཉིས་སྨོས་པ་ལ་ལྷག་པའི་སྐྱོན་མེད་པར་མ་
ཟད་དགོས་པ་ཁྱད་པར་ཅན་ཡང་ཡོད་དེ། རྣམ་པར་རིག་བྱེད་མིན་པའི་གཟུགས་དེ་རྣམ་
པར་རིག་བྱེད་ཀྱི་གཟུགས་དང་སེམས་སེམས་བྱུང་ལས་རྟེན་གྱི་གང་ཟག་ཁྱད་པར་དུ་
འཕགས་པ་སྟོན་པའི་ཆེད་ཡིན་པའི་ཕྱིར་ཏེ། རྣམ་པར་རིག་བྱེད་ཀྱི་གཟུགས་ནི་རང་ཀུན་
ནས་སློང་བའི་སེམས་མ་གཡེངས་པའི་རྟེན་གྱི་གང་ཟག་ཁོ་ནའི་རྒྱུད་ལ་ཡོད་ལ། རྣམ་པར་
རིག་བྱེད་མིན་པའི་གཟུགས་ནི་ཀུན་སློང་གི་སེམས་གཡེངས་པ་ལ་ཡང་ཡོད་ཅེས་དང༌།
སེམས་སེམས་བྱུང་ནི་སེམས་ཡོད་ཀྱི་གང་ཟག་ཁོ་ནའི་རྒྱུད་ལ་ཡོད་ལ། རིག་བྱེད་མིན་པའི་
གཟུགས་འདི་ནི་སེམས་མེད་ཀྱི་གང་ཟག་གི་རྒྱུད་ལ་ཡང་ཡོད་ཅེས་བསྟན་པའི་ཆེད་ཡིན་
པའི་ཕྱིར་རོ། །མདོར་ན་རྟེན་གྱི་གང་ཟག་ནི་སེམས་གཡེངས་པ་དང་། སེམས་མེད་པ་དང་།
མ་གཡེངས་པའི་སེམས་བཅས་དང་གསུམ་ཡོད་པའི་རིག་བྱེད་དང་ཤེས་པ་ལ་རྟེན་གྱི་གང་
ཟག་གཉིས་ལས་མེད་ཀྱང་། རིག་བྱེད་མིན་པའི་གཟུགས་ལ་རྟེན་གྱི་གང་ཟག་གསུམ་ཆར་
ཡོད་པས་གཞན་ལས་ཁྱད་པར་དུ་འཕགས་སོ། །ཞེས་བསྟན་པའི་ཕྱིར་ཡང་སྒྲ་གཉིས་སྨོས་
པར་ཁོ་བོའི་ཡོངས་འཛིན་དཔལ་འབུམ་ཕྲག་གསུམ་པ་བརྒྱུད་པ་དང་བཅས་པ་རྣམས་
བཞེད་པ་ཡིན་ནོ། །གཞན་དག་ཡང་སྒྲ་གཅིག་པོ་ཉིད་ལ་རྩོད་པར་སེམས་པ་ནི། ཡང་དག་
པའི་རྣམ་དཔྱོད་ཆུང་བ་ཡིན་ཏེ། ཡང་སྒྲ་གཅིག་ནི་འདུས་བཟང་རང་གིས་ཀྱང་། སེམས་
པའང་སེམས་མེད་པ་ལ་གང་། །ཞེས་བཤད་པའི་ཕྱིར་རོ། །སྐྱོན་དྲུག་པ་མེད་དེ། འདི་རྣམ་
པར་རིག་བྱེད་མིན་པའི་གཟུགས་སྤྱིའི་མཚན་ཉིད་དུ་ཁས་བླངས་པས། སེམས་མེད་པའི་
དབང་དུ་བྱས་ཏེ་དགེ་བའི་རྣམ་པར་རིག་བྱེད་མིན་པའི་གཟུགས་ཀྱི་མཚན་ཉིད་ཁྱད་པར་དུ་
མ་བསྟན་ཡང་སྐྱོན་མེད་པའི་ཕྱིར་དང་། འོག་ནས། བསྟན་ཡོད་འདིར་གཟུགས་གཅིག་པུ།
ཞེས་དང་། ཐོགས་དང་བཅས་པ་གཟུགས་ཅན་ཞེས་འཆད་པ་ལས། འདི་བསྟན་མེད་
ཐོགས་མེད་ཀྱི་གཟུགས་ཡིན་པར་གོ་ནུས་པའི་ཕྱིར་འདིར་བསྟན་མེད་ཐོགས་མེད་ཀྱི་
21 5



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
གཟུགས་ཀྱི་ཁྱད་པར་ཆད་ཀྱང་སྐྱོན་མ་ཡིན་པའི་ཕྱིར་རོ། །
འདི་དག་གི་རྩོད་ལན་འདི་ཉིད་རྒྱལ་པོ་སྲས་ན་བཞུགས་ཀྱང་། མང་བས་འཇིགས་
ཏེ་གནད་བསྡུས་པ་འདི་ཙམ་ཞིག་བཀོད་ཀྱི། སྤྲོས་པ་ལ་དགའ་བ་དེ་དག་དེར་གཟིགས་
ཤིག །དེས་ན་རྣམ་པར་རིག་བྱེད་མིན་པའི་གཟུགས་ལ། གནས་སྐབས་གསུམ་པོ་དེ་དག་
ཏུ་ཡོད་པས་ནི་མ་ཁྱབ་སྟེ། བསམ་གཏན་དང་ཟག་མེད་ཀྱི་སྡོམ་པ་གང་རུང་ལ་སེམས་མེད་
ཀྱི་གནས་སྐབས་ན་མེད་པས་ཁྱབ། སྡོམ་མིན་དུ་གྱུར་པའི་རྣམ་པར་རིག་བྱེད་མིན་པའི་
གཟུགས་ལའང་སེམས་མེད་ཀྱི་གནས་སྐབས་ན་མེད་པས་ཁྱབ། དེ་ལྟར་ན་བསམ་གཏན་
དང་ཟག་མེད་ཀྱི་སྡོམ་པ་ནི་སེམས་ཡོད་ཀྱི་གནས་སྐབས་ཁོ་ན་ལ་ཡོད། སོར་སྡོམ་དུ་གྱུར་
པའི་རྣམ་པར་རིག་བྱེད་མིན་པའི་གཟུགས་ནི་གནས་སྐབས་གསུམ་ཀ་ལ་ཡོད་སྲིད། སྡོམ་
མིན་ནི་གཡེངས་པ་དང་མ་གཡེངས་པའི་གནས་སྐབས་གཉིས་ན་ཡོད་པ་སྲིད་དོ། །དེ་ལྟར་
ཡང་འཐད་དེ། དཔལ་ལྡན་ཟླ་བས། དེ་ལ་ཁ་ཅིག་ནི་སེམས་ཀྱི་རྗེས་སུ་འཇུག་སྟེ། འདི་
ལྟ་སྟེ། བསམ་གཏན་གྱི་སྡོམ་པ་དང་། ཟག་པ་མེད་པའི་སྡོམ་པའི་ངོ་བོ་ཁ་ཅིག་ནི་ཡང་དག་
པ་བླངས་པ་ལས་བྱུང་བ་སྟེ། སེམས་གཡེངས་པ་དང་མ་གཡེངས་པ་དང་། སེམས་མེད་
པའི་གནས་སྐབས་གསུམ་ཆར་ན་ཆུ་བོའི་རྒྱུན་བཞིན་དུ་འཇུག་པ་དང་། ཞེས་སོགས་དང་།
ཁ་ཅིག་གཡེངས་པ་དང་མ་གཡེངས་པའི་གནས་སྐབས་ན་རྗེས་སུ་འཇུག་པ་ནི་འདི་ལྟ་སྟེ་
སྡོམ་པ་མིན་པའི་ངོ་བོ་ཞེས་སོགས་བཤད་པའི་ཕྱིར་རོ། །
གསུམ་པ་ཞར་བྱུང་སྐྱེད་བྱེད་འབྱུང་བ་བཞི་བཤད་པ་ལ། འབྱུང་བའི་ངོ་བོ། སྒྲ་དོན།
བྱེད་ལས། ས་སོགས་དང་འབྱུང་བའི་ཁྱད་པར། རྒྱུ་བྱེད་ཚུལ་ལོ། དང་པོ་ནི། རེག་བྱ་གང་
ཞིག །སྲ་བ་དང་གཤེར་བ་དང་། དྲོ་བ་དང་གཡོ་བ་ཆོས་ཅན། སའི་ཁམས་སོགས་བཞི་སོ་
སོའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར་ཞེས་འཆད་པ་ལ། སྲ་གཤེར་དྲོད་
ཉིད་གཡོ་རྣམས་ཏེ། །ཞེས་པ་འདི་བྱུང་། གཉིས་པ་ནི། སྲ་གཤེར་དྲོ་གཡོ་བའི་རེག་བྱ་རྣམ་
216



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པ་བཞི་ཆོས་ཅན། ཁྱོད་ལ་འབྱུང་བ་ཆེན་པོ་ཞེས་མིང་འདོགས་པའི་རྒྱུ་མཚན་ཡོད་དེ། རང་
རང་གིས་སྐྲུན་པའི་གཟུགས་སྣ་ཚོགས་པ་རྣམས་རང་རང་གི་རྣམ་པར་འབྱུང་བའམ། ཚེ་
རབས་ཐོག་མ་མེད་པ་ནས་འབྱུང་བས་ན་འབྱུང་བ། འབྱུང་འགྱུར་གྱི་གཟུགས་ཐམས་ཅད་
ཀྱི་རྟེན་དུ་ཁྱབ་པས་ན་ཆེན་པོ་ཞེས་འཇོག་པའི་ཕྱིར། ཡང་དེ་དག་ཆོས་ཅན། ཁྱོད་ལ་སའི་
ཁམས་ལ་སོགས་པར་འཇོག་པའི་རྒྱུ་མཚན་ཡོད་དེ། སྲ་བ་ལ་སོགས་པ་ཡིན་པས་ས་
སོགས་དང༌། རང་གི་མཚན་ཉིད་འཛིན་པའམ་རྒྱུར་བྱས་པའི་གཟུགས་འཛིན་པས་ན་
ཁམས་ཏེ། ས་ཡང་ཡིན་ཁམས་ཀྱང་ཡིན་པས་ན་སའི་ཁམས་སོགས་གཞི་མཐུན་པའི་ཚིག་
ཡིན་པའི་ཕྱིར་རོ། །
གསུམ་པ་ནི། དེ་བཞི་པོ་ཆོས་ཅན། ཁྱོད་ཀྱི་བྱེད་ལས་ཡོད་དེ། རིམ་བཞིན་འཛིན་པ་
དང་སྡུད་པ་དང་སྨིན་པ་དང་འཕེལ་བ་ལ་སོགས་པའི་བྱེད་ལས་དང་ལྡན་པའི་ཕྱིར་ཞེས་
འཆད་པ་ལ། འཛིན་པ་ལ། སོགས་ལས་སུ་གྲུབ། །ཅེས་པ་འདི་བྱུང་། བཞི་པ་ནི་འོ་ན་ས་
ལ་སོགས་པ་དང་སའི་ཁམས་ལ་སོགས་པ་ལ་ཁྱད་པར་ཅི་ཡོད་ཅེ་ན། ཤེས་བྱ་ཆོས་ཅན།
ས་སོགས་དང༌། སའི་ཁམས་སོགས་ལ་ཁྱད་པར་ཡོད་དེ། སའི་ཁ་དོག་སེར་པོ་དང་
དབྱིབས་གྲུ་བཞི་དང་། ཆུའི་ཁ་དོག་དཀར་པོ་དང་དབྱིབས་ཟླུམ་པོ་དང༌། མེའི་ཁ་དོག་
དམར་པོ་དང་དབྱིབས་ཟུར་གསུམ་དང་། རླུང་གི་ཁ་དོག་སྔོ་ལྗང་དང་དབྱིབས་ཟླུམ་པོ་
སོགས་ལ། འཇིག་རྟེན་ན་ས་ཆུ་མེ་རླུང་ཞེས་གྲགས་ལ། སྲ་གཤེར་དྲོ་བ་གཡོ་བ་ལ་སའི་
ཁམས་སོགས་སུ་གྲགས་པའི་ཕྱིར་རོ་ཞེས་འཆད་པ་ལ། འཇིག་རྟེན་གྱི་ནི་ཐ་སྙད་དུ། །ཁ་
དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོར་ཁམས། །ཉིད་ཡིན་དེ་དང་འདྲ་
བའང་ཡིན། །ཞེས་པ་འདི་བྱུང་། ལྔ་པ་ནི། ཤེས་བྱ་ཆོས་ཅན། འབྱུང་བ་རྣམས་ཀྱིས་འབྲས་
བུ་འབྱུང་གྱུར་རྣམས་ཀྱི་རྒྱུ་བྱེད་པའི་ཚུལ་ཡོད་དེ། བསྐྱེད་ཕྱིར་རྟེན་ཕྱིར་གནས་ཕྱིར་དང་། །
སྟོན་པའི་ཕྱིར་དང་འཕེལ་བྱེད་ཕྱིར། །ཞེས་པ་ལྟར། རང་འབྲས་འབྱུང་འགྱུར་གསར་དུ་
217



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
བསྐྱེད་པ་མས་བུ་བསྐྱེད་པ་ལྟ་བུ་དང་། རང་འབྲས་སྐྱེས་ཟིན་པ་འབྱུང་བའི་རྗེས་སུ་བྱེད་པ་
སློབ་དཔོན་ལ་སློབ་མ་བརྟེན་པ་ལྟ་བུ་དང་། རང་འབྲས་སྐྱེས་ཟིན་པའི་གཞི་བྱེད་པ་རྩིག་པ་
པ་ལ་རི་མོ་བརྟེན་པ་ལྟ་བུ་དང་། རང་འབྲས་སྐྱེས་པ་རྒྱུན་མི་འཆད་པར་བྱེད་པ་རྒྱ་མཚོ་ལ་
ཆུ་ཐིགས་བརྟེན་པ་ལྟ་བུ་དང་། རང་འབྲས་སྐྱེས་པ་གོང་འཕེལ་དུ་བྱེད་པ་ཡུར་བའི་ཆུས་
རྫིང་བུ་འཕེལ་བར་ལྟར་རིམ་བཞིན་བསྐྱེད་པ་དང༌། བརྟེན་པ་དང་། གནས་པ་དང༌། སྟོན་
པ་དང༌། འཕེལ་བའི་རྒྱུ་བྱེད་པའི་ཕྱིར་རོ། ། །
གཉིས་པ་འགྲེལ་བཞིན། གསུམ་པ་མཐའ་དཔྱད་པ་ལ། རྣམ་པར་རིག་བྱེད་མིན་
པའི་གཟུགས་ལ། མཚན་ཉིད། སྒྲ་དོན། དབྱེ་བ། ཁྱད་ཆོས་དང་བཞི། དང་པོ་ནི། ཁྱད་
ཆོས་བཞི་ལྡན་གྱི་རིགས་སུ་གནས་པའི་ཆོས་ཀྱི་སྐྱེ་མཆེད་པའི་གཟུགས་སོ། །གཉིས་པ་སྒྲ་
དོན་ནི། རྣམ་པར་རིག་བྱེད་ཀྱི་གཟུགས་དང་འདྲ་བའི་གཟུགས་ཡིན་པས་ན། རྣམ་པར་
རིག་བྱེད་མིན་པའི་གཟུགས་ཏེ། འདྲ་བ་ལ་དགག་སྒྲ་སྦྱར་བ་ཡིན་ཞེས་གང་སྤེལ་འཆད།
ཡང་ན་རང་ཀུན་ནས་སློང་བྱེད་གྱི་ཀུན་སློང་གཞན་ལ་རིག་པར་བྱེད་པ་མ་ཡིན་པའི་
གཟུགས་ཡིན་པས་ན་རྣམ་པར་རིག་བྱེད་མིན་པའི་གཟུགས་ཏེ་སྔར་བཤད་པ་ལྟར་ཡིན་ནོ། །
གསུམ་པ་དབྱེ་ན། སྡོམ་པར་གྱུར་པའི་རྣམ་པར་རིག་བྱེད་མིན་པའི་གཟུགས། སྡོམ་མིན་དུ་
གྱུར་པའི་རྣམ་པར་རིག་བྱེད་མིན་པའི་གཟུགས། བར་མར་གྱུར་པའི་རྣམ་པར་རིགས་བྱེད་
མིན་པའི་གཟུགས་དང་གསུམ། དང་པོ་ལ་སོར་སྡོམ་བསམ་གཏན། ཟག་མེད་ཀྱི་སྡོམ་པར་
གྱུར་པའི་རྣམ་པར་རིག་བྱེད་མིན་པའི་གཟུགས་དང་གསུམ། དེ་ཡང་སོར་སྡོམ་ལ། རྣམ་
པར་རིག་བྱེད་ཀྱི་གཟུགས་དང་། རྣམ་པར་རིག་བྱེད་མིན་པའི་གཟུགས་གཉིས་ཀ་ཡོད།
སྡོམ་པ་ཕྱི་མ་གཉིས་ལ་རྣམ་པར་རིག་བྱེད་མིན་པའི་གཟུགས་ཡིན་པས་ཁྱབ། སྡོམ་མིན་
དང་བར་མ་གཉིས་ལའང་། རྣམ་པར་རིག་བྱེད་དང་རིག་བྱེད་མིན་པའི་གཟུགས་གཉིས་
གཉིས་ཡོད་དོ། །བཞི་པ་ཁྱད་ཆོས་ལ། རྣམ་པར་རིག་བྱེད་མིན་པའི་གཟུགས་ཡོད་པའི་
༡ ། 8



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ལུང་རིགས་ཀྱི་སྒྲུབ་བྱེད་བཤད་པ་དང་། སྒྲུབ་བྱེད་དེ་ལས་གྲུབ་པའི་རྣམ་པར་རིག་བྱེད་
མིན་པའི་གཟུགས་ཀྱི་ཁྱད་ཆོས་དངོས་བཤད་པ་གཉིས། དང་པོ་ནི། རྣམ་པར་རིག་བྱེད་
མིན་པའི་གཟུགས་ཡོད་དེ། མདོ་ལས། གནས་གསུམ་གྱི་གཟུགས་ཀྱིས་གཟུགས་ཐམས་
ཅད་བསྡུས་པ་ཡིན་ཏེ། བསྟན་དུ་ཡོད་ལ་ཐོགས་པ་དང་བཅས་པའི་གཟུགས་ཀྱང་ཡོད།
བསྟན་དུ་མེད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུ་མེད་ལ་ཐོགས་
པ་མེད་པའི་གཟུགས་ཀྱང་ཡོད་དོ། །ཞེས་གཟུགས་ཐམས་ཅད་གསུམ་དུ་བསྡུས་པའི་
བསྟན་མེད་ཐོགས་མེད་ཀྱི་གཟུགས་ནི་རྣམ་པར་རིག་བྱེད་མིན་པའི་གཟུགས་ལས་གཞན་
དུ་མེད་པའི་ཕྱིར་ཏེ། གཞན་གཟུགས་ཅན་གྱི་སྐྱེ་མཆེད་བཅུ་པོ་གང་རུང་ལ་ཐོགས་བཅས་
ཡིན་པས་ཁྱབ་པ་ཡོད་པའི་ཕྱིར་རོ། །
ཡང་རྣམ་པར་རིག་བྱེད་མིན་པའི་གཟུགས་ཡོད་དེ། ཟག་མེད་ཀྱི་གཟུགས་ཡོད་པར་
གསུངས་པ་གང་ཞིག །ཟག་མེད་ཀྱི་གཟུགས་དེ་ཡང་རྣམ་པར་རིག་བྱེད་མིན་པའི་གཟུགས་
ལས་གཞན་དུ་མེད་པའི་ཕྱིར་ཏེ། གཟུགས་ཅན་གྱི་སྐྱེ་མཆེད་བཅུ་པོ་གང་རུང་ལ་ཟག་
བཅས་ཡིན་པས་ཁྱབ་པའི་ཕྱིར་རོ། །ཡང་དེ་ཡོད་དེ། རྫས་ལས་བྱུང་བའི་བསོད་ནམས་བྱ་
བའི་དངོས་པོ་བདུན་དང་། རྗེ་ས་བྱུང་མིན་པའི་བསོད་ནམས་བྱ་བའི་དངོས་པོ་བདུན་དང་
ལྡན་པའི་གང་ཟག་རྣམས་འགྲོ་འཆག་ཉལ་འདུག་བྱེད་ཀྱང་། རང་རྒྱུད་ཀྱི་རྫས་ལས་བྱུང་
བའི་དགེ་བ་སོགས་གོང་འཕེལ་དུ་འགྲོ་བར་བཤད་པ་གང་ཞིག །བྱེད་པ་པོ་ཡིད་གཞན་དུ་
གཡེངས་ཀྱང་གོང་འཕེལ་དུ་འགྱུར་བའི་དགེ་བ་ནི་རྣམ་པར་རིག་བྱེད་མིན་པའི་གཟུགས་
ལས་གཞན་དུ་མི་འཐད་པའི་ཕྱིར་ཏེ། རྣམ་པར་རིག་བྱེད་ཀྱི་གཟུགས་དང་། སེམས་པའི་
ལས་ནི་རང་ཀུན་ནས་སློང་བའི་སེམས་གཞན་དུ་གཡེངས་ན་མི་འབྱུང་བའི་ཕྱིར་རོ། །ཡང་
དེ་ཡོད་དེ། རང་ཉིད་ཀྱི་སྲོག་གཅོད་ཀྱི་སྦྱོར་བ་མ་བྱས་པར་གཞན་སྦྱོར་བ་བྱེད་དུ་བཅུག་པ་
ལས་རང་ཉིད་ལ་སྲོག་གཅོད་ཀྱི་ལས་ལམ་གྱི་དངོས་གཞི་གྲུབ་པ་ཡོད་པ་གང་ཞིག །དེ་ལྟ་
219



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བུའི་ལས་ལམ་གྱི་དངོས་གཞི་དེ་ཡང་རྣམ་པར་རིག་བྱེད་མིན་པའི་གཟུགས་ལས་གཞན་དུ་
མི་འཐད་པའི་ཕྱིར་ཏེ། དེ་གཟུགས་གང་ཞིག །རང་ཉིད་ཀྱི་ལུས་ངག་གི་སྦྱོར་བ་མ་བྱས་
པས། རིག་བྱེད་ཀྱི་གཟུགས་སུ་མི་འཐད་པའི་ཕྱིར་རོ། །ཡང་དེ་ཡོད་དེ། བཅོམ་ལྡན་འདས་
ཀྱིས་དགེ་སློང་ཆོས་ནི་ཕྱིའི་སྐྱེ་མཆེད་ཡིན་ཏེ་སྐྱེ་མཆེད་བཅུ་གཅིག་གིས་མ་བསྡུས་པ་བསྟན་
དུ་མེད་ལ་ཐོགས་པ་མེད་པའོ་ཞེས་ཆོས་ཀྱི་སྐྱེ་མཆེད་པའི་གཟུགས་ཡོད་པར་བཤད་པ་གང་
ཞིག །དེ་ཡང་རྣམ་པར་རིག་བྱེད་མིན་པའི་གཟུགས་ལས་གཞན་མི་འཐད་པའི་ཕྱིར་རོ། །
ཡང་དེ་ཡོད་དེ། འཕགས་ལམ་ལ་མཉམ་པར་བཞག་པའི་འཕགས་པའི་རྒྱུད་ལ་འཕགས་
ལམ་ཡན་ལག་བརྒྱད་ཚང་བར་ཡོད་པ་གང་ཞིག །འཕགས་ལམ་ཡན་ལག་བརྒྱད་ཀྱི་ཟླས་
ཕྱེ་བའི་ཡང་དག་པའི་ངག་ནི་ངག་གི་རྣམ་པར་རིག་བྱེད་མིན་པའི་གཟུགས་དང་། ཡང་དག་
པའི་ལས་ཀྱི་མཐའ་དང་འཚོ་བ་ནི་ལུས་ཀྱི་རྣམ་པར་རིག་བྱེད་མིན་པའི་གཟུགས་ལས་
གཞན་དུ་མི་འཐད་པའི་ཕྱིར་རོ། །ཡང་དེ་ཡོད་དེ། དགེ་བ་ལས་གཞན་དུ་ཡིད་གཡེངས་
པའི་དགེ་སློང་གི་རྒྱུད་ལ་དགེ་སློང་གི་སྡོམ་པ་ཡོད་པ་གང་ཞིག །དེ་ལྟ་བུའི་དགེ་སློང་གི་
སྡོམ་པ་དེ་ཡང་རྣམ་པར་རིག་བྱེད་མིན་པའི་གཟུགས་ལས་གཞན་དུ་མི་འཐད་པའི་ཕྱིར་ཏེ།
རྣམ་པར་རིག་བྱེད་ཀྱི་གཟུགས་སུ་གྱུར་པའི་དགེ་སློང་གི་སྡོམ་པ་ནི་དགེ་སློང་གཞོན་ནུ་ཡིད་
གཡེངས་ན་མི་འབྱུང་བའི་ཕྱིར་རོ། །དེ་ལྟར་འཐད་དེ། རྣམ་གསུམ་དྲི་མེད་གཟུགས་
གསུངས་དང་། །འཕེལ་དང་མ་བྱས་ལམ་སོགས་ཕྱིར། །ཞེས་སོགས་སྒྲས་བསྡུས་པ་དང་
བཅས་པ་ལྟར་ཡིན་པའི་ཕྱིར་རོ། །
གཉིས་པ་ཁྱད་ཆོས་དངོས་ལ་གསུམ། རྒྱུའི་ཁྱད་ཆོས་མདོར་བསྟན་པ། ཐོབ་གཏོང་
གི་ཁྱད་ཆོས་རྒྱས་པར་བཤད་པ། རྟེན་གྱི་ཁྱད་ཆོས་བསྡུས་ཏེ་བསྟན་པའོ། །དང་པོ་ལའང་
གསུམ། རྒྱུ་འབྱུང་བའི་ཁྱད་པར། ངོ་བོའི་ཁྱད་པར། སའི་ཁྱད་པར་རོ། །དང་པོ་ནི། འདོད་
པའི་སས་བསྡུས་ཀྱི་རྣམ་པར་རིག་བྱེད་མིན་པའི་གཟུགས་སྐད་ཅིག་མ་དང་པོ་ཡིན་ན་རང་
220



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
གི་རྒྱུར་གྱུར་པའི་ད་ལྟར་བའི་འབྱུང་བ་ཁོ་ན་ལ་སྐྱེས་པས་ཁྱབ་ལ། སྐད་ཅིག་གཉིས་པ་
ཕན་ཆད་ལ་རང་གི་རྒྱུར་གྱུར་པའི་འདས་པ་དང་ད་ལྟར་བའི་འབྱུང་བ་གཉིས་ཀ་ལ་བརྟེན་
ནས་སྐྱེས་པས་ཁྱབ་སྟེ། འདོད་གཏོགས་རྣམ་རིག་མིན་སྐད་ཅིག །ཕྱིན་ཆད་འདས་པའི་
འབྱུང་ལས་སྐྱེ། །ཞེས་བཤད་པའི་ཕྱིར་རོ། །དེ་ཡང་འདོད་པའི་སས་བསྡུས་ཀྱི་རྣམ་པར་
རིག་བྱེད་མིན་པའི་གཟུགས་སྐད་ཅིག་མ་གཉིས་པའི་རྒྱུར་གྱུར་པའི་འདས་པའི་འབྱུང་བ་
ནི་དེའི་གཞི་རབ་ཏུ་འཇུག་བྱེད་ཀྱི་རྒྱུ་ཡིན་ལ། ད་ལྟར་བའི་འབྱུང་བ་ནི་དེའི་རྟེན་རྗེས་སུ་
འཇུག་བྱེད་ཀྱི་རྒྱུ་ཡིན་ཏེ། རིམ་པ་ལྟར་འཁོར་ལོ་འཕུལ་བྱེད་ཀྱི་ལག་པ་དང་དེའི་རྟེན་ས་
གཞི་ལྟ་བུ་ཡིན་པའི་ཕྱིར་རོ། །དེ་ཡང་འདོད་པའི་སས་བསྡུས་ཀྱི་ལུས་ངག་གི་ལས་རྣམས་
ལ་འདོད་པའི་སས་བསྡུས་ཀྱི་འབྱུང་བ་དང་། གཟུགས་ཁམས་པའི་རྒྱུད་ཀྱི་ཟག་མེད་ཀྱི་
སྡོམ་པ་རྣམས་གཟུགས་ཀྱི་སས་བསྡུས་ཀྱི་འབྱུང་བ་ལ་བརྟེན་པས་ཁྱབ་སྟེ། ཟག་མེད་གང་
དུ་སྐྱེས་པའི་ཡིན། །ཞེས་བཤད་པའི་ཕྱིར། ཡང་འདོད་པའི་སས་བསྡུས་ཀྱི་རྣམ་པར་རིག་
བྱེད་མིན་པའི་གཟུགས་རྣམས་རང་གི་རྒྱུར་གྱུར་པའི་རྒྱུ་མཐུན་སྐྱེས་ཀྱི་འབྱུང་བ་དང་། ཟིན་
པའི་འབྱུང་བ་ལས་སྐྱེས་ཤིང་། དེ་ཡང་དེར་གྱུར་པའི་སྤོང་བ་བདུན་པོ་འབྱུང་བ་བཞི་ཚན་ཐ་
དད་པ་རེ་རེ་ལས་སྐྱེས་པ་ཡིན་ཏེ། ཏིང་འཛིན་སྐྱེས་བྱུང་མ་ཟིན་དང་། །རྒྱུ་མཐུན་ཟིན་པའི་
འབྱུང་ལས་སྐྱེས། །ཞེས་བཤད་པའི་ཕྱིར་རོ། །ཏིང་ངེ་འཛིན་ལས་སྐྱེས་པ་བསམ་གཏན་
དང་ཟག་མེད་ཀྱི་སྡོམ་པ་གཉིས་ནི་རང་གི་རྒྱུར་གྱུར་པའི་མ་ཟིན་པའི་འབྱུང་བ་དང་རྒྱས་
བྱུང་སྐྱེས་ཀྱི་འབྱུང་བ་ལས་སྐྱེས་ཤིང༌། དེ་ཡང་དེ་གཉིས་གང་རུང་དུ་གྱུར་པའི་སྤོང་བ་
བདུན་པོ་འབྱུང་བ་བཞི་ཚན་ཐ་མི་དད་པ་རེ་རེ་ལས་སྐྱེས་པ་ཡིན་ཏེ། ཏིང་འཛིན་སྐྱེས་བྱུང་
མ་ཟིན་དང་། །རྒྱས་བྱུང་ཐ་དད་མིན་ལས་སྐྱེས། །ཞེས་བཤད་པའི་ཕྱིར་རོ། ། །
གཉིས་པ་ངོ་བོའི་ཁྱད་པར་ལ་རྣམ་རིག་བྱེད་མིན་པའི་གཟུགས་ལ་སེམས་ཀྱིས་མ་
ཟིན་པས་ཁྱབ་སྟེ། ཚོར་བ་བདེ་སྡུག་གི་རྟེན་དུ་མི་རུང་བས་ཁྱབ་པའི་ཕྱིར། དེ་ཕལ་ཆེར་རྒྱུ་
221



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཐུན་ལས་བྱུང་བ་ཡིན་ཏེ། སྐལ་མཉམ་གྱི་རྒྱུ་ལས་སྐྱེས་པ་ཡིན་པའི་ཕྱིར། འོན་ཀྱང་ཁྱབ་
མཐའ་མི་འཛིན་ཏེ། མཐོང་ལམ་སྡུག་བསྔལ་ཆོས་བཟོད་ཀྱི་རྗེས་འབྲང་གི་སྡོམ་པ་རྣམས་
རྒྱུ་མཐུན་ལས་མ་སྐྱེས་པའི་ཕྱིར། དེ་ལ་སེམས་ཅན་དུ་སྟོན་པས་ཁྱབ་སྟེ། ལུས་ངག་གང་
རུང་གི་ལས་ཡིན་པས་རྒྱུད་ཀྱིས་བསྡུས་པའི་ཁྱབ་པའི་ཕྱིར་རོ། །དེ་ཡང་འཐད་དེ། རྣམ་
རིག་བྱེད་མིན་མ་ཟིན་དང་། །རྒྱུ་མཐུན་ལས་བྱུང་སེམས་ཅན་སྟོན། །ཞེས་བཤད་པའི་ཕྱིར། །
ཡང་སེམས་པའི་ལས་རྣམ་པར་རིག་བྱེད་ཀྱི་གཟུགས་ལ་དགེ་མི་དགེ་ལུང་མ་བསྟན་
གསུམ་གསུམ་ཡོད་ཅིང་། རྣམ་པར་རིག་བྱེད་མ་ཡིན་པའི་གཟུགས་ལ་དགེ་མི་དགེ་གང་
རུང་ཡིན་པས་ཁྱབ་སྟེ། རྣམ་རིག་མིན་ལུང་བསྟན་མིན་མེད། །གཞན་ནི་རྣམ་གསུམ་ཞེས་
བཤད་པའི་ཕྱིར། གསུམ་པ་སའི་ཁྱད་པར་ལ་མི་དགེ་བ་ལ་འདོད་པའི་སས་བསྡུས་ཡིན་
པས་ཁྱབ་ཅིང་། རྣམ་པར་རིག་བྱེད་ཀྱི་གཟུགས་ལ་འདོད་པ་དང་བསམ་གཏན་དང་པོའི་
སས་བསྡུས་གང་རུང་ཡིན་པས་ཁྱབ་སྟེ། བསམ་གཏན་གཉིས་པ་ཡན་ཆད་ན་ལུས་ངག་གི་
རྣམ་པར་རིག་བྱེད་ཀྱི་ཀུན་སློང་རྟོག་དཔྱོད་གཉིས་མེད་པའི་ཕྱིར་རོ། །དེ་ཡང་སྒྲིབ་ལུང་མ་
བསྟན་གྱི་རྣམ་པར་རིག་བྱེད་ཀྱི་གཟུགས་ལ་བསམ་གཏན་དང་པོའི་སས་བསྡུས་ཡིན་པས་
ཁྱབ་ཀྱི་འདོད་པའི་སས་བསྡུས་མིན་པས་ཁྱབ་སྟེ། འདོད་པ་ན་དེའི་ཉེ་རྒྱུའི་རྒྱུ་དུས་ཀྱི་ཀུན་
སློང་བསྒྲིབས་ལུང་མ་བསྟན་གྱི་སེམས་མེད་པའི་ཕྱིར་རོ། །རྣམ་པར་རིག་བྱེད་མིན་པའི་
གཟུགས་ལ་འདོད་པ་དང་བསམ་གཏན་བཞི་སྟེ་ལྔ་པོ་གང་རུང་གི་སས་བསྡུས་ཡིན་པས་
ཁྱབ་སྟེ། གཟུགས་མེད་ན་གཟུགས་མེད་པའི་ཕྱིར་རོ། །དེ་ལྟར་ཡང་འཐད་དེ། མི་དགེ་བ་
ནི་འདོད་ན་འོ། །གཟུགས་ནའང་རྣམ་རིག་མིན། །རྣམ་རིག་དཔྱོད་དང་བཅས་དག་ན། །
འདོད་པ་ན་ཡང་སྒྲིབ་པ་མེད། །གང་ཕྱིར་ཀུན་སློང་མེད་ཅེས་བཤད་པའི་ཕྱིར། གཉིས་པ་
ཐོབ་གཏོང་ཁྱད་ཆོས་རྒྱས་པར་བཤད་པ་ལ་གསུམ། དང་པོར་ཐོབ་པའི་ཚུལ། བར་དུ་
གནས་པའི་ཚུལ། ཐ་མར་གཏོང་བའི་ཚུལ་བཤད་པའོ། །དང་པོ་ལ་གཉིས། ཇི་ལྟར་ཐོབ་
222



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པའི་ཚུལ་དང་། གཞི་གང་ལས་ཐོབ་པའི་ཚུལ་ལོ། །དང་པོ་ལའང་གསུམ། སྡོམ་པ། སྡོམ་
མིན། བར་མ་ཐོབ་ཚུལ་ལོ། །དང་པོ་ལ་སོ་ཐར་གྱི་སྡོམ་པ་ནི། རང་གཞན་གྱི་ལུས་ངག་གི་
རྣམ་པར་རིག་བྱེད་ཅི་རིགས་པ་ལ་བརྟེན་ནས་ཐོབ་ཅིང་། བསམ་གཏན་གྱི་སྡོམ་པ་ནི་ཟག་
བཅས་ཀྱི་བསམ་གཏན་གྱི་སྙོམ་འཇུག་ལ་བརྟེན་ནས་ཐོབ་ལ། ཟག་མེད་ཀྱི་སྡོམ་པ་ནི་
ཟག་མེད་ཀྱི་སྙོམས་འཇུག་ལ་བརྟེན་ནས་ཐོབ་སྟེ། བསམ་གཏན་ལས་སྐྱེས་བསམ་
གཏན་གྱི། །ས་ཉིད་ཀྱིས་ཐོབ་ཟག་མེད་ནི། །འཕགས་དེས་སོ་སོར་ཐར་ཅེས་པ། །གཞན་
གྱི་རྣམ་རིག་བྱེད་སོགས་ཀྱི། །ཞེས་བཤད་པའི་ཕྱིར། གཉིས་པ་སྡོམ་མིན་ཐོབ་ཚུལ་ལ།
ཤན་པ་ལ་སོགས་པ་སྡོམ་མིན་ཅན་གྱི་རིགས་སུ་སྐྱེས་པ་རྣམས་ནི་སྲོག་གཅོད་ལ་སོགས་
པའི་སྦྱོར་བའི་བྱ་བ་ལ་ཞུགས་པའི་ཚེ་སྡོམ་མིན་ཐོབ་ཅིང༌། གཞན་གྱི་རིགས་སུ་སྐྱེས་པ་
རྣམས་ནི་བདག་སྲོག་གཅོད་པ་ལ་སོགས་པ་འདིས་འཚོ་བར་བྱའོ་ཞེས་ཁས་བླངས་པའི་ཚེ་
སྡོམ་མིན་ཐོབ་སྟེ། སྡོམ་པ་མིན་པ་བྱ་བ་འམ། །ཁས་ལེན་པ་ལས་ཐོབ་པར་འགྱུར། །ཞེས་
བཤད་པའི་ཕྱིར། གསུམ་པ་བར་མ་ཐོབ་ཚུལ་ལ། རྫས་ལས་བྱུང་བའི་བསོད་ནམས་བྱ་
བའི་དངོས་པོ་བདུན་ལྟ་བུ་དགེ་འདུན་ལ་སོགས་པའི་ཞིང་གིས་ལོངས་སྤྱོད་པའི་ཚེ་ན་ཐོབ།
ཟླ་བ་གཅིག་ལ་སོགས་པར་ཟས་སྦྱིན་པར་དམ་བཅས་པའི་དགེ་བ་ལྟ་བུ་དེ་ལྟར་ཁས་
བླངས་པའི་ཚེ་ཐོབ། འདོད་པའི་སྒོ་ནས་ཕྱག་འཚལ་བའི་དགེ་བ་ལྟ་བུ་བསམ་སྦྱོར་གུས་
པའི་སྒོ་ནས་ཕྱག་འཚལ་བའི་ལས་བྱེད་པའི་ཚེ་ལྟ་བུ་ཐོབ་པ་ཡིན་ཏེ། ལྷག་མའི་རྣམ་རིག་
མིན་ཞིང་དང་། །ལེན་དང་གུས་པར་བྱེད་ལས་ཐོབ། །ཅེས་བཤད་པའི་ཕྱིར། གཉིས་པ་
གཞི་གང་ལས་ཐོབ་པའི་ཚུལ་ལ་གསུམ། སྡོམ་པ། སྡོམ་མིན། བར་མ་ཐོབ་ཚུལ་ལོ། །དང་
པོ་ལ་སོ་ཐར་གྱི་སྡོམ་པ་ནི། མི་དགེ་བའི་ལས་ལམ་གྱི་སྦྱོར་དངོས་མཇུག་གསུམ་ཀ་ལས་
ཐོབ་སྟེ། དེ་དག་སྤོང་བར་ཁས་བླངས་པ་ལས་ཐོབ་པའི་ཕྱིར། སེམས་ཅན་དུ་སྟོན་པ་དང་
སེམས་ཅན་དུ་སྟོན་པ་མིན་པ་གཉིས་ཀ་ལས་ཐོབ་སྟེ། མ་བྱིན་ལེན་སྤོང་བ་ལྟ་བུ་སེམས་
223



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཅན་དུ་མི་སྟོན་པའི་རྫས་ལོངས་སྤྱོད་ལས་ཐོབ། སྲོག་གཅོད་སྤོང་བ་ལྟ་བུ་གང་ཟག་ལས་
ཐོབ་པའི་ཕྱིར་རོ། །བཅས་པ་དང་རང་བཞིན་གྱི་ཁ་ན་མ་ཐོ་བ་གཉིས་ཀ་ལས་ཐོབ་ཏེ། དེ་
དག་སྤོང་བར་ཁས་བླངས་པ་ལས་ཐོབ་པའི་ཕྱིར་རོ། །ད་ལྟར་བའི་ཕུང་ཁམས་སྐྱེ་མཆེད་ཁོ་
ན་ལས་ཐོབ་སྟེ། འདས་མ་འོངས་སེམས་ཅན་དུ་མི་བགྲང་པའི་ཕྱིར། དེ་ལྟར་ཡང་འཐད་དེ།
འདོད་གཏོགས་ཐམས་ཅད་གཉིས་ཀ་དང་། །ད་ལྟར་དག་ལས་ཐོབ་པར་འགྱུར། །ཞེས་
བཤད་པའི་ཕྱིར་རོ། །བསམ་གཏན་དང་ཟག་མེད་ཀྱི་སྡོམ་པ་ནི། ལས་ལམ་གྱི་དངོས་གཞི་
ཁོ་ན་དང་། རང་བཞིན་གྱི་ཁ་ན་མ་ཐོ་བ་ཁོ་ན་ལས་ཐོབ་ཅིང་། དུས་གསུམ་གྱི་ཕུང་ཁམས་
སྐྱེ་མཆེད་ཐམས་ཅད་ལས་ཐོབ་སྟེ། བསམ་གཏན་ཟག་མེད་སྡོམ་པ་ནི། །དངོས་དང་དུས་
ནི་ཐམས་ཅད་ལས། །ཞེས་བཤད་པའི་ཕྱིར། ཡང་སྡོམ་པ་ནི་སེམས་ཅན་ཐམས་ཅད་ལས་
ཐོབ་སྟེ་ངེས་པ་ལྔ་དང་མ་བྲལ་ན་སྡོམ་པ་མི་སྐྱེ་བའི་ཕྱིར་རོ། །
ཡན་ལག་ཐམས་ཅད་ལས་ཐོབ་པའི་ངེས་པ་ནི་མེད་དེ། སོ་ཐར་རིགས་བརྒྱད་ལས་
དགེ་སློང་ཕ་མའི་སྡོམ་པ་མ་གཏོགས་པའི་རིགས་དྲུག་ནི། ལས་ལམ་བཅུའི་ནང་ནས་བཞི་
ཁོ་ན་ལས་ཐོབ་ལ། དགེ་སློང་ཕ་མའི་སྡོམ་པ་གཉིས་དང་བསམ་གཏན་ཟག་མེད་ཀྱི་སྡོམ་
པ་རྣམས་ནི། ལས་ལམ་བཅུ་པོ་ཐམས་ཅད་ལས་ཐོབ་པའི་ཕྱིར་རོ། །རྒྱུ་ཐམས་ཅད་ལས་
ཐོབ་པའི་ངེས་པ་ཡང་མེད་དེ། རྒྱུ་དགེ་རྩ་གསུམ་གྱི་དབང་དུ་བྱས་ན་རྒྱུ་ཐམས་ཅད་ལས་
ཐོབ་ཀྱང་། རྒྱུ་སེམས་ཆེ་འབྲིང་ཆུང་གསུམ་གྱི་དབང་དུ་བྱས་ནས་གང་རུང་གཅིག་ཁོ་ན་
ལས་ཐོབ་པའི་ཕྱིར་རོ། །དེ་ལྟར་ཡང་འཐད་དེ། སྡོམ་པ་སེམས་ཅན་ཐམས་ཅད་ལ། །ཡན་
ལག་རྒྱུ་ལས་དབྱེ་བ་ཡོད། །ཅེས། བཤད་པའི་ཕྱིར། གཉིས་པ་སྡོམ་མིན་གང་ལས་
ཐོབ་པ་ནི། སྡོམ་མིན་ནི། སེམས་ཅན་ཐམས་ཅད་དང་ལས་ལམ་གྱི་ཡན་ལག་ཐམས་ཅད་
ལས་ཐོབ་སྟེ། སྡོམ་མིན་ལ་མ་ཚང་བ་དང་ཉེ་ཚེ་བ་མེད་པའི་ཕྱིར། སྡོམ་མིན་དེ་རྒྱུ་ཐམས་
ཅད་ལས་ཐོབ་པ་ནི་མིན་ཏེ། སེམས་ཆེ་འབྲིང་ཆུང་གསུམ་ཅིག་ཅར་མི་འབྱུང་བའི་ཕྱིར་རོ། །
224
༡༡



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ། །
དེ་ལྟར་ཡང་འཐད་དེ། སྡོམ་པ་མིན་པ་ཐམས་ཅད་དང་། །ཡན་ལག་ཀུན་ལས་རྒྱུས་མིན་ནོ། །
ཞེས་བཤད་པའི་ཕྱིར་རོ། །གཉིས་པ་ལྡན་ཚུལ་བཤད་པ་ལ་གཉིས། གང་ཟག་གང་ལ་ལྡན་
པ་དང་། དུས་གསུམ་གང་དང་ལྡན་པའོ། །དང་པོ་ལ། སོ་ཐར་གྱི་སྡོམ་པ་ནི་བསྙེན་གནས་
པ་དང་། དགེ་སྙེན་ཕ་མ། དགེ་ཚུལ་ཕ་མ། དགེ་སློབ་མ། དགེ་སློང་ཕ་མ་དང་། བརྒྱད་པོ་
གང་རུང་ལ་ལྡན་ལ། བསམ་གཏན་གྱི་སྡོམ་པ་ནི། བསམ་གཏན་གྱི་སྙོམས་འཇུག་ཟག་
བཅས་ཐོབ་པའི་འདོད་གཟུགས་གང་རུང་གི་གང་ཟག་རྣམས་ལ་ལྡན་ཞིང་། ཟག་མེད་ཀྱི་
སྡོམ་པ་ནི། འཕགས་པའི་གང་ཟག་རྣམས་ལ་ལྡན་ཏེ། སོ་སོར་ཐར་དང་ལྡན་པ་བརྒྱད། །
བསམ་གཏན་སྐྱེས་དང་དེ་ལྡན་པ། །ཟག་མེད་འཕགས་པའི་སེམས་ཅན་དང༌། །ཞེས་
བཤད་པའི་ཕྱིར། གཉིས་པ་དུས་གསུམ་གང་དང་ལྡན་ཚུལ་ལ་བཞི། སྡོམ་པར་གྱུར་པའི་
རིག་བྱེད་མིན་པའི་གཟུགས་ལྡན་ཚུལ། སྡོམ་མིན་དུ་གྱུར་པའི་རིག་བྱེད་མིན་པའི་
གཟུགས་ལྡན་ཚུལ། བར་མར་གྱུར་པའི་རིག་བྱེད་མིན་པའི་གཟུགས་ལྡན་ཚུལ། རྣམ་པར་
རིག་བྱེད་ཀྱི་གཟུགས་ལྡན་ཚུལ་བཤད་པའོ། །དང་པོ་ནི། སོ་ཐར་གྱི་སྡོམ་པ་ལྡན་པའི་གང་
ཟག་ཡིན་ན། སོ་ཐར་གྱི་སྡོམ་པ་ད་ལྟ་བ་དང་ལྡན་པའི་གང་ཟག་ཡིན་པས་ཁྱབ། སོ་ཐར་
གྱི་སྡོམ་པ་སྐད་ཅིག་གཉིས་པ་ཐོབ་པའི་གང་ཟག་ཡིན་ན་སོ་ཐར་གྱི་སྡོམ་པ་འདས་པ་དང་
ད་ལྟར་བ་གཉིས་ཀ་དང་ལྡན་པས་ཁྱབ་སྟེ། སོ་སོར་ཐར་གནས་ཇི་སྲིད་དུ། །མ་བཏང་བར་
དག་ད་ལྟར་གྱི། །རྣམ་རིག་མི་ལྡན་སྐད་ཅིག་མ། །དང་པོ་ཕྱིན་ཆད་འདས་པ་དང་། །ཞེས་
བཤད་པའི་ཕྱིར། བསམ་གཏན་གྱི་སྡོམ་པ་ཐོབ་ལ་མ་བཏང་བའི་གང་ཟག་ཡིན་ན་བསམ་
གཏན་གྱི་སྡོམ་པ་འདས་པ་དང་མ་འོངས་པ་གཉིས་དང་ལྡན་པས་ཁྱབ་སྟེ། བསམ་གཏན་
སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་ལྡན། །ཞེས་བཤད་པའི་ཕྱིར། འཕགས་
པའི་གང་ཟག་ཡིན་ན་ཟག་མེད་ཀྱི་སྡོམ་པ་མ་འོངས་པ་དང་ལྡན་པས་ཁྱབ་ཅིང་། ཟག་མེད་
ཀྱི་སྡོམ་པ་སྐད་ཅིག་གཉིས་པ་ཐོབ་པའི་གང་ཟག་ཡིན་ན། ཟག་མེད་ཀྱི་སྡོམ་པ་འདས་མ་
225



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འོངས་གཉིས་དང་ལྡན་པས་ཁྱབ་སྟེ། འཕགས་ནི་དང་པོ་འདས་དང་མིན། །ཞེས་བཤད་
པའི་ཕྱིར། འཕགས་ལམ་ལ་མཉམ་པར་བཞག་པའི་གང་ཟག་ཡིན་ན་ཟག་མེད་ཀྱི་སྡོམ་པ་
ད་ལྟར་བ་དང་ལྡན་པས་ཁྱབ་ཅིང་། ཟག་བཅས་ཀྱི་བསམ་གཏན་གྱི་སྙོམས་འཇུག་ལ་
མཉམ་པར་བཞག་པའི་གང་ཟག་ཡིན་ན་བསམ་གཏན་གྱི་སྡོམ་པ་ད་ལྟར་བ་དང་ལྡན་པས་
ཁྱབ་སྟེ། མཉམ་བཞག་འཕགས་ལམ་གནས་དེ་གཉིས། །ད་ལྟར་དང་ལྡན་ཞེས་བཤད་
པའི་ཕྱིར། གཉིས་པ་སྡོམ་མིན་ལྡན་ཚུལ་ལ། སྡོམ་མིན་དང་ལྡན་པའི་གང་ཟག་ཡིན་ན།
སྡོམ་མིན་ད་ལྟར་བ་དང་ལྡན་པས་ཁྱབ་ལ། སྡོམ་མིན་སྐད་ཅིག་མ་གཉིས་པ་ཐོབ་པའི་གང་
ཟག་ཡིན་ན། སྡོམ་མིན་འདས་ད་ལྟར་གཉིས་ཀ་དང་ལྡན་པས་ཁྱབ་སྟེ། སྡོམ་མིན་གནས་
པའང་དེ་དང་འདྲ། །ཞེས་བཤད་པའི་ཕྱིར། །
གསུམ་པ་བར་མ་ལྡན་ཚུལ་ལ། བར་མར་གྱུར་པའི་རྣམ་པར་རིག་བྱེད་མིན་པའི་
གཟུགས་དང་ལྡན་པའི་གང་ཟག་ཡིན་ན། བར་མར་གྱུར་པའི་རྣམ་པར་རིག་བྱེད་མིན་པའི་
གཟུགས་ད་ལྟར་བ་དང་ལྡན་པས་ཁྱབ། སྐད་ཅིག་མ་གཉིས་པ་ཐོབ་པ་ལ། དེ་འདས་ད་
ལྟར་གཉིས་ཀ་དང་ལྡན་པས་ཁྱབ་སྟེ། བར་དག་ལ། །ཡོད་ན་དང་པོར་བར་གྱི་དང་། །ཕྱིན་
ཆད་དུ་ནི་གཉིས་དང་ངོ་། །ཞེས་བཤད་པའི་ཕྱིར། དེས་ན་སྡོམ་པ་དང་སྡོམ་མིན་གང་རུང་
དང་ལྡན་པ་ལ། རྣམ་པར་རིག་བྱེད་མིན་པའི་གཟུགས་དང་ལྡན་པས་ཁྱབ་ལ། བར་མ་དང་
ལྡན་པ་ལ་དེ་དང་ལྡན་པས་མ་ཁྱབ་བོ། །ཡང་སྡོམ་པ་དང་ལྡན་པའི་གང་ཟག་ལ། བར་མ་
མི་དགེ་བའི་རྣམ་པར་རིག་བྱེད་མིན་པའི་གཟུགས་དང་ལྡན་པ་ཡོད་དེ། སྡོམ་ལྡན་གྱི་གང་
ཟག་གིས་ཞེ་སྡང་དྲག་པོས་ཕ་རོལ་པོ་འཆིང་བ་དང་། བརྡེག་པ་ལ་སོགས་པའི་བྱ་བ་བྱེད་
པ་ན་བར་མའི་མི་དགེ་བའི་རྣམ་པར་རིག་བྱེད་མིན་པའི་གཟུགས་སྐྱེ་བ་ཡིན་པའི་ཕྱིར།
སྡོམ་མིན་དང་ལྡན་པའི་གང་ཟག་ལ་བར་མ་དགེ་བའི་རྣམ་པར་རིག་བྱེད་མིན་པའི་
གཟུགས་དང་ལྡན་པ་ཡོད་དེ། སྡོམ་མིན་ཅན་གྱི་གང་ཟག་གིས་རབ་ཏུ་དང་བ་དྲག་པོས་



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཕྱག་འཚལ་བ་ལ་སོགས་པའི་བྱ་བ་བྱེད་པ་ན་བར་མའི་དགེ་བའི་རྣམ་པར་རིག་བྱེད་མིན་
པའི་གཟུགས་སྐྱེ་བའི་ཕྱིར། དེ་ལྟར་ཡོང་འཐད་དེ། སྡོམ་མིན་གནས་པ་དགེ་བ་དང༌། །
སྡོམ་ལ་གནས་པ་མི་དགེ་བའི། །རྣམ་རིག་མི་ལྡན་ཇི་སྲིད་དུ། །རབ་དང་ཉོན་མོངས་ཤུགས་
ལྡན་པར། །ཞེས་བཤད་པའི་ཕྱིར། །
བཞི་པ་རྣམ་པར་རིག་བྱེད་ཀྱི་གཟུགས་ཀྱི་ལྡན་ཚུལ་ནི། སྡོམ་པ་སྡོམ་མིན། བར་
མར་གྱུར་པའི་རྣམ་པར་རིག་བྱེད་ཀྱི་གཟུགས་དང་ལྡན་པའི་གང་ཟག་ལ། དེ་དང་དེའི་
ལུས་ངག་གི་རྣམ་པར་རིག་བྱེད་བྱེད་བཞིན་པའི་ཚེ། སྐད་གཅིག་མ་དང་པོ་ལ་དེ་ད་ལྟར་བ་
དང་། གཉིས་པ་ཕན་ཆད་ལ་འདས་ད་ལྟར་གཉིས་ཀ་དང་ལྡན་པས་ཁྱབ་སྟེ། རྣམ་རིག་
བྱེད་ནི་ཐམས་ཅད་ལ། །བྱེད་པ་དག་ལ་ད་ལྟར་ལྡན། །མ་བཏང་བར་དུ་སྐད་ཅིག་མ། །
ཕྱིན་ཆད་འདས་ལྡན་ཞེས་བཤད་པའི་ཕྱིར། དེས་ན་སོ་ཐར་གྱི་སྡོམ་པ། སྡོམ་མིན། བར་
མར་གྱུར་པའི་རིག་བྱེད་མིན་པའི་གཟུགས་དང༌། རྣམ་པར་རིག་བྱེད་ཀྱི་གཟུགས་རྣམས་
ལ་མ་འོངས་པ་དང་ལྡན་པ་ནི་མེད་དེ། དེ་དག་སེམས་ཀྱི་རྗེས་འབྲང་མིན་པར་དེ་ལྟར་ཡང་།
སྔ་མའི་འཕྲོ་ལས། མ་འོངས་མེད། །ཅེས་བཤད་པའི་ཕྱིར། གསུམ་པ་གཏོང་ཚུལ་ལ་བཞི།
སྡོམ་པ། སྡོམ་མིན། བར་མ། གཟུགས་ཅན་མིན་པའི་ཟག་བཅས་ཀྱི་ཤེས་པ་གཏོང་
ཚུལ་ལོ། །དང་པོ་ལའང་གསུམ། སོར་སྡོམ། བསམ་གཏན་གྱི་སྡོམ་པ། ཟག་མེད་ཀྱི་སྡོམ་
པ་གཏོང་ཚུལ་ལོ། །དང་པོ་ནི། སོ་ཐར་གྱི་སྡོམ་པ་ནི། མི་བརྡ་འཕྲོད་པའི་དྲུང་དུ་བསླབ་པ་
ཕུལ་བ་དང་། རྟེན་གྱི་གང་ཟག་ཤི་འཕོས་པ་དང་། མཚན་གཉིས་གཅིག་ཆར་བྱུང་བ་དང་།
དགེ་རྩ་ཆད་པ་སྟེ་རྒྱུ་བཞིས་གཏོང་སྟེ། རིམ་པ་ལྟར་ཡང་དག་པར་བླངས་པ་འགལ་བའི་
རིག་བྱེད་སྐྱེས་པ་དང་། སྡོམ་པའི་རྟེན་བོར་བ་དང་། སྡོམ་པའི་རྟེན་ཉམས་པ་དང༌། སྡོམ་
པའི་གཞིའམ་རྒྱུ་ཆད་པའི་ཕྱིར་རོ། །བསྙེན་གནས་ཀྱི་སྡོམ་པ་ནི་རྒྱུ་དེ་བཞིའི་སྟེང་དུ་མཚན་
མོ་འདས་པས་ཀྱང་གཏོང་སྟེ། དུས་ཇི་སྲིད་དུ་འཕངས་པའི་ཤུགས་ཆད་པའི་ཕྱིར་རོ། །དེ་
227



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལྟར་ཡང་། བསླབ་པ་ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་བ་དང༌། །རྩ་བ་
ཆད་དང་མཚན་འདས་ལས། །སོ་སོར་ཐར་པའི་འདུལ་བ་གཏོང་། །ཞེས་བཤད་པའི་ཕྱིར།
གཉིས་པ་བསམ་གཏན་གྱི་སྡོམ་པ་གཏོང་ཚུལ་ལ་སྤྱིའི་གཏོང་ཚུལ་བཤད་པས་བྱེ་བྲག་ཀྱང་
རྟོགས་སླ་བའི་ཕྱིར་རོ། །འདི་ལ་གཉིས། གཟུགས་ཀྱི་སས་བསྡུས་ཀྱི་དགེ་བ་སྤྱིའི་གཏོང་
ཚུལ་དང་། གཟུགས་མེད་ཀྱི་སས་བསྡུས་ཀྱི་དགེ་བ་སྤྱིའི་གཏོང་ཚུལ་ལོ། །
དང་པོ་ལ་གསུམ། ས་འཕོས་པའི་དབང་གི་གཏོང་ཚུལ། ཉམས་པས་གཏོང་ཚུལ།
ཤི་འཕོས་པས་གཏོང་ཚུལ་ལོ། །དང་པོ་ནི། བསམ་གཏན་དང་པོ་ནས་བསམ་གཏན་
གཉིས་པར་སྐྱེ་བ་བླངས་པའི་ཚེ་ན་བསམ་གཏན་དང་པོའི་སས་བསྡུས་ཀྱི་དགེ་བ་གཏོང་བ་
ལྟ་བུ་དང་། བསམ་གཏན་གཉིས་པ་ནས་བསམ་གཏན་དང་པོར་ལས་ཉོན་གྱི་སྐྱེ་བ་བླངས་
པའི་ཚེ་ན། བསམ་གཏན་གཉིས་པའི་སས་བསྡུས་ཀྱི་དགེ་བ་གཏོང་བ་ལྟ་བུའོ། །གཉིས་
པ་ནི། འདོད་པའི་ཉོན་མོངས་པས་བསམ་གཏན་གྱི་སྙོམས་འཇུག་ལས་ཉམས་པའི་ཚེ་ན།
བསམ་གཏན་གྱི་སྙོམས་འཇུག་གིས་བསྡུས་པའི་དགེ་བ་ཐམས་ཅད་གཏོང་བ་ལྟ་བུ།
གསུམ་པ་ནི། སྦྱོར་ལམ་དྲོད་ཐོབ་པའི་འདོད་པའི་སོ་སྐྱེ་འདོད་པར་ལས་ཉོན་གྱི་སྐྱེ་བ་
བླངས་པའི་ཚེ་ན་བསམ་གཏན་གྱི་སྙོམས་འཇུག་གི་བསྡུས་པའི་སྦྱོར་ལམ་དྲོད་གཏོང་བ་ལྟ་
བུའོ། །འོ་ན་ས་འཕོས་པས་གཏོང་བ་དང་ཤི་འཕོས་པས་གཏོང་བ་ལ་ཁྱད་པར་ཅི་ཡོད་
སྙམ་ན། ཁྱད་པར་ཡོད་དེ། འདོད་པ་ནས་འདོད་པར་སྐྱེ་བ་བླངས་པའི་ཚེ་དེ་ནས་དེར་ཤི་
འཕོས་པ་ཡིན་ཡང་། དེ་ནས་དེར་ས་འཕོས་པ་མིན་པའི་ཕྱིར་རོ། །དེས་ན་བསམ་གཏན་
དང་པོ་ནས་གཉིས་པར་སྐྱེ་བ་བླངས་པའི་ཚེ། བསམ་གཏན་དང་པོའི་དགེ་བ་དེ་ས་འཕོས་
པས་བཏང་བ་ཡིན་གྱི། ཤི་འཕོས་པས་བཏང་བ་མིན་ཏེ། དེར་ཤི་འཕོས་པ་ཙམ་གྱིས་
གཏོང་ན། བསམ་གཏན་དང་པོ་ནས་བསམ་གཏན་དང་པོར་ཤི་འཕོས་པའི་ཚེ། ཡང་གཏོང་
བར་རིགས་པ་ལས་དེ་ལྟར་མི་གཏོང་བའི་ཕྱིར། དོན་འདི་དག །བསམ་གཏན་གཏོགས་
228



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
པའི་དགེ་བ་ནི། །ས་འཕོས་ཉམས་པ་དག་གི་གཏོང་། །ཞེས་དང༌། རང་འགྲེལ་ལས།
བསམ་གཏན་དུ་གཏོགས་པའི་དགེ་བ་ཐམས་ཅད་ནི་རྒྱུ་གཉིས་ཀྱིས་གཏོང་སྟེ་གོང་ངམ་
འོག་ཏུ་སྐྱེས་པ་སྟེ་ས་འཕོས་པ་ལས་སམ། སྙོམས་པར་འཇུག་པ་ལས་ཡོངས་སུ་ཉམས་པ་
ལས་སོ། །རིས་མཐུན་པ་བཏང་བ་ལས་ཀྱང་ཅུང་ཟད་གཏོང་བར་འགྱུར་རོ་ཞེས་བཤད་
པས་ཤེས་པར་ནུས་ཤིང་། གང་སྤེལ་ལས། འདོད་ཆགས་དང་བྲལ་བས་གཏོང་བ་གཅིག་
ཀྱང་བཤད་དོ། །སྐབས་འདིའི་གཏོང་ཚུལ་ལ། མཁས་པར་ཡོངས་སུ་གྲགས་པའི་པཎ་
ཆེན་འགའ་ཞིག་ཀྱང་ཞིབ་པར་འདོད་པའི་བློ་གྲོས་ཀྱིས་ཡོངས་སུ་དཔྱད་ཀྱང་གཙང་པོའི་
རྣམ་འགྱུར་གསལ་པོར་འཕགས་པ་མང་དག་ཡོད་དེ། ཁོ་བོས་གནས་བཞི་པའི་རྣམ་བཤད་
དུ་བཤད་པར་བྱའོ། །གཉིས་པ་གཟུགས་མེད་ཀྱི་སས་བསྡུས་ཀྱི་དགེ་བ་གཏོང་ཚུལ་ལའང་
གསུམ་ཡོད་པའི་དང་པོ་གཉིས་རྟོགས་པར་སླ་ལ། གསུམ་པ་ཤི་འཕོས་པས་གཏོང་བ་ནི།
གཟུགས་མེད་ཀྱི་སྙོམས་འཇུག་དང་ལྡན་པའི་འདོད་པའི་སོ་སྐྱེ་འདོད་པར་ཉིང་མཚམས་
སྦྱར་བའི་ཚེ་ན་གཟུགས་མེད་ཀྱི་སྙོམས་འཇུག་གཏོང་བ་ལྟ་བུ་གཅིག་ལ་སྦྱར་དགོས་སམ་
སྙམ་ཏེ། དེ་བཞིན་གཟུགས་མེད། ཅེས་སོགས་སྔ་མ་དང་འདྲ་བར་བཤད་པའི་ཕྱིར།
གསུམ་པ་ཟག་མེད་ཀྱི་སྡོམ་པ་གཏོང་ཚུལ་ཡང་། སྔར་ལྟར། ཟག་མེད་ཀྱི་ལམ་སྤྱིའི་གཏོང་
ཚུལ་ཏེ། འདི་ལའང་གསུམ། འབྲས་བུ་ཐོབ་པས་གཏོང་བ། དབང་པོ་སྦྱང་བས་གཏོང་བ།
ཉམས་པས་གཏོང་བའོ། །དང་པོ་ནི། རྒྱུན་ཞུགས་ཀྱི་འབྲས་བུ་ལྟ་བུ་འབྲས་གནས་ཀྱི་
རྟོགས་པ་ཐོབ་པའི་ཚེ་ན་ཞུགས་པའི་ལམ་ཐམས་ཅད་གཏོང་བ་ལྟ་བུའོ། །གཉིས་པ་ནི།
འཕགས་པ་དབང་རྟུལ་དབང་རྣོན་དུ་དབང་པོ་འཕོས་པའི་ཚེ་ན་འཕགས་པ་དབང་རྟུལ་གྱི་
ལམ་ཐམས་ཅད་གཏོང་བ་ལྟ་བུའོ། །གསུམ་པ་ནི། ཕྱིར་འོང་། ཕྱིར་མི་འོང་། དགྲ་བཅོམ་
སོགས་ཀྱི་འབྲས་བུ་ལས་ཉམས་པའི་ཚེ་ན་ཕྱིར་འོང་སོགས་དེ་དག་གི་རྒྱུད་ཀྱི་ལམ་ཐམས་
ཅད་གཏོང་བ་ལྟ་བུའོ། །དེ་ལྟར་ཡང་འཐད་དེ། འཕགས་པ། །འབྲས་བུ་ཐོབ་སྦྱངས་ཉམས་
229



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་ལས། །ཞེས་བཤད་པའི་ཕྱིར་རོ། །
གཉིས་པ་སྡོམ་མིན་གཏོང་ཚུལ་ནི། སོ་ཐར་རམ་བསམ་གཏན་གྱི་སྡོམ་པ་ཐོབ་པ་ལྟ་
བུ་སྡོམ་པ་ཐོབ་པས་གཏོང་བ་དང་། ཤི་འཕོས་པ་ལྟ་བུ་རྟེན་བོར་བས་གཏོང་བ་དང༌།
མཚན་གཉིས་ཅིག་ཅར་བྱུང་བ་ལྟ་བུ་རྟེན་ཉམས་པས་གཏོང་བ་དང་གསུམ་ཡོད་དེ། སྡོམ་
མིན་སྡོམ་པ་ཐོབ་པ་དང༌། །ཤི་དང་མཚན་གཉིས་བྱུང་བ་ལས། །ཞེས་བཤད་པའི་ཕྱིར།
གསུམ་པ་བར་མ་གཏོང་ཚུལ་ལ། བར་མའི་དགེ་མི་དགེ་འཕེན་པར་བྱེད་པའི་རབ་ཏུ་དང་
བའམ་ཉོན་མོངས་དྲག་པོ་ལོག་པ་ལྟ་བུ་འཕེན་བྱེད་ཀྱི་ཤུགས་ཆད་པས་གཏོང་བ་དང་། ཟླ་
བ་ལ་སོགས་པའི་བར་དུ་གཞན་གྱི་འཚོ་བ་སྦྱོར་བར་དམ་བཅས་ནས། སླར་དེ་ལྟར་དུ་ཁས་
མི་ལེན་པ་ལྟ་བུ་ཁས་བླངས་པ་ཆད་པས་གཏོང་བ་དང་། ཕྱག་དང་མཆོད་པ་ལ་སོགས་པའི་
བྱ་བ་བྱེད་པར་དམ་བཅས་ནས་བྱ་བ་དེ་མི་བྱེད་པ་ལྟ་བུ་བྱ་བ་ཆད་པས་གཏོང་བ་དང་། དགེ་
འདུན་ལ་གཙུག་ལག་ཁང་ཕུལ་བ་དང་མཆོད་རྟེན་བརྩིགས་པའི་དགེ་བ་གཙུག་ལག་ཁང་
སོགས་ཞིག་པས་གཏོང་བ་ལྟ་བུ་དོན་ཆད་པས་གཏོང་བ་དང་། ཤི་འཕོས་པས་གཏོང་བ་ལྟ་
བུ་ཚེ་ཆད་པས་གཏོང་བ་དང་། དགེ་རྩ་གཅོད་པའི་ཉེ་བའི་སྦྱོར་བ་བརྩོམ་པའི་ཚེ་བར་མའི་
དགེ་བ་གཏོང་བ་ལྟ་བུ་དགེ་བའི་རྩ་བ་ཆད་པས་གཏོང་བ་དང་དྲུག་ཡོད་དེ། བར་མ་
ཤུགས་བླང་བྱ་བ་དང་། །དོན་ཆེ་རྩ་བ་ཆད་པ་ལས། །ཞེས་བཤད་པའི་ཕྱིར། བཞི་པ་
གཟུགས་ཅན་མིན་པའི་ཟག་བཅས་ཀྱི་ཤེས་པ་གཏོང་ཚུལ་ལ་གཉིས། གཟུགས་ཅན་མིན་
པའི་དགེ་བ་ཟག་བཅས་གཏོང་ཚུལ་དང་། གཟུགས་ཅན་མིན་པའི་ཉོན་མོངས་གཏོང་།
ཚུལ་ལོ། །དང་པོ་ལ་ཁམས་གསུམ་གྱི་དགེ་བ་གསུམ་ལས། ཁམས་གོང་མ་གཉིས་ཀྱི་
གཏོང་ཚུལ་སྔར་བཤད་ཟིན་ནས། འདོད་པའི་དགེ་བ་ཟག་བཅས་ནི། དགེ་རྩ་ཆད་པ་དང་།
ཁམས་གོང་དུ་སྐྱེ་བ་བླངས་པ་སྟེ་གཉིས་ཀྱིས་གཏོང་སྟེ། འདོད་གཏོགས་དགེ་བ་གཟུགས་
མིན་ནི། །རྩ་ཆད་གོང་དུ་སྐྱེས་པ་ལས། །ཞེས་བཤད་པའི་ཕྱིར། གང་སྤེལ་ལས། འདོད་པ་
230 །



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ལས་ཆགས་པ་དང་བྲལ་བའི་ཚེ། ཡིད་མི་བདེ་བར་གྱུར་པའི་དགེ་བ་གཏོང་བ་ལྟ་བུ།
ཆགས་པ་དང་བྲལ་བས་གཏོང་བ་གཅིག་ཀྱང་བཤད་དོ། །གཉིས་པ་ནི། ཁམས་གསུམ་གྱི་
ཉོན་མོངས་པ་གཟུགས་ཅན་མིན་པ་རྣམས་ནི། རང་རང་གི་སྤོང་བ་གཉེན་པོས་ཐོབ་པ་
བཅད་ནས། རྣམ་གྲོལ་ལམ་སྐྱེས་པའི་ཚེ་གཏོང་སྟེ། ཉོན་མོངས་པ་ཅན་གཟུགས་མིན་ནི། །
གཉེན་པོ་སྐྱེས་པས་རྣམ་ཉམས་འགྱུར། །ཞེས་བཤད་པའི་ཕྱིར། །
གསུམ་པ་རྟེན་གྱི་ཁྱད་ཆོས་བསྡུས་ཏེ་བསྟན་པ་ལ་གསུམ། རྟེན་དུ་མི་རུང་བའི་གང་
ཟག་ངོས་བཟུང་བ། མི་རུང་བའི་ཤེས་བྱེད་བསྟན་པ། རྟེན་དུ་རུང་བའི་གང་ཟག་ངོས་
བཟུང་བའོ། །དང་པོ་ནི། མི་མིན་པའི་འགྲོ་བ་ངན་སོང་གསུམ་གྱི་གང་ཟག་དང་། མི་ཡིན་
ཡང་བྱང་སྒྲ་མི་སྙན་པ་དང་། ཟ་མ་དང་མ་ནིང་སོགས་སྡོམ་པ་དང་སྡོམ་མིན་གཉིས་ཀའི་
རྟེན་དུ་མི་རུང་སྟེ། ཟ་མ་མ་ནིང་སྒྲ་མི་སྙན། །མཚན་གཉིས་མ་གཏོགས། ཞེས་བཤད་པའི་
ཕྱིར། གཉིས་པ་ནི། འོ་ན་གང་ཟག་དེ་རྣམས་ལ་སྡོམ་པ་དང་སྡོམ་མིན་མི་སྐྱེ་བའི་རྒྱུ་མཚན་
ཅི་སྙམ་ན། ངན་སོང་གི་འགྲོ་བ་གསུམ་ལ་སྡོམ་པ་དང་སྡོམ་མིན་གང་ཡང་མི་སྐྱེ་བའི་རྒྱུ་
མཚན་ཡོད་དེ། གང་དང་ལྡན་པས་སྡོམ་ལྡན་དང་། གང་དང་མི་ལྡན་པས་སྡོམ་མིན་ཅན་དུ་
བྱེད་པའི་གཞི་ངོ་ཚ་དང་ཁྲེལ་ཡོད་ཤས་ཆེན་པོ་མེད་པའི་ཕྱིར་དང་། ཁྱད་པར་དུད་འགྲོ་ནི།
བྱིས་པ་ལྟར་བློ་མི་གསལ་བས་རྣམ་པར་དབྱེ་བ་མི་ཕྱེད་པ་དང་། དམྱལ་བ་དང་། ཡི་དྭགས་
ནི་སྨོན་པ་ལྟར་ཚོར་བ་སྡུག་བསྔལ་གྱིས་རང་དབང་མེད་པར་གཟིར་བ་ཡིན་པའི་ཕྱིར་དང་།
དམྱལ་བ་ན་སྲོག་གཅོད་མ་བྱིན་ལེན་ལོག་གཡེམ་རྫུན་ཕྲ་མ་སྟེ་མི་དགེ་བ་ལྔ་དང་། དེ་དག་
སྤོང་བའི་དགེ་བ་ལྔ་སྟེ་བཅུ་མེད་པའི་ཕྱིར་རོ། །མི་ཡིན་ཡང་ཟ་མ་མ་ནིང་སོགས་ལ། དེ་
གཉིས་གང་ཡང་མི་སྐྱེ་བའི་རྒྱུ་མཚན་ཡོད་དེ། དེ་དག་ལ་ངོ་ཚ་ཤེས་པ་དང་ཁྲེལ་ཡོད་ཤས་
ཆེན་པོ་མེད་པའི་ཕྱིར་དང་། མཚན་གཉིས་པ་ལྟ་བུ། ཕོ་མོ་གཉིས་ཀའི་ཉོན་མོངས་ཤས་ཆེ་
བའི་ཕྱིར་དང་། གཉེན་པོ་སོ་སོར་རྟོག་པ་མི་བཟོད་པའི་ཕྱིར་རོ། །ཁྱད་པར་སྡོམ་མིན་མི་སྐྱེ་
231



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
བ་ནི་སྡིག་པ་བྱ་བའི་བསམ་པ་བརྟན་པོ་མེད་པའི་ཆ་ནས་ཡིན་པའི་ཕྱིར་རོ། །བྱང་སྒྲ་མི་
སྙན་པ་ལ་སྡོམ་མིན་མི་སྐྱེ་བ་ནི། སྡིག་པ་བྱ་བའི་བསམ་པ་མེད་པའི་ཕྱིར་དང་། ཚིག་ཀྱལ་
མ་གཏོགས་པའི་ལུས་ངག་གི་མི་དགེ་བ་དྲུག་མེད་པའི་ཕྱིར་གྱི་ཡིན་ལ། སྡོམ་པ་མི་སྐྱེ་བ་ནི།
ཡང་དག་པར་ལེན་པ་མེད་པ་དང་། ཏིང་ངེ་འཛིན་གྱི་ལམ་མེད་པས། སོ་ཐར་དང་། བསམ་
གཏན་གྱི་སྡོམ་པ་གང་ཡང་མི་སྐྱེ་བའི་ཕྱིར་རོ། །གཞན་ཡང་། ཟ་མ་མ་ནིང་ངན་སོང་བ་
རྣམས་ལ་སྡོམ་པ་དང་སྡོམ་མིན་གང་ཡང་མི་སྐྱེ་སྟེ། ཞིང་ཚངས་སྒོ་ཅན་ལ་འབྲུ་བཟང་པོ་
དང༌། རྩྭ་ངན་པ་གང་ཡང་མི་སྐྱེ་བ་ལྟར་སྡོམ་པ་དང་སྡོམ་མིན་སྐྱེ་བའི་ཞིང་མིན་པའི་
ཕྱིར་རོ། ། །
གསུམ་པ་རྟེན་དུ་རུང་བའི་གང་ཟག་ངོས་བཟུང་བ་ལ། གླིང་གསུམ་གྱི་སྐྱེས་བུ་དང་
བུད་མེད་མཚན་དོན་བྱེད་ནུས་པ་ནི། སྡོམ་པ་གསུམ་གྱི་རྟེན་དུ་རུང་སྟེ། ཡང་དག་པར་
བླངས་པའི་ངེས་འབྱུང་གི་སྡོམ་པ་སྐྱེ་བས་སོ་ཐར་གྱི་རྟེན་དང་། བསམ་གཏན་གྱི་ཉེར་
བསྡོགས་དང་དངོས་གཞི་སྐྱེ་བས་བསམ་གཏན་གྱི་སྡོམ་པའི་རྟེན་དང་། ཟག་མེད་མཐོང་
སྒོམ་སོགས་ཀྱི་ལམ་སྐྱེ་བས་ཟག་མེད་ཀྱི་སྡོམ་པའི་རྟེན་དུ་རུང་བའི་ཕྱིར་རོ། །ལྷ་མི་གཉིས་
ལས་ལྷ་ལ་ཁམས་གསུམ་གྱི་ལྷ་གསུམ་ཡོད་པའི་འདོད་ལྷའི་རྟེན་ལ་བསམ་གཏན་དང་
ཟག་མེད་ཀྱི་ལམ་གཉིས་ཀ་ཐོབ་པ་དང་ཐོབ་ཟིན་གནས་པ་གཉིས་ཆར་ཡོད་པས། དེ་
གཉིས་ཀའི་རྟེན་དུ་རུང་། གཟུགས་ཀྱི་ལྷའི་རྟེན་ལ་བསམ་གཏན་གྱི་སྡོམ་པ་དང་པོར་ཐོབ་
པ་མེད་ཀྱང་ཐོབ་ཟིན་གནས་པ་ཡོད་པ་དང་། ཟག་མེད་ཀྱི་ལམ་ཡང་ཐོབ་ཟིན་གནས་པ་
ཡོད་པས་དེ་གཉིས་ཀའི་རྟེན་དུ་རུང་ཞིང་། གཟུགས་མེད་ཀྱི་ལྷའི་རྟེན་ལ། བསམ་གཏན་
གྱི་སྡོམ་པ་དང་པོར་ཐོབ་པ་དང་ཐོབ་ཟིན་གནས་པ་གཉིས་ཆར་མེད་པས་བསམ་གཏན་གྱི་
སྡོམ་པའི་རྟེན་དུ་མི་རུང་ཡང་ཟག་མེད་ཀྱི་སྡོམ་པའི་ཐོབ་པ་དང་ལྡན་པ་ཡོད་པས་ཟག་མེད་
སྡོམ་པའི་རྟེན་དུ་རུང་བ་ཡིན་ནོ། །འོན་ཀྱང་བསམ་གཏན་ཁྱད་པར་ཅན་ཞེས་གྲགས་པ་
232



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཚངས་པ་ཆེན་པོ་དང་བསམ་གཏན་བཞི་པའི་ནང་ཚན་འདུ་ཤེས་མེད་པའི་ལྷ་གཉིས་ལ་
ཟག་མེད་ཀྱི་སྡོམ་པ་ཐོབ་ཟིན་གནས་པ་ཡང་མེད་དེ། དེ་གཉིས་ཀྱི་རྟེན་གྱི་འཕགས་པའི་
གང་ཟག་མེད་པའི་ཕྱིར་རོ། །དེ་ལྟར་ཡང་འཐད་དེ། ལྷ་ལའང་མི་རྣམས་ལ་གསུམ་མོ། །
འདོད་དང་གཟུགས་སྐྱེས་ལྷ་རྣམས་ལ། །བསམ་གཏན་སྐྱེས་ཡོད་ཟག་མེད་ནི། །བསམ་
གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་མེད་ནའང༌། །ཞེས་
བཤད་པའི་ཕྱིར་རོ། །དེ་ཡན་ཆད་ཀྱི་རྣམ་པར་རིག་བྱེད་མིན་པའི་གཟུགས་ལ་ཉེ་བར་མཁོ་
བའི་བརྡ་ཆད་ལེགས་པར་བཤད་པའི་གནད་མ་སྦས་པར་ལྷུག་པར་བསྟན་པས་ཤེས་ལྡན་
ལ་ཕན་ཐོགས་པར་གྱུར་ཅིག །དེ་དག་ལ་དོགས་པ་ཅུང་ཞིག་དཔྱད་ན། འདོད་པའི་སས་
བསྡུས་ཀྱི་རྣམ་པར་རིག་བྱེད་མིན་པའི་གཟུགས་སྐད་ཅིག་མ་དང་པོའི་རྒྱུར་གྱུར་པའི་འབྱུང་
བ་ཡིན་ན། ད་ལྟར་བ་ཡིན་པས་ཁྱབ་པར་ཐལ། འདོད་གཏོགས་རྣམ་རིག་མིན་སྐད་ཅིག །
ཅེས་སོགས་བཤད་པའི་ཕྱིར་ན་མ་ཁྱབ། འདོད་ན། འདས་པའི་འབྱུང་བ་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། དེའི་རྒྱུ་གང་ཞིག །འབྱུང་བ་ཡིན་པའི་ཕྱིར། དང༌
པོ་དེར་ཐལ། དེ་འི་བྱེད་རྒྱུ་ཡིན་པའི་ཕྱིར། ཡང་འདོད་པའི་སས་བསྡུས་ཀྱི་རྣམ་པར་རིག་
བྱེད་མིན་པའི་རྒྱུར་གྱུར་པའི་འབྱུང་བ་ཡིན་ན། འདོད་པའི་སས་བསྡུས་ཡིན་པས་ཁྱབ་པར་
ཐལ། ཟག་བཅས་ལུས་དང་ངག་གི་ལས། །ཞེས་སོགས་བཤད་པའི་ཕྱིར་ན་མ་ཁྱབ།
འདོད་ན། གཟུགས་ཀྱི་སས་བསྡུས་ཀྱི་འབྱུང་བ་ཆོས་ཅན། དེར་ཐལ། དེའི་ཕྱིར། རྟགས་
སྔར་བཞིན། ཡང་རྣམ་པར་རིག་བྱེད་མིན་པའི་གཟུགས་ཡིན་ན་རྒྱུ་མཐུན་སྐྱེས་ཡིན་པས་
ཁྱབ་པར་ཐལ། རྣམ་རིག་བྱེད་མིན་མ་ཟིན་དང་། །ཞེས་སོགས་བཤད་པའི་ཕྱིར་ན་མ་ཁྱབ། །
འདོད་ན། ཟག་མེད་ཀྱི་ལམ་སྐད་ཅིག་དང་པོར་གྱུར་པའི་གཟུགས་ཆོས་ཅན། དེར་ཐལ་
དེའི་ཕྱིར། རྟགས་སླ། འདོད་ན། མིན་པར་ཐལ། ཆོས་ཅན་ཡིན་པའི་ཕྱིར། ཡང་། ཁྱོད་
རང་གི་རྒྱུ་དུས་ཀྱི་ཀུན་སློང་བསྒྲིབས་ལུང་མ་བསྟན་གྱི་ཤེས་པ་ལ་བརྟེན་ནས་བྱུང་བ་ཡིན་
233



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པར་ཐལ། ཁྱོད་འདོད་པའི་སས་བསྡུས་ཀྱི་གཟུགས་ཡིན་པའི་ཕྱིར་ཞེས་པའི་ཐལ་འགྱུར་
ལ་ཁྱབ་པ་ཡོད་པར་ཐལ། འདོད་པ་ན་ཡང་སྒྲིབ་པ་མེད། །གང་ཕྱིར་ཀུན་སློང་མེད་ཅེས་
བཤད་པའི་ཕྱིར་ཟེར་ན་མ་ཁྱབ། འདོད་ན། འདོད་པའི་སས་བསྡུས་ཀྱི་འཇིག་ལྟས་རྒྱུ་དུས་
ཀྱི་ཀུན་སློང་བྱས་པ་ལ་བརྟེན་ནས་བྱུང་བའི་འདོད་པའི་སས་བསྡུས་ཀྱི་གཟུགས་ཆོས་ཅན།།
དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། མཐོང་བས་སྤང་བྱའི་
རྣམ་ཤེས་ནི། །རབ་ཏུ་འཇུག་བྱེད་ཡིན་ཡིད་ནི། །ཞེས་བཤད་པའི་ཕྱིར། ཡང་བསམ་གཏན་
གྱི་སྡོམ་པ་ཐོབ་པའི་གང་ཟག་ཡིན་ན་བསམ་གཏན་གྱི་སྡོམ་པ་དང་ལྡན་པས་ཁྱབ་པར་
ཐལ། སོ་ཐར་གྱི་སྡོམ་པ་ཐོབ་པའི་གང་ཟག་ཡིན་ན་སོ་ཐར་གྱི་སྡོམ་པ་དང་ལྡན་པས་ཁྱབ།
ཟག་མེད་ཀྱི་སྡོམ་པ་ཐོབ་པའི་གང་ཟག་ཡིན་ན་ཟག་མེད་ཀྱི་སྡོམ་པ་དང་ལྡན་པས་ཁྱབ་
པའི་ཕྱིར་ན་མ་ཁྱབ། རྟགས་གཉིས་འབུད། འདོད་ན། གཟུགས་མེད་ཀྱི་རྟེན་ཅན་གྱི་
འཕགས་པའི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཁྱོད་བསམ་
གཏན་གྱི་སྙོམས་འཇུག་ཟག་བཅས་ཐོབ་པའི་གང་ཟག་ཡིན་པའི་ཕྱིར་ཏེ་ཆོས་ཅན་ཡིན་
པའི་ཕྱིར། འདོད་ན། མིན་པར་ཐལ། ཁྱོད་བསམ་གཏན་གྱི་སྡོམ་པ་བཏང་བའི་གང་ཟག་
ཡིན་པའི་ཕྱིར་ཏེ། ཁྱོད་གཟུགས་མེད་ཁམས་པ་ཡིན་པའི་ཕྱིར་རོ། །ཡང་བསམ་གཏན་གྱི་
སྙོམས་འཇུག་ལ་མཉམ་པར་བཞག་པའི་གང་ཟག་ཡིན་ན་བསམ་གཏན་སྤྱི་སྡོམ་པ་ད་ལྟར་
བ་དང་ལྡན་པས་ཁྱབ་པར་ཐལ། མཉམ་བཞག་འཕགས་ལམ་གནས་དེ་གཉིས། །ད་ལྟར་
དང་ལྡན་ཞེས་བཤད་པའི་ཕྱིར་ན་མ་ཁྱབ། འདོད་ན། བསམ་གཏན་གྱི་སྙོམས་འཇུག་ཟག་
མེད་ལ་མཉམ་པར་བཞག་པའི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་སླ།
འདོད་ན། མིན་པར་ཐལ། ཁྱོད་ཟག་མེད་ཀྱི་སྡོམ་པ་ད་ལྟར་བ་རྒྱུད་ལྡན་གྱི་གང་ཟག་ཡིན་
པའི་ཕྱིར་ཏེ། ཆོས་ཅན་ཡིན་པའི་ཕྱིར། ཡང་འཕགས་ལམ་མཉམ་བཞག་ལ་མཉམ་པར་
བཞག་པའི་གང་ཟག་ཡིན་ན། ཟག་མེད་ཀྱི་སྡོམ་པ་ད་ལྟར་བ་དང་ལྡན་པ་ཁྱབ་པར་ཐལ།
234



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
མཉམ་བཞག་འཕགས་ལམ་གནས་དེ་གཉིས། །ད་ལྟར་དང་ལྡན་ཞེས་བཤད་པའི་ཕྱིར་ན་
མ་ཁྱབ། འདོད་ན། འཕགས་ལམ་ལ་མཉམ་པར་བཞག་བཞིན་པའི་གཟུགས་མེད་ཀྱི་གང་
ཟག་ཆོས་ཅན། དེར་ཐལ། དེའི་ཕྱིར། རྟགས་གསལ་ཆོས་ཅན་གྱིས་འགྲུབ་བོ། །ཡང་
གཟུགས་མེད་ཀྱི་རྟེན་ཅན་གྱི་འཕགས་པའི་གང་ཟག་ཆོས་ཅན། ཁྱོད་ཟག་མེད་ཀྱི་སྡོམ་པ་
དང་ལྡན་པའི་གང་ཟག་ཡིན་པར་ཐལ། ཁྱོད་འཕགས་པའི་གང་ཟག་ཡིན་པའི་ཕྱིར། ཁྱབ་
པ་ཁས། འདོད་ན། ཁྱོད་ཟག་མེད་ཀྱི་སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་རང་གི་རྒྱུད་ཀྱི་ཟག་མེད་ཀྱི་སྡོམ་པ་རྒྱུད་ལྡན་
གྱི་གང་ཟག་ཡིན་པར་ཐལ། ཁྱོད་ཁྱོད་རང་གང་ཞིག །འདོད་པའི་ཕྱིར་ན་མ་ཁྱབ། འདོད་ན།
ཁྱོད་ཀྱི་རྒྱུད་ཀྱི་ཟག་མེད་ཀྱི་སྡོམ་པ་ཡོད་པར་ཐལ། དེའི་ཕྱིར། འདོད་ན། ཁྱོད་ཀྱི་རྒྱུད་ཀྱི་
གཟུགས་ཡོད་པར་ཐལ་ལོ། །འདོད་ན། གཟུགས་མེད་ན་གཟུགས་ཡོད་པར་ཐལ་ལོ། །
ཡང་དེ་ཆོས་ཅན། ཁྱོད་གང་ཟག་གི་རྒྱུད་ཀྱི་ཟག་མེད་ཀྱི་སྡོམ་པ་དང་ལྡན་པའི་གང་ཟག་
ཡིན་པར་ཐལ། ཁྱོད་ཟག་མེད་ཀྱི་སྡོམ་པ་དང་ལྡན་པའི་གང་ཟག་གང་ཞིག །ཟག་མེད་ཀྱི་
སྡོམ་པ་ཡིན་ན་གང་ཟག་གི་རྒྱུད་ཀྱི་ཟག་མེད་ཀྱི་སྡོམ་པ་ཡིན་དགོས་པའི་ཕྱིར་ཏེ། ཤེས་པ་
ཡིན་ན། གང་ཟག་གི་རྒྱུད་ཀྱི་ཤེས་པ་ཡིན་དགོས་པའི་ཕྱིར། འདོད་ན། ཁྱོད་འཕགས་པའི་
གང་ཟག་གི་རྒྱུད་ཀྱི་ཟག་མེད་ཀྱི་སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ། འདོད་པ་
གང་ཞིག །སོ་སོ་སྐྱེ་བོའི་རྒྱུད་ཀྱི་དེ་མེད་པའི་ཕྱིར། འདོད་ན། ཁྱོད་གཟུགས་མེད་ཁམས་
པའི་འཕགས་པའི་རྒྱུད་ཀྱི་ཟག་མེད་ཀྱི་སྡོམ་པ་རྒྱུད་ལྡན་གྱི་གང་ཟག་ཡིན་པར་ཐལ།
འདོད་པ་གང་ཞིག །འདོད་ཁམས་པ་དང་གཟུགས་ཁམས་གང་རུང་གི་འཕགས་རྒྱུད་ཀྱི་
ཟག་མེད་ཀྱི་སྡོམ་པ་རྒྱུད་ལྡན་གྱི་གང་ཟག་མིན་པའི་ཕྱིར། ཕྱི་མ་མ་གྲུབ་ན། ཁྱོད་འདོད་
གཟུགས་གང་རུང་གི་འཕགས་པར་ཐལ་ལོ། །གོང་དུ་འདོད་ན། གཟུགས་མེད་ཁམས་པའི་
འཕགས་པའི་རྒྱུད་ཀྱི་ཟག་མེད་ཀྱི་སྡོམ་པ་ཡོད་པར་ཐལ་ལོ། །ལན་ཅི་སྨྲ་ཟེར་ན། གྲུབ་
235



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཐའ་འདིའི་ལུགས་ལ་འདི་འདྲ་བའི་རིགས་མང་དུ་ཡོད་པས་ལེགས་པར་ཉོན་ཅིག །
འགོག་སྙོམས་ལ་མཉམ་པར་བཞག་བཞིན་པའི་གང་ཟག་ཆོས་ཅན། ཁྱོད་གང་ཟག་གི་རྒྱུད་
ཀྱི་ཡིད་དབང་དང་ལྡན་པའི་གང་ཟག་ཡིན་པར་ཐལ། ཁྱོད་ཡིད་དབང་དང་ལྡན་པའི་གང་
ཟག་གང་ཞིག །ཡིད་དབང་ཡིན་ན་གང་ཟག་གི་རྒྱུད་ཀྱི་ཡིད་དབང་ཡིན་དགོས་པའི་ཕྱིར།
འདོད་ན། དེ་ཆོས་ཅན། ཁྱོད་འགོག་སྙོམས་ལ་མཉམ་པར་བཞག་པའི་གང་ཟག་གི་རྒྱུད་ཀྱི་
ཡིད་དབང་དང་ལྡན་པའི་གང་ཟག་ཡིན་པར་ཐལ། ཁྱོད་གང་ཟག་གི་རྒྱུད་ཀྱི་ཡིད་དབང་
དང་ལྡན་པའི་གང་ཟག་གང་ཞིག །ཁྱོད་འགོག་སྙོམས་ལ་མཉམ་པར་མ་བཞག་པའི་གང་
ཟག་གི་རྒྱུད་ཀྱི་ཡིད་དབང་དང་ལྡན་པའི་གང་ཟག་མིན་པའི་ཕྱིར། འདོད་ན། འགོག་
སྙོམས་མཉམ་པར་བཞག་པའི་གང་ཟག་གི་རྒྱུད་ཀྱི་ཡིད་དབང་ཡོད་པར་ཐལ་ལོ། །འདོད་ན།
དེའི་རྒྱུད་ཀྱི་སེམས་ཡོད་པར་ཐལ་ལོ། །འདོད་ན། དེ་ཆོས་ཅན། ཁྱོད་ཀྱི་རྒྱུད་ཀྱི་སེམས་
མེད་པར་ཐལ། ཁྱོད་སེམས་མེད་ཀྱི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
རྩ་བར་རྟགས་ཕྱི་མ་མ་གྲུབ་ན། དེ་ཆོས་ཅན། ཁྱོད་འགོག་སྙོམས་ལ་མཉམ་པར་མ་བཞག་
པའི་གང་ཟག་ཡིན་པར་ཐལ་ལོ། །
ཡང་ཁོ་ན་རེ། བསམ་གཏན་གྱི་སྡོམ་པ་དང་ལྡན་པའི་གང་ཟག་ཡིན་ན། བསམ་
གཏན་གྱི་སྡོམ་པ་མངོན་གྱུར་དུ་ལྡན་པས་ཁྱབ་པ་ཡོད་པར་ཐལ། སོ་ཐར་གྱི་སྡོམ་པ་དང་
ལྡན་པའི་གང་ཟག་ཡིན་ན། སོ་ཐར་གྱི་སྡོམ་པ་མངོན་གྱུར་དུ་ལྡན་པས་ཁྱབ་པ་ཡོད་པའི་
ཕྱིར་ན་མ་ཁྱབ། རྟགས་མ་གྲུབ་ན། དེར་ཐལ། དེ་ཡིན་ན་སོ་ཐར་གྱི་སྡོམ་པ་ད་ལྟར་བ་དང་
ལྡན་པས་ཁྱབ་པ་ཡོད་པའི་ཕྱིར་ཏེ། སོ་སོར་ཐར་གནས་ཇི་སྲིད་དུ། །ཞེས་སོགས་བཤད་
པའི་ཕྱིར་རོ། །འདོད་ན། བསམ་གཏན་གྱི་སྡོམ་པ་ཐོབ་པའི་གང་ཟག་ཀྱང་ཡིན། མཉམ་
པར་མ་བཞག་པའི་གང་ཟག་ཀྱང་ཡིན་པའི་གཞི་མཐུན་པར་གྱུར་པའི་གང་ཟག་ཆོས་ཅན།
དེར་ཐལ། དེའི་ཕྱིར། རྟགས་སླ། འདོད་ན། ཁྱོད་བསམ་གཏན་གྱི་སྙོམས་འཇུག་ལ་
236



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
།
མཉམ་པར་བཞག་པའི་གང་ཟག་ཡིན་པར་ཐལ་ལོ། །དེས་ན་ཟག་མེད་ཀྱི་སྡོམ་པ་དང་ལྡན་
པའི་གང་ཟག་ལ་དེ་མངོན་གྱུར་དུ་ལྡན་པས་མ་ཁྱབ་པ་ཡང་ཤེས་དགོས་སོ། །ཡང་མཐོང་
ལམ་སྡུག་བསྔལ་ཆོས་བཟོད་པ་ཆོས་ཅན། ཁྱོད་ཟག་མེད་ཀྱི་སྡོམ་པ་འདས་པའི་ཐོབ་པ་
དང་ལྡན་པའི་གང་ཟག་ཡིན་པར་ཐལ། ཁྱོད་འཕགས་ལམ་ཐོབ་མ་ཐག་པའི་གང་ཟག་
ཡིན་པའི་ཕྱིར། འདོད་ན། བསལ་བ་དེར་ཐལ། ཁྱོད་འཕགས་ལམ་འདས་པའི་ཐོབ་པ་
དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་མཐོང་ལམ་སྡུག་བསྔལ་ཆོས་བཟོད་འདས་
པའི་ཐོབ་པ་དང་ལྡན་པའི་གང་ཟག་ཡིན་པའི་ཕྱིར། མ་གྲུབ་ན་དེར་ཐལ། མཐོང་ལམ་སྡུག་
བསྔལ་ཆོས་བཟོད་འདས་པའི་ཐོབ་པ་དང་ལྡན་པའི་གང་ཟག་ཡོད་པ་གང་ཞིག །མཐོང་
ལམ་སྡུག་བསྔལ་ཆོས་ཤེས་པ་དེ་དེ་ཡིན་པའི་ཕྱིར། དང་པོ་མ་གྲུབ་ན་དེར་ཐལ། མཐོང་
ལམ་འདས་པའི་ཐོབ་པ་དང་ལྡན་པའི་གང་ཟག་ཡོད་པའི་ཕྱིར་ཏེ། མཐོང་ལམ་འདས་པ་
ཡོད་པའི་ཕྱིར་ཏེ། འཕགས་ལམ་འདས་པ་ཡོད་པའི་ཕྱིར་རོ། །རྩ་བའི་རྟགས་ཕྱི་མ་མ་གྲུབ་
བྱས་པ་ལ། འོ་ན་མཐོང་ལམ་སྡུག་བསྔལ་ཆོས་བཟོད་འདས་པ་རྒྱུད་ལ་ལྡན་པའི་མཐོང་
ལམ་སྡུག་བསྔལ་ཆོས་ཤེས་པ་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། མཐོང་ལམ་
སྡུག་བསྔལ་ཆོས་ཤེས་པའི་རྒྱུད་ཀྱི་མཐོང་ལམ་སྡུག་བསྔལ་ཆོས་བཟོད་འདས་པ་ཡོད་པར་
ཐལ། དེའི་ཕྱིར། འདོད་ན། དེའི་རྒྱུད་ཀྱི་མཐོང་ལམ་སྡུག་བསྔལ་ཆོས་བཟོད་ཡོད་པར་
ཐལ་ལོ་ཟེར་ན། དེའི་རྒྱུད་ཀྱི་མཐོང་ལམ་སྡུག་བསྔལ་ཆོས་བཟོད་འདས་པ་ཡོད་པར་ཐལ་
བ་ལ་མ་ཁྱབ་ཟེར་དགོས་པར་སེམས་སོ། །ཐལ་འགྱུར་གོང་མ་དེ་དག་གི་ལན་ནི། འདོད་
པའི་རྟེན་ལ་གཟུགས་མེད་དུ་སྐྱེ་བ་བླངས་པའི་གཟུགས་མེད་ཀྱི་འཕགས་པ་ནི། འདོད་པ་
ཁམས་པའི་རྒྱུད་ཀྱི་ཟག་མེད་ཀྱི་སྡོམ་པ་དང་ལྡན་ལ། གཟུགས་ཀྱི་རྟེན་ལ་གཟུགས་མེད་དུ་
སྐྱེ་བ་བླངས་པའི་གཟུགས་མེད་ཀྱི་འཕགས་པ་ནི། འདོད་པ་ཁམས་པའི་རྒྱུད་ཀྱི་ཟག་མེད་
ཀྱི་སྡོམ་པ་དང་གཟུགས་ཁམས་པའི་རྒྱུད་ཀྱི་ཟག་མེད་ཀྱི་སྡོམ་པ་གཉིས་ཀ་དང་ལྡན་ཏེ།
237



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཁམས་གོང་མ་གོང་མར་སྐྱེས་པའི་འོག་མའི་ཟག་མེད་ཀྱི་སྡོམ་པ་མི་གཏོང་བའི་ཕྱིར་རོ། །
དེས་ན་ཁྱོད་འདོད་ཁམས་པ་ཡིན་པར་ཐལ། འདོད་ཁམས་པའི་རྒྱུད་ཀྱི་ཟག་མེད་ཀྱི་སྡོམ་
པ་དང་ལྡན་པ་ཡིན་པའི་ཕྱིར་ལ་མ་ཁྱབ་ཅིང༌། འགོག་སྙོམས་ལ་མཉམ་པར་བཞག་པའི་
གང་ཟག་དེ། མཉམ་པར་མ་བཞག་པའི་གང་ཟག་གི་རྒྱུད་ཀྱི་ཡིད་དབང་དང་ལྡན་པའི་གང་
ཟག་ཡིན་པས་འགོག་སྙོམས་ལ་མཉམ་པར་མ་བཞག་པའི་གང་ཟག་གི་རྒྱུད་ཀྱི་ཤེས་པ་
རྒྱུད་ལྡན་གྱི་གང་ཟག་ཡིན་ན། འགོག་སྙོམས་ལ་མཉམ་པར་མ་བཞག་པའི་གང་ཟག་ཡིན་
པས་མ་ཁྱབ་སྟེ། ཅེས་སོགས་རིགས་འགྲེ་བ་ཡིན་ནོ་ཞེས་ཁོ་བོ་སྨྲ་སྟེ་དེ་ལས་གཞན་དུ་སྨྲ་
ཐབས་མི་འདུག་པའི་ཕྱིར་རོ། །
དེ་ལ་ཡང་། ཁོ་ན་རེ། ས་འཕོས་པའི་དབང་གི་བསམ་གཏན་གྱི་སྡོམ་པ་བཏང་བའི་
གང་ཟག་ཡོད་པར་ཐལ། བསམ་གཏན་གཏོགས་པའི་དགེ་བ་ནི། །ཞེས་སོགས་བཤད་
པའི་ཕྱིར་ན་མ་ཁྱབ། འདོད་ན། དེ་མེད་པར་ཐལ། འདོད་པ་ནས་བསམ་གཏན་དང་པོར་
ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་དེ་ཡང་དེ་ཡིན་ན། བསམ་གཏན་དང་པོ་
ནས་འདོད་པར་ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་དེ་ཡང་དེ་མིན། བསམ་
གཏན་དང་པོ་ནས་བསམ་གཏན་གཉིས་པར་ལས་ཉོན་གྱིས་སྐྱེ་བ་བླངས་མ་ཐག་པའི་གང་
ཟག་དེ་ཡང་དེ་མིན། བསམ་གཏན་གཉིས་པ་ནས་བསམ་གཏན་དང་པོར་ལས་ཉོན་གྱིས་
སྐྱེ་བ་བླངས་མ་ཐག་པའི་གང་ཟག་དེ་ཡང་དེ་མིན་པའི་ཕྱིར་རོ། །དང་པོ་མ་གྲུབ་ན། དེ་
ཆོས་ཅན། ཁྱོད་བསམ་གཏན་གྱི་སྡོམ་པ་བཏང་བའི་གང་ཟག་ཡིན་པར་ཐལ། ཁྱོད་ས་
འཕོས་པའི་དབང་གིས་བསམ་གཏན་གྱི་སྡོམ་པ་བཏང་བའི་གང་ཟག་ཡིན་པའི་ཕྱིར།
རྟགས་ཁས་སོ། །འདོད་ན། མིན་པར་ཐལ། ཁྱོད་བསམ་གཏན་དང་པོར་ལས་ཉོན་གྱིས་
སྐྱེ་བ་བླངས་མ་ཐག་པའི་གང་ཟག་ཡིན་པའི་ཕྱིར། རྟགས་གཉིས་པ་མ་གྲུབ་ན། དེ་ཆོས་
ཅན། ཁྱོད་ས་འཕོས་པའི་དབང་གིས་བསམ་གཏན་གྱི་སྡོམ་པ་བཏང་མ་ཐག་པའི་གང་ཟག་
238



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
ཡིན་པར་ཐལ། ཁྱོད་ས་འཕོས་པའི་དབང་གིས་བསམ་གཏན་གྱི་སྡོམ་པ་བཏང་བའི་གང་
ཟག་གང་ཞིག །ཁྱོད་འདོད་པར་ས་འཕོས་མ་ཐག་པའི་གང་ཟག་ཡིན་པའི་ཕྱིར། འདོད་ན།
ཁྱོད་བསམ་གཏན་གྱི་སྡོམ་པ་བཏང་མ་ཐག་པའི་གང་ཟག་ཡིན་པར་ཐལ། འདོད་པའི་ཕྱིར།
འདོད་ན། ཁྱོད་བསམ་གཏན་གྱི་སྡོམ་པ་བཏང་མ་ཐག་པའི་གང་ཟག་མིན་པར་ཐལ། ཆོས་
ཅན་ཡིན་པའི་ཕྱིར། ཡང་དེ་ཆོས་ཅན། ཁྱོད་ས་འཕོས་པའི་དབང་གིས་སྡོམ་པ་བཏང་བའི་
གང་ཟག་མིན་པར་ཐལ། ཉམས་པའི་དབང་གིས་བསམ་གཏན་གྱི་སྡོམ་པ་བཏང་བའི་གང་
ཟག་ཡིན་པའི་ཕྱིར་ཏེ། ཁྱོད་བསམ་གཏན་གྱི་སྙོམས་འཇུག་ལས་ཉམས་པའི་གང་ཟག་
ཡིན་པའི་ཕྱིར་ཏེ། ཁྱོད་འདོད་པར་ལས་ཉོན་གྱི་སྐྱེ་བ་བླངས་མ་ཐག་པའི་གང་ཟག་ཡིན་
པའི་ཕྱིར་རོ། །རྟགས་གསུམ་པ་མ་གྲུབ་ན། བསམ་གཏན་དང་པོ་ནས་བསམ་གཏན་
གཉིས་པར་ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཆོས་ཅན། ཁྱོད་བསམ་
གཏན་གྱི་སྡོམ་པ་བཏང་བའི་གང་ཟག་ཡིན་པར་ཐལ། ཁྱོད་ས་འཕོས་པའི་དབང་གིས་དེ་
བཏང་བའི་གང་ཟག་ཡིན་པའི་ཕྱིར། འདོད་ན། མིན་པར་ཐལ། ཁྱོད་བསམ་གཏན་གྱི་
སྡོམ་པ་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་བསམ་གཏན་གཉིས་པའི་སས་བསྡུས་
ཀྱི་བསམ་གཏན་གྱི་སྡོམ་པ་དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་བསམ་གཏན་
གཉིས་པར་ལས་ཉོན་གྱིས་སྐྱེ་བ་བླངས་མ་ཐག་པའི་གང་ཟག་ཡིན་པའི་ཕྱིར་རོ། ། །
རྟགས་བཞི་པ་དེ་ཡང་དེས་འགྲེ །གལ་ཏེ་ཞིབ་པར་འདོད་པ་ཁ་ཅིག །བསམ་གཏན་
འོག་མ་ནས་བསམ་གཏན་གོང་མར་སྐྱེ་བ་བླངས་པའི་ཚེ་བསམ་གཏན་འོག་མ་དེའི་སས་
བསྡུས་ཀྱི་སྡོམ་པ་གཏོང་། བསམ་གཏན་གོང་མ་ནས་འོག་མར་སྐྱེ་བ་བླངས་པའི་ཚེ་བསམ་
གཏན་གོང་མ་དེའི་སས་བསྡུས་ཀྱི་བསམ་གཏན་གྱི་སྡོམ་པ་གཏོང་བ་ནི། བསམ་གཏན་
གཏོགས་པའི་དགེ་བ་ནི། །ཞེས་སོགས་ཀྱི་དོན་ནོ་སྙམ་དུ་སེམས་ན། དེ་ཡང་མི་འཐད་དེ།
བསམ་གཏན་གཉིས་པ་ནས་བསམ་གཏན་དང་པོར་ལས་ཉོན་གྱིས་སྐྱེ་བ་བླངས་མ་ཐག་
239



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་གང་ཟག་དེ། ས་འཕོས་པའི་དབང་གིས་བསམ་གཏན་གཉིས་པའི་སས་བསྡུས་ཀྱི་
སྡོམ་པ་བཏང་བའི་གང་ཟག་ཡིན་པར་ཐལ། བསམ་གཏན་དང་པོར་ལས་ཉོན་གྱིས་ས་
འཕོས་པའི་དབང་གིས་བསམ་གཏན་གཉིས་པའི་སས་བསྡུས་ཀྱི་སྡོམ་པ་བཏང་བ་གཅིག་
ཡོད་པའི་ཕྱིར། རྟགས་དོན་གྱི་དངོས། འདོད་ན། དེ་ཆོས་ཅན། ཁྱོད་དེ་མིན་པར་ཐལ།
ཁྱོད་ཉམས་པའི་དབང་གིས་བསམ་གཏན་གཉིས་པའི་སས་བསྡུས་ཀྱི་སྡོམ་པ་བཏང་བའི་
གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཡང་བསམ་གཏན་དང་པོར་ལས་
ཉོན་གྱི་སྐྱེ་བ་ལེན་ཁ་མའི་བསམ་གཏན་གཉིས་པ་དེ། ས་འཕོས་པའི་དབང་གིས་བསམ་
གཏན་གཉིས་པའི་སས་བསྡུས་ཀྱི་བསམ་གཏན་གྱི་སྡོམ་པ་གཏོང་ཁ་མའི་གང་ཟག་ཡིན་
པར་ཐལ། གོང་དུ་འདོད་པ་དེའི་ཕྱིར། འདོད་ན། དེ་ཆོས་ཅན། ཁྱོད་བསམ་གཏན་གྱི་སྡོམ་
པ་གཏོང་ཁ་མའི་གང་ཟག་ཡིན་པར་ཐལ། དེའི་ཕྱིར། འདོད་ན་མིན་པར་ཐལ། ཁྱོད་དེ་
བཏང་བའི་གང་ཟག་ཡིན་པའི་ཕྱིར་ཏེ། ཁྱོད་དེ་ལས་ཉམས་པའི་གང་ཟག་ཡིན་པའི་ཕྱིར་ཏེ།
ཁྱོད་བསམ་གཏན་གཉིས་པའི་སས་བསྡུས་ཀྱི་སྙོམས་འཇུག་ལས་ཉམས་པའི་གང་ཟག་
ཡིན་པའི་ཕྱིར་ཏེ། ཁྱོད་དེ་ནས་བསམ་གཏན་དང་པོར་ལས་ཉོན་གྱིས་སྐྱེ་བ་བླངས་མ་ཐག་
པའི་གང་ཟག་ཡིན་པའི་ཕྱིར་རོ། །
དེས་ན་ཁྱོད་རང་། བསམ་གཏན་གཏོགས་པའི་དགེ་བ་ནི། །ས་འཕོས་ཉམས་པ་
དག་གིས་གཏོང་། །ཞེས་སོགས་རྩ་འགྲེལ་གྱི་དོན་ཅི་ཡིན་སྙམ་ན། བསམ་གཏན་གོང་མ་
ནས་འོག་མར་སྐྱེ་བ་བླངས་པའི་ཚེ་བསམ་གཏན་གོང་མའི་སས་བསྡུས་ཀྱི་དགེ་བ་གཏོང་བ་
དང༌། བསམ་གཏན་འོག་མ་ནས་གོང་མར་སྐྱེ་བ་བླངས་པའི་ཚེ་བསམ་གཏན་འོག་མའི་
སས་བསྡུས་ཀྱི་དགེ་བ་གཏོང་བར་སྔར་བཤད་ཟིན་པ་ལྟར་ཁས་བླངས་པས་གང་གིས་ཀྱང་
མི་གནོད་པའི་ལེགས་བཤད་དུ་ཤེས་པར་གྱིས་ཤིག །ཡང་འབྲས་གནས་ཀྱི་རྟོགས་པ་ཐོབ་
པའི་དབང་གིས་ཟག་མེད་ཀྱི་སྡོམ་པ་གཏོང་བ་གཅིག་ཡོད་པར་ཐལ། འབྲས་བུ་ཐོབ་
240



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
སྦྱངས་ཉམས་པ་ལས། །ཞེས་བཤད་པའི་ཕྱིར་ན་མ་ཁྱབ། འདོད་ན། ཟག་མེད་ཀྱི་སྡོམ་པ་
གཏོང་ཁ་མའི་འཕགས་པ་ཡོད་པའི་ཕྱིར། འདོད་པའི་ཕྱིར། འདོད་ན། ཟག་མེད་ཀྱི་སྡོམ་
པ་ལས་ཉམས་ཁ་མའི་འཕགས་པ་ཡོད་པར་ཐལ་ལོ། །ཡང་ཟག་མེད་ཀྱི་སྡོམ་པ་བཏང་
བའི་འཕགས་པ་ཡོད་པར་ཐལ། ཟག་མེད་ཀྱི་སྡོམ་པ་གཏོང་ཁ་མའི་འཕགས་པ་ཡོད་པར་
ཐལ། འདོད་ན། མེད་པར་ཐལ། འཕགས་པའི་གང་ཟག་ཡིན་ན། ཟག་མེད་ཀྱི་སྡོམ་ལྡན་
ཡིན་དགོས་པའི་ཕྱིར་རོ། །ཡང་ཟག་མེད་ཀྱི་སྡོམ་པ་གཏོང་བ་ཡོད་པར་ཐལ། ཟག་མེད་ཀྱི་
སྡོམ་པའི་གཏོང་རྒྱུ་ཡོད་པའི་ཕྱིར་ཏེ། འབྲས་བུ་ཐོབ་སྦྱང་ཉམས་པ་ལས། །ཞེས་པའི་
གཞུང་དེས་ཟག་མེད་ཀྱི་སྡོམ་པའི་གཏོང་རྒྱུ་བསྟན་པའི་ཕྱིར་ཏེ། བསམ་གཏན་གཏོགས་
པའི་དགེ་བ་ནི། །ཞེས་སོགས་ཀྱི་གཞུང་དེས་བསམ་གཏན་གྱི་སྡོམ་པའི་གཏོང་རྒྱུ་བསྟན་
པའི་ཕྱིར་ཟེར་ན། གཟུགས་མེད་ཀྱི་རྟེན་བཅས་ཀྱི་འཕགས་པ་ཆོས་ཅན། ཁྱོད་ཟག་མེད་
ཀྱི་གཟུགས་དང་ལྡན་པའི་གང་ཟག་ཡིན་པར་ཐལ། ཁྱོད་ཟག་མེད་ཀྱི་སྡོམ་པ་དང་ལྡན་
པའི་གང་ཟག་ཡིན་པའི་ཕྱིར། འདོད་ན། ཁྱོད་གཟུགས་དང་ལྡན་པའི་གང་ཟག་ཡིན་པར་
ཐལ། འདོད་པའི་ཕྱིར། འདོད་ན། ཁྱོད་གཟུགས་ཅན་གྱི་གང་ཟག་ཡིན་པར་ཐལ། འདོད་
པའི་ཕྱིར། འདོད་ན། མ་ཡིན་པར་ཐལ། ཁྱོད་གཟུགས་མེད་ཀྱི་གང་ཟག་ཡིན་པའི་ཕྱིར་རོ། །
དེ་ལྟར་དོགས་པའི་གནས་དཔྱད་པར་བྱ་བ་ཅུང་ཞིག་ཡོད་མོད། ཡི་གེ་མང་པས་འཇིགས་
ཏེ་རེ་ཞིག་བཏང་སྙོམས་སུ་བཞག་པ་ཡིན་པས་བློ་གསལ་དག་དོན་དུ་གཉེར་ན་མཁས་པའི་
ངག་གི་བདུད་རྩི་ཡུན་རིང་དུ་མྱོང་བར་བྱོས་ཤིག །
དེ་སྐད་སྨྲས་པའི་ལེགས་བཤད་ཉིན་བྱེད་གང༌། །ཤེས་ལྡན་ཆུ་བརྒྱའི་ཟེའུ་འབྲུ་
བཞད་པའི་གཉེན། །མི་ཤེས་རྨོངས་པའི་མུན་ཚོགས་འཇོམས་པའི་དགྲ། །ལེགས་བཤད་
ཉི་མའི་ཚ་ཟེར་དབང་པོ་ཡིན། །ལེགས་བཤད་ཟེར་གྱིས་མཁས་པའི་ཡིད་འཕྲོག་ཅིང་། །
ཆོས་མངོན་ཨུཏྤལ་གཞོན་ནུའི་གེ་སར་གཉེན། །གཞན་འགྲེལ་ཟླ་བའི་དངུལ་དཀར་
241



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མདངས་འཕྲོག་པ། །ལེགས་བཤད་འདི་ནི་རྟ་ལྗང་དབང་པོ་ཡིན། །དེ་ལྟ་ན་ཡང་གང་གི་
ལེགས་བཤད་ཀྱི། །ཚ་བའི་རྡུལ་ཕྲེང་གཞོན་ནུ་མ་བཟོད་ནས། །ཕ་རོལ་དྲེགས་པའི་ཡན་
ལག་པད་རབ་ཚལ། །མཁས་པའི་མདུན་སར་ཟུམ་འདི་ག་ལ་འོས། །ལེགས་བཤད་མཛེས་
པའི་འདབ་སྟོངས་མདངས་བཀྲ་ཞིང་། །ཡིད་འོང་གནད་ཀྱི་དྲི་ངད་ཕྱོགས་བརྒྱར་རྒོད། །བློ་
གསལ་བུང་བ་སྡུད་པའི་ཆུ་སྐྱེས་མཆོག །ལེགས་བཤད་འདི་ནི་འདབ་རྒྱའི་དགའ་ཚལ་
ཡིན། །དེ་ལྟ་ན་ཡང་དྲེགས་ལྡན་བུང་བའི་ཚོགས། །གང་གིས་ལེགས་བཤད་བདུད་རྩི་མྱོང་
འདོད་ཀྱང་། །ཚུལ་འདིར་འཇུག་པའི་སྤོབས་པ་མ་བཟོད་ནས། །འདབ་མའི་གར་སྟབས་
བསྒྱུར་བ་ག་ལ་འོས། །དེ་ཕྱིར་དོན་གཉེར་བློ་གསལ་གཞོན་ནུའི་ཚོགས། །ཆོས་མངོན་
བདུད་རྩིའི་ལེགས་བཤད་མྱོང་འདོད་ན། །ལེགས་བཤད་དྲི་རོ་བསྟན་པའི་གཞུང་ལུགས་
མཆོག །ཁོ་བོའི་རྣམ་དཔྱོད་པད་ཚལ་རྟག་ཏུ་བསྟེན། །ཆོས་མངོན་སྤྱི་དང་བྱེ་བྲག་གྲུབ་
མཐའི་གནད། །ལྷག་ཆད་ནོར་བའི་ལྷད་ཀྱིས་མ་སླད་པར། །ཁོ་བོའི་ལེགས་བཤད་ཉིན་
བྱེད་འདི་ལ་གསལ། །དེ་ཕྱིར་འདི་ནི་ཤེས་བྱ་རྣམ་གསལ་ཡིན། །ཚུལ་འདི་མཁས་པའི་
དབུས་ན་མཁས་པར་གྲགས། །ཕྱོགས་ལས་རྣམ་རྒྱལ་འཇམ་དབྱངས་བླ་མ་ཡི། །ཞབས་
ཟུང་གུས་པས་བསྟེན་ནས་སྦྱངས་པ་ཡི། །མངོན་པ་སྨྲ་བ་ནཱ་ག་ཞེས་གྲགས་པས། །སྟོན་པ་
ཡོངས་འདས་སུམ་སྟོང་དྲུག་བརྒྱ་དང་། །དགུ་བཅུ་རྩ་གཉིས་ས་མོ་ལུག་གི་ལོར། །མཁས་
པའི་མདུན་ས་ཡ་ག་ཆོས་སྡིངས་རྩེར། །དཔལ་ལྡན་འབུམ་ཕྲག་གསུམ་པའི་གཞུང་བཞིན་
སྦྱར། །མདོ་རྒྱུད་མན་ངག་རིག་གནས་བསམ་མི་ཁྱབ། །ཐོགས་མེད་སྨྲ་བ་འཇམ་དབྱངས་
ས་སྐྱ་པ། །གང་དེའི་རྗེས་བཟུང་ཤེས་བྱའི་གནས་རྣམས་ཀུན། །རིགས་པས་སྟོན་མཁས་
འབུམ་ཕྲག་གསུམ་པ་རྒྱལ། །ཆོས་མངོན་སྨྲ་འདོད་མཁས་རློམ་མང་ཡོད་ཀྱང་། །རྩ་བ་
འགྲེལ་པ་འགྲེལ་པའི་རྣམ་བཤད་སོགས། །ཚུལ་བཞིན་སྨྲ་ལ་འགྲན་པའི་ཟླ་བྲལ་བ། །
བདག་གི་ཡོངས་འཛིན་འཇམ་དབྱངས་བླ་མ་རྒྱལ། །
242



ཆོས་མངོན་པ་མཛོད་ཀྱི་སྤྱི་དོན་ཤེས་བྱ་རབ་གསལ།
དེ་ལྟར་ཆོས་མངོན་པ་མཛོད་ཀྱི་རྣམ་བཤད་ཤེས་བྱ་རྣམ་གསལ་ཞེས་བྱ་བ་ལས་
གནས་དང་པོའི་ལེགས་བཤད་ཉི་མའི་འོད་ཟེར་འདི་ནི། མཁས་པ་མང་སར་ཚོགས་པའི་
དབུས་ན་མཁས་པའི་གཏམ་གླེང་བ་ལ་མཁས་རློམ་གཞན་གྱིས་མི་སྨྲ་བའི་བརྟུལ་ཤུགས་
ཐོབ་ཅིང་། རྗེ་བཙུན་འཇམ་པའི་དབྱངས་ཀྱི་ཐུགས་རྗེའི་བྱིན་རླབས། བློ་གྲོས་ཀྱི་དབུ་ལ་
རེག་པས་སྐལ་ལྡན་གྱི་གདུལ་བྱ་ཡིད་འཚོ་བར་བྱེད་པའི་མཁས་པའི་མཆོག་འཇམ་
དབྱངས་ཕྱོགས་ལས་རྣམ་པར་རྒྱལ་བའི་ཞབས་རྡུལ་གུས་པར་བསྟེན་པས་ཤེས་བྱའི་
གནས་ལ་ཚུལ་བཞིན་སྨྲ་བའི་སྤོབས་པ་དགེ་བ་ཅན། དཔལ་མང་དུ་ཐོས་པའི་བཙུན་པ་
མངོན་པ་སྨྲ་བ་ཀླུ་སྒྲུབ་ཅེས་བྱ་བས། དཔལ་ཡ་ག་ཆོས་སྡིངས་ཀྱི་ཆོས་གྲྭ་ཆེན་པོར་དོན་
གྲུབ་ཅེས་པ་ས་མོ་ལུག་གི་ལོ། ཟླ་བ་བརྒྱད་པའི་དཀར་ཕྱོགས་ཀྱི་ཚེས་ལ་གྲུབ་པར་སྦྱར་བ་
དགེ་ཤིང་བཀྲ་ཤིས། ། །
༈ ཡོངས་འཛིན་བླ་མའི་ལེགས་གསུངས་ཆོས་མངོན་གྱི། །དཀའ་འགྲེལ་སློབ་བུ་རྡོ་
རྗེའི་མིང་གིས་བཞེངས། །དགེ་དེས་ནད་གནོད་བར་ཆད་ཀུན་ཞི་ཞིང་། །ཚེ་རིང་ནད་མེད་
ཆོས་འབྱོར་རྒྱས་པར་ཤོག །
243



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
༄༅། །རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་
མིག་འབྱེད་ཅེས་བྱ་བ་བཞུགས། །
བྱམས་པའི་ལྷག་བསམ་རབ་དཀར་འོད་ཀྱིས་རྩེན། །བློ་གྲོས་རྣམ་དཔྱོད་གཞུང་
བརྒྱའི་ཀུ་མུད་བཞད། །རྒྱལ་བའི་བསྟན་འཛིན་འཇམ་མགོན་སྐྱིད་གཤོང་པར། །བཀའ་
དྲིན་དྲན་ནས་སླར་ཡང་ཕྱག་བགྱིད་དོ། །འཕགས་ཡུལ་སྟོན་པ་གཉིས་པ་དབྱིག་གི་གཉེན། །
དེ་སྲས་མཁས་པ་དཔྱོད་ལྡན་རྒྱལ་པོའི་སྲས། །མཚིམས་དང་འཇམ་སྒེག་མཉན་ཡོད་བླ་མ་
སོགས། །མངོན་པ་སྨྲ་བ་རྣམས་ལ་བདག་ཅག་དད། །འདིར་ནི་ཆོས་མངོན་གཞུང་གི་
དཔྱིད། །རྒྱུ་འབྲས་རྐྱེན་གྱི་གསལ་བྱེད་འདི། །བློ་གསལ་མཁས་པ་དགའ་བསྐྱེད་ཕྱིར། །
ཅུང་ཟད་འཆད་ཀྱི་སྤྲོ་བས་ལོང་། །
ཞེས་བརྗོད་ནས། བྱེད་རྒྱུ་ལྷན་ཅིག་འབྱུང་བ་དང༌། །ཞེས་སོགས་སྐབས་སུ། རྟོགས་
པར་སླ་ཕྱིར་གཞུང་གི་ཚིག་དོན་བཤད། །ཡིད་ལ་འཇགས་ཕྱིར་རྣམ་གཞག་རིམ་པར་
བཤད། །དཔྱོད་ལྡན་དགྱེས་ཕྱིར་དཀའ་བའི་གནས་ལ་དཔྱད་པའོ། །དང་པོ་ལ། གནས་
གཉིས་པ་དབང་པོ་བསྟན་པའི་མཛོད་འཆད་པ་ལ། ཡུལ་ཅན་དབང་པོའི་རྣམ་གཞག་
བཤད་པ། འདུས་བྱས་ཆོས་ཀྱི་སྐྱེ་ཚུལ་བཤད་པ། རྒྱུ་འབྲས་རྐྱེན་གསུམ་གྱི་རྣམ་གཞག་
བཤད་པ་དང་གསུམ་ཡོད་པའི་གསུམ་པ་འདི་ལ་བཞི། རྒྱུ་བཤད་པ། འབྲས་བུ་བཤད་པ།
རྐྱེན་བཤད་པ། མཚུངས་པ་དེ་མ་ཐག་རྐྱེན་བྱེ་བྲག་ཏུ་བཤད་པའོ། །དང་པོ་ལ་གསུམ།
244



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
དབྱེ་བ་མདོར་བསྟན་པ། རྣམ་གཞག་སོ་སོར་བཤད་པ། དུས་ཀྱི་སྒོ་ནས་དོན་བསྡུ་བའོ། །
དང་པོ་ནི། རྒྱུ་དང་རྐྱེན་དག་མེད་པར་ནི། །སྐྱེ་བས་བསྐྱེད་བྱ་བསྐྱེད་བྱེད་མིན། །ཞེས་པ་
ལས་འཕྲོས་ནས་འོ་ན་རྒྱུ་དེ་ལ་དུ་ཡོད་སྙམ་ན། ཤེས་བྱ་ཆོས་ཅན། རྒྱུ་དེ་ལ་བྱེད་རྒྱུ་དང་།
ལྷན་ཅིག་འབྱུང་བའི་རྒྱུ་དང་། སྐལ་མཉམ་གྱི་རྒྱུ་དང༌། མཚུངས་པར་ལྡན་པའི་རྒྱུ་དང་།
ཀུན་ཏུ་འགྲོ་བའི་རྒྱུ་དང་། རྣམ་པར་སྨིན་པའི་རྒྱུ་དང་དྲུག་ཡོད་དོ་ཞེས་བྱེ་བྲག་སྨྲ་བ་རྣམས་
འདོད་དེ། དེ་ལྟར་བཅོམ་ལྡན་འདས་ཀྱིས་མདོ་ལས་བཤད་པའི་ཕྱིར་རོ། །
འོ་ན་མདོ་ལས་ཇི་ལྟར་བཤད་སྙམ་ན། རྒྱུ་དྲུག་ཆར་ཆབས་ཅིག་ཏུ་ཚང་བར་སྟོན་
པའི་མདོ་ནི་སྔོན་བྱུང་ཡང་ད་ལྟ་ནུབ་ནས་མེད་དེ། གཅིག་ལས་འཕྲོས་པའི་ལུང་ནས།
བརྒྱའི་བར་གྱི་ལུང་སྔོན་བྱུང་ཀྱང་། ད་ལྟ་བཅུ་ལས་འཕྲོས་པ་མན་ཆད་ལས་མེད་པ་བཞིན་
ཡིན་པའི་ཕྱིར་རོ། །འོན་ཀྱང་དོན་གྱིས་རྒྱུ་དྲུག་ཚང་བར་སྟོན་པའི་མདོ་ཡོད་དེ། མདོ་ལས།
མིག་དང་གཟུགས་དག་ལ་བརྟེན་ནས་མིག་གི་རྣམ་པར་ཤེས་པ་སྐྱེའོ། །ལམ་གྱི་ཡན་ལག་
གསུམ་པོ་འདི་དག་ནི་ཡང་དག་པའི་ལྟ་བའི་རྗེས་སུ་འབྲང་བ་ཡིན་ཏེ། ལྷན་ཅིག་སྐྱེས་པའི་
ཚོར་བ་དང་འདུ་ཤེས་དང་སེམས་པའོ། །འདིའི་དགེ་བའི་རྩ་བ་ལས་དགེ་བའི་རྩ་བ་གཞན་
སྐྱེ་བར་འགྱུར་བ་ཆུང་ངུ་དང་ལྷན་ཅིག་གྱུར་པ་ཡོད་ན། གང་ཟག་འདི་ཕྱིས་རྣམ་པར་དག་
པའི་ཆོས་ཅན་དུ་འགྱུར་རོ། །རྟོགས་ནས་ཤེས་པ་དང་མཚུངས་པར་ལྡན་པ་འདི་ནི་མཐོང་
བའི་གཞི་ཅན་གྱི་དད་པའོ། །གང་ཟག་ལོག་པར་ལྟ་བ་ཅན་གྱི་ལུས་ངག་ཡིད་ཀྱི་ལས་ནི།
མི་འདོད་པ་དང་མི་སྡུག་པ་ལ་སོགས་པར་འགྱུར་རོ། །ཆེད་དུ་བསམ་པའི་ལས་བྱས་ཤིང་
བསགས་པ་རྣམ་པར་སྨིན་པའོ་ཞེས་སོགས་བཤད་པའི་ཕྱིར་རོ་ཞེས་འཆད་པ་ལ། བྱེད་རྒྱུ་
ལྷན་ཅིག་འབྱུང་བ་དང་། །སྐལ་མཉམ་མཚུངས་པར་ལྡན་པ་དང༌། །ཀུན་ཏུ་འགྲོ་དང་རྣམ་
སྨིན་དང་། །རྒྱུ་ནི་རྣམ་པ་དྲུག་དུ་འདོད། །ཅེས་སོ། །
གཉིས་པ་རྣམ་གཞག་སོ་སོར་བཤད་པ་ལ། བྱེད་རྒྱུ་སོགས་དྲུག་ལས། དང་པོ་ནི།
2:45



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འོ་ན་རྒྱུ་དྲུག་ལས་བྱེད་རྒྱུ་ཇི་ལྟ་བུ་སྙམ་ན། འདུས་བྱས་ཀྱི་ཆོས་ཐམས་ཅད་དོ། །རང་གི་ངོ་
བོ་ལས་གཞན་པའི་ཆོས་ཐམས་ཅད་རང་གི་བྱེད་རྒྱུའི་རྒྱུ་ཡིན་ཏེ། དེ་ཐམས་ཅད་རང་ཉིད་
སྐྱེ་བ་ལ་གེགས་མི་བྱེད་པའི་ཆོས་གཞན་ཡིན་པའི་ཕྱིར་རོ་ཞེས་འཆད་པ་ལ། རང་ལས་
གཞན་པ་བྱེད་རྒྱུའི་རྒྱུ། །ཞེས་དང་། རང་ལས་རང་གི་ངོ་བོ་མ་གཏོགས་པའི་ཆོས་ཐམས་
ཅད་ནི་ཆོས་འདུས་བྱས་ཀྱི་བྱེད་རྒྱུའི་རྒྱུ་ཡིན་ཏེ། སྐྱེ་བ་ལ་གེགས་མི་བྱེད་པའི་ངོ་བོར་གནས་
པའི་ཕྱིར་རོ་ཞེས་དང་། རྒྱལ་པོ་སྲས་ལས། རང་ལས་གཞན་པ་བྱེད་པའི་རྒྱུ། །ཞེས་བྱ་བ་
ནི་བདག་ཉིད་ལས་གཞན་པ་ཞེས་བྱ་བའི་ཐ་ཚིག་སྟེ། རང་གི་ཡིད་ལ་བྱེད་པ་འགལ་བའི་
ཕྱིར་རང་གི་བདག་ཉིད་ནི་རྒྱུ་མ་ཡིན་ནོ་ཞེས་སོ། །
འོ་ན་འདིར། རང་གི་ངོ་བོ་ལས་གཞན་པ་ཞེས་པ་དེ་ཅི། རང་མ་ཡིན་པ་ཐམས་ཅད་
ཅེས་པའམ། རང་དང་རང་གི་ལྷན་ཅིག་འབྱུང་བ་ལས་གཞན་པ་ཞེས་པའམ། རང་ལས་
རྫས་གཞན་པ་ཞེས་པའམ། རང་གི་རང་ལྡོག་ལས་གཞན་པ་ཞེས་པ་བཞི་པོ་གང་ཡིན།
དང་པོ་ལྟར་ན། འདུས་བྱས་ཀྱི་བྱེད་རྒྱུར་གྱུར་པའི་འདུས་བྱས་མེད་པར་ཐལ་ཏེ། འདུས་
བྱས་མ་ཡིན་པའི་འདུས་བྱས་མེད་པའི་ཕྱིར་རོ། །གཉིས་པ་ལྟར་ན་སེམས་དང་མཚུངས་ལྡན་
གྱི་སེམས་བྱུང་རྣམས་དང་དེའི་མཚན་ཉིད་དེ་སྐྱེ་སོགས་བཞི་རྣམས་སེམས་ཀྱི་བྱེད་རྒྱུ་མ་
ཡིན་པར་ཐལ་ཏེ། དེ་རྣམས་སེམས་ཀྱི་ལྷན་ཅིག་འབྱུང་བ་ལས་གཞན་མ་ཡིན་པའི་ཕྱིར།
འདོད་པར་མི་ནུས་ཏེ། རང་འགྲེལ་ལས། ལྷན་ཅིག་འབྱུང་བའི་ཆོས་རྣམས་ནི་ནམ་ཡང་
དམིགས་པ་མ་ཡིན་གྱི། །བདག་པོའི་རྐྱེན་ནི་འདི་ལ་ལྷག་པ་ཉིད་དོ་ཞེས་བཤད་པའི་
ཕྱིར་རོ། །གསུམ་པ་ལྟར་ན་གསེར་བུམ་ལྟ་བུ་དེ། བུམ་པ་ལས་རྫས་གཞན་ཡིན་པར་ཐལ།
བུམ་པའི་བྱེད་རྒྱུ་ཡིན་པའི་ཕྱིར། བཞི་པ་ལྟར་ན། རང་རེ་རྟོག་གེ་པ་རྣམས་ཀྱི་མཚན་
མཚོན་དུ་བརྡ་སྦྱར་བའི་ལྟོ་ལྡིར་བ་ལྟ་བུ་དེ། བུམ་པའི་བྱེད་རྒྱུར་ཐལ་ལ། བུམ་པ་ལས་
ལྡོག་པ་གཞན་ཡིན་པར་སྙམ་དུ་དོགས་ན། སྤྱིར་བཏང་ལ་འདིར་སྐབས་ཀྱི་རང་གི་ངོ་བོ་
246



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཞེས་པ་དེ་རང་ལྡོག་ལ་བཟུང་བར་སྣང་སྟེ། བརྟེན་པ་དང་བཅས་ལྷག་མ་ནི། དེ་དང་
མཚུངས་པ་དག་ཀྱང་ཡིན་ཞེས་པའི་རང་འགྲེལ་ལས། དེའི་དམིགས་པ་ནི། རང་གི་ངོ་བོ་
དང་ལྷན་ཅིག་འབྱུང་བ་མ་གཏོགས་པའི་ཆོས་ཐམས་ཅད་དོ། །སེམས་ཀྱི་སྐད་ཅིག་དེ་ཡང་
སེམས་ཀྱི་སྐད་ཅིག་གཞན་གྱི་དམིགས་པ་ཡིན་པས་སྐད་ཅིག་གཉིས་ཀྱི་དམིགས་པར་ནི་
ཆོས་ཐམས་ཅད་འགྱུར་ཏེ། དེ་ལྟ་བས་ན་ཆོས་ཀྱི་ཁམས་ནི་རྟག་ཏུ་བརྟེན་པ་དང་བཅས་པ་
ཡིན་ནོ་ཞེས་ཆོས་ཐམས་ཅད་བདག་མེད་སྙམ་དུ་མཉམ་པར་བཞག་པའི་སེམས་སྐད་ཅིག་
དང་པོ་དེས། སྐད་ཅིག་དང་པོ་རང་དང་། རང་དང་ལྷན་ཅིག་འབྱུང་བའི་ཆོས་རང་གི་འཁོར་
གྱི་སེམས་བྱུང་རྣམས་དང་། དེ་དག་གི་མཚན་ཉིད་སྐྱེ་སོགས་བཞི་རྣམས་དམིགས་ཡུལ་དུ་
མི་བྱེད་ལ། དེ་འདྲའི་སེམས་སྐད་ཅིག་གཉིས་པ་དེས་དེ་རྣམས་ཀྱང་དམིགས་པར་བྱེད་
ཅེས་རང་གི་ངོ་བོ་དེ། དེ་འདྲའི་སེམས་སྐད་ཅིག་དང་པོ་དེའི་རང་ལྡོག་དེ་ལ་ངོས་བཟུང་
འདུག་པའི་ཕྱིར་རོ། །
འོན་ཀྱང་ཞིབ་ཏུ་དཔྱད་ན། དེ་འདྲའི་སེམས་སྐད་ཅིག་དང་པོའི་སྟེང་གི་གསལ་རིག་
གི་ཆ་དང་། དེ་ཉིད་ཤེས་པ་ཡིན་པའི་ཆ་སོགས་དེ་དང་ངོ་བོ་གཅིག་ཅིང་ལྡོག་པ་ཐ་དད་པའི་
ཆོས་རྣམས་དེའི་དམིགས་པ་མ་ཡིན་ཀྱང་དེའི་བྱེད་རྒྱུར་བཟུང་དགོས་སམ་སྙམ་སྟེ་འོག་ཏུ་
དཔྱད་པར་བྱའོ། །ཡང་འདི་སྙམ་དུ། མཐོང་སྤང་ཉོན་མོངས་ལས་མཐོང་ལམ་སྐྱེ་བ་ལ་
གེགས་མི་བྱེད་པ་ཐལ་བ་དང་། ཉིན་པར་སྣང་བས་ཉིན་མོ་སྐར་འཛིན་གྱི་ཤེས་པ་སྐྱེ་བ་ལ་
གེགས་མི་བྱེད་པར་ཐལ་བ་དང༌། ཚ་རེག་སྟོབས་ཆེན་པོས་ཀྱང་གྲང་རེག་སྐྱེ་བ་ལ་གེགས་
མི་བྱེད་པར་ཐལ་ཏེ། དེ་དག་དེའི་བྱེད་རྒྱུ་ཡིན་པའི་ཕྱིར་ཏེ། དེ་དག་ལས་རྫས་སམ་ལྡོག་
པ་ཐ་དད་གཞན་པའི་ཆོས་ཡིན་པའི་ཕྱིར། ཁྱབ་པ་ཁས་བླངས་སོ་སྙམ་ན། གནད་ཤེས་
ན་དེ་དག་ལ་འདོད་ལན་ཐེབས་པ་ཡིན་ཏེ། ཆོས་གང་ཞིག་རང་སྐྱེ་བའི་རྒྱུ་རྐྱེན་ནུས་པ་
ཚོགས་ན་གཞན་དག་གིས་གེགས་བྱེད་མི་ནུས་པ་ལ་བསམས་ནས་སྐྱེ་བ་ལ་གེགས་མི་བྱེད་
247



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་ཞེས་བཤད་པ་ཡིན་པས། མཐོང་སྤང་སོགས་དེ་དག་གིས་མཐོང་ལམ་སོགས་སྐྱེ་བའི་རྒྱུ་
རྐྱེན་ཚོགས་ན་གེགས་བྱེད་པར་མི་ནུས་པའི་ཕྱིར་རོ། །དེ་ལྟར་ཡང་རིགས་པའི་གཞུང་
ལུགས་ལས། མ་ཚང་མེད་རྒྱུ་དེ་ལ་ནི། འབྲས་བུ་གང་གིས་ལྡོག་པར་ནུས། །ཞེས་དང༌།
འགྲེལ་བཤད་རྒྱལ་པོ་སྲས་ལས། སྐྱེ་བ་ལ་གེགས་མི་བྱེད་པའི་ངོ་བོར་གནས་པ་འདི་ཞེས་
བྱ་བ་ནི་རྐྱེན་རྣམས་ཚོགས་ན་མཇུག་ཐོག་ཏུ་འབྱུང་བའི་ཆོས་ལ་སྐྱེ་བ་ཞེས་བྱ་སྟེ། དེ་སྐྱེ་བ་
ལ་ཆོས་ཐམས་ཅད་གེགས་མི་བྱེད་པའི་ངོ་བོར་གནས་པ་ཁོ་ན་ཡིན་གྱི། ཐམས་ཅད་ཀྱིས་ནི་
མ་ཡིན་ནོ་ཞེས་ཁོང་དུ་ཆུད་པར་བྱའོ་ཞེས་སོགས་དང་། སྐར་མ་མཐོང་བ་ཡང་རྐྱེན་ཚོགས་
པ་མེད་པ་ཁོ་ནས་མི་སྐྱེ་བ་ཡིན་ནོ་ཞེས་སྦྱར་བར་བྱའོ། །དེའི་ཕྱིར་རང་གི་ངོ་བོ་མ་གཏོགས་
པ་ཆོས་ཐམས་ཅད་ནི་འདུ་བྱས་ཀྱི་བྱེད་པའི་རྒྱུ་ཡིན་ནོ་ཞེས་བྱ་བ་འདི་སོ་ན་འདུག་པ་ཡིན་
ནོ་ཞེས་ལེགས་པར་བཤད་པས་སོ། །
འོ་ན་བྱེད་རྒྱུ་དེ་ལ་སྐྱེ་བ་ལ་གེགས་མི་བྱེད་ཙམ་གྱིས་ཁྱབ་བམ་སྙམ་ན། མ་ཁྱབ་སྟེ།
འབྲས་བུ་དེ་སྐྱེ་བ་ལ་གེགས་མི་བྱེད་ཙམ་གྱི་བྱེད་རྒྱུ་ནུས་མེད་གཅིག་དང་། འབྲས་བུ་དེ་
བསྐྱེད་པའི་བྱ་བ་བྱེད་ནུས་པའི་བྱེད་རྒྱུ་ནུས་ཅན་གཅིག་གཉིས་ཡོད་པའི་ཕྱིར་ཞེས་འཆད་
པ་ལ་རང་འགྲེལ་ལས། འདི་ནི་སྤྱིར་བསྟན་པ་ཡིན་གྱི་བྱེད་རྒྱུའི་རྒྱུའི་གཙོ་བོ་གང་ཡིན་
པ་དེ་ནི། བསྐྱེད་པར་བྱ་བ་ལ་ཡང་ནུས་པ་ཡོད་དེ། དཔེར་ན། མིག་གི་རྣམ་པར་ཤེས་པ་ལ་
མིག་དང་གཟུགས་དག་དང་། ལུས་ལ་ཟས་དང༌། མྱུ་གུ་ལ་སོགས་པ་ལ་ས་བོན་ལ་སོགས་
པ་བཞིན་ནོ་ཞེས་སོ། །དེས་ན་མཚན་གཞི་འདུ་བྱས་ལྟ་བུའི་སྟེང་གི་སྐྱེ་སོགས་བཞི་པོ་དེ་
འདུས་བྱས་ཀྱི་བྱེད་རྒྱུ་ཙམ་ཡིན་ཀྱང་། འདུས་བྱས་ཀྱི་རྒྱུ་དྲུག་གི་ཟླས་ཕྱེ་བའི་བྱེད་རྒྱུ་ནི་མ་
ཡིན་ཏེ། དེ་དེའི་རྒྱུ་དྲུག་གི་ཟླས་ཕྱེ་བའི་ལྷན་ཅིག་འབྱུང་རྒྱུ་ཡིན་པའི་ཕྱིར། དེ་ལྟར་ཡང་
འཐད་དེ། རྒྱལ་པོ་སྲས་ལས། འདུ་བྱས་ཀྱི་ཆོས་ཐམས་ཅད་ནི་བྱེད་པའི་རྒྱུ་ཡིན་ནོ་ཞེས་བྱ་
བ་ནི། བྱེད་པ་ཉིད་རྒྱུ་ཡིན་པས་ན་བྱེད་རྒྱུ་སྟེ། རྒྱུ་གང་ཞིག་ཁྱད་པར་གྱི་མིང་གིས་མ་
248



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བརྗོད་ལ། རྒྱུའི་ངོ་བོ་སྤྱི་བཟུང་ནས་བརྗོད་པ་དེ་ནི་བྱེད་པའི་རྒྱུ་ཡིན་ནོ། །གང་ཞིག་ཁྱད་
པར་གྱི་མིང་དག་གིས་བཤད་པའི་རྒྱུ་གཞན་དག་ཏུ་ནི་ཁྱད་པར་དུ་མ་བྱས་ལ་རྒྱུ་ནི་ཡིན་པ་
དེ་ཉིད་དེའི་ཁྱད་པར་ཡིན་ཏེ། དཔེར་ན་གཟུགས་ཀྱི་སྐྱེ་མཆེད་དུ་བཤད་པ་ལྟ་བུ་ཡིན་ནོ་
ཞེས་བཤད་པས་སོ། །
གཉིས་པ་ལྷན་ཅིག་འབྱུང་རྒྱུ་ལ་མཚན་ཉིད་དང་། མཚན་གཞི་གཉིས། དང་པོ་ནི།
རྒྱུ་གང་ཞིག །ཆོས་དེ་དང་ཕན་ཚུན་འབྲས་བུར་གྱུར་པ་གཙོ་ཆེ་བའི་རིགས་སུ་གནས་པ་དེ་
ཆོས་ཅན། ཁྱོད་ཆོས་དེའི་ལྷན་ཅིག་འབྱུང་རྒྱུ་ཡིན་པའི་མཚན་ཉིད་ཡིན་ཏེ། ཁྱོད་ཀྱིས་དེ་
ལྟར་འཇོག་ནུས་པའི་ཕྱིར། འདིར་མཚན་ཉིད་ལ་གཙོ་ཆེ་བའམ་རིགས་གནས་ཞེས་སྨོས་
དགོས་ཏེ། མཚན་གཞི་བུམ་པ་དེ་ཁོ་རང་གི་རྗེས་མཐུན་གྱི་མཚན་ཉི་ཀྱི་ལྷན་ཅིག་འབྱུང་རྒྱུ་
ཡིན་ཀྱང་། དེ་དེའི་ལྷན་ཅིག་འབྱུང་འབྲས་མ་ཡིན་པའི་ཕྱིར། དེའི་རྗེས་མཐུན་མཚན་ཉིད་
བཞི་པོ་དེའི་ལྷན་ཅིག་འབྱུང་རྒྱུ་མ་ཡིན་པར་ཞེས་འཆད་པ། ལྷན་ཅིག་འབྱུང་གང་ཕན་ཚུན་
འབྲས། །ཞེས་དང་། རང་འགྲེལ་ལས། ཕན་ཚུན་འབྲས་བུ་ཉིད་མེད་བཞིན་དུ་ཡང་ཆོས་ནི་
མཐུན་པའི་མཚན་ཉིད་ཅན་རྣམས་ཀྱི་ལྷན་ཅིག་འབྱུང་བའི་རྒྱུ་ཡིན་ལ། དེ་དག་ནི་དེའི་མ་
ཡིན་པས་ཁ་བསྐང་བར་བྱའོ་ཞེས་དང་། རྒྱལ་སྲས་ལས། ཁ་བསྐང་བ་ཡང་བསྟན་བཅོས་
ཆེན་པོ་ཉིད་ཡིན་པར་རབ་ཏུ་བསྟན་པའི་ཕྱིར་ཏེ། བརྡ་སྤྲོད་པ་ལ་སོགས་པའི་བསྟན་
བཅོས་ཆེན་པོ་དག་ཁ་བསྐང་བ་དང་བཅས་པར་སྣང་ངོ་ཞེས་སོ། །དེས་ན་གཞུང་འདིས་
ཆོས་དེ་དང་ལྷན་ཅིག་འབྱུང་བའི་ཆོས་ཐམས་ཅད་ཆོས་དེའི་ལྷན་ཅིག་འབྱུང་རྒྱུ་མ་ཡིན་ལ།
ཆོས་དེ་ལྷན་ཅིག་འབྱུང་བའི་ཆོས་གང་ཞིག །ཆོས་དེ་དང་ཕན་ཚུན་འབྲས་བུ་ཡིན་པ་དེ།
ཆོས་དེའི་ལྷན་ཅིག་འབྱུང་རྒྱུའི་མཚན་ཉིད་ཡིན་ནོ་ཞེས་སྤྱིར་བཏང་ནས། དམིགས་བསལ་
དེ་དེའི་མཚན་ཉིད་མ་ཡིན་ཏེ། དེས་མཚོན་བྱ་དེ་ལ་མ་ཁྱབ་པའི་སྐྱོན་ཡོད་པའི་ཕྱིར་ཞེས་
བསྟན་པ་ཡིན་ཏེ། རྒྱལ་སྲས་ལས། ལྷན་ཅིག་འབྱུང་བའི་རྒྱུ་ནི་ལྷན་ཅིག་འབྱུང་བ་དག་
249



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡིན་ནོ་ཞེས་མ་བཤད་དོ། །ཅིའི་ཕྱིར་ཞེ་ན། ཆོས་གཅིག་ལྷན་གཅིག་འབྱུང་བ་ཡོད་ཀྱང་
ལྷན་ཅིག་འབྱུང་བའི་རྒྱུ་མ་ཡིན་ཏེ། དཔེར་ན་སྔོན་པོ་ལ་སོགས་པ་རྒྱུར་བྱས་པའི་གཟུགས་
འབྱུང་བ་དག་དང་ལྷན་ཅིག་འབྱུང་མོད་ཀྱི། ཕན་ཚུན་ལྷན་ཅིག་འབྱུང་བའི་རྒྱུ་ནི་མ་ཡིན་པ་
ལྟ་བུའོ། །དེའི་ཕྱིར་ཕན་ཚུན་འབྲས་ཞེས་པའི་དོན་སྨོས་པ་ཡིན་ནོ། །མཚན་ཉིད་འདི་ཡང་
ལྷག་མ་དང་བཅས་པ་ཡིན་ཏེ། དེའི་ཕྱིར་འོག་ནས་ཕན་ཚུན་འབྲས་བུ་ཉིད་མེད་བཞིན་དུ་
ཡང་ཞེས་པ་ནས་ཁ་བསྐང་མ་བྱས་སོ་ཞེས་འཆད་པར་འགྱུར་རོ་ཞེས་བཤད་པས་སོ། །དེས་
ན་མཛོད་ཀྱི་སྐབས་སུ། སྐྱེ་སོགས་བཞི་མཚོན་བྱེད་ལ་མཚན་ཉིད་ཅེས་མིང་བཏགས་པ་ལ་
འཁྲུལ་ནས། མཚན་ཉིད་ལ་ཁྱབ་པ་སྒོ་བཞིའི་སྐྱོན་བསྲུང་མི་དགོས་ཞེས་པའི་བབ་ཅོལ་མ་
སྨྲ་ཞིག་གོ ། །
གཉིས་པ་མཚན་གཞི་ནི། འོ་ན། ལྷན་ཅིག་འབྱུང་གང་ཕན་ཚུན་འབྲས། །ཞེས་པ་
དེའི་མཚན་གཞི་ཇི་ལྟ་བུ་ཞེ་ན། དེ་འཇོག་པའི་ཚུལ་ཡོད་དེ། འབྱུང་བ་བཞི་པོ་དེ་ཕན་ཚུན་
ལྷན་ཅིག་འབྱུང་རྒྱུ་བཞིན་དང་། སེམས་དང་སེམས་ཀྱི་རྗེས་འཇུག་ཕན་ཚུན་ལྷན་ཅིག་
འབྱུང་རྒྱུ་ཡིན་པ་བཞིན་དུ། མཚན་ཉིད་དེ་འདུས་བྱས་ཀྱི་མཚན་བྱེད་སྐྱེ་སོགས་བཞི་པོ་དེ་
མཚན་གཞི་འདུས་བྱས་ཕན་ཚུན་ལྷན་ཅིག་འབྱུང་རྒྱུ་ཡིན་པ་བཞིན་དུ་ཤེས་དགོས་པའི་ཕྱིར་
ཞེས་པ་ལ། འབྱུང་བཞིན་སེམས་ཀྱི་རྗེས་འཇུག་དང་། །སེམས་དང་མཚན་ཉིད་མཚན་གཞི་
བཞིན་ཞེས་སོ། །འོ་ན་སེམས་ཀྱི་རྗེས་འཇུག་ཇི་ལྟ་བུ་སྙམ་ན། སེམས་ཀྱི་རྗེས་འཇུག་ངོས་
འཛིན་པའི་ཚུལ་ཡོད་དེ། སེམས་ཀྱི་འཁོར་དུ་བྱུང་བའི་སེམས་བྱུང་རྣམས་དང་། སེམས་ཀྱི་
རྗེས་འབྲང་གི་བསམ་ཟག་གི་སྡོམ་པ་གཉིས་དང་། སེམས་ཀྱི་མཚན་ཉིད་སྐྱེ་སོགས་བཞི་
དང༌། སེམས་ཀྱི་རྗེས་འཇུག་དེ་དག་གི་མཚན་ཉིད་སྐྱེ་སོགས་བཞི་རྣམས་སེམས་ཀྱི་རྗེས་
འཇུག་ཡིན་པའི་ཕྱིར་ཞེས་འཆད་པ། སེམས་ལས་བྱུང་དང་སྡོམ་གཉིས་དང་། །སེམས་དང་
དེ་དག་གི་མཚན་ཉིད། །སེམས་ཀྱི་རྗེས་འཇུག་ཅེས་སོ། ། །
250



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
འོ་ན་དེ་རྣམས་ལ་སེམས་ཀྱི་རྗེས་འཇུག་ཅེས་འཇོག་པའི་རྒྱུ་མཚན་ཅི་ཡིན་སྙམ་ན།
སེམས་ཀྱི་འཁོར་དུ་བྱུང་བའི་སེམས་བྱུང་དེ་དག་ཆོས་ཅན། ཁྱོད་ལ་སེམས་ཀྱི་རྗེས་འཇུག་
ཅེས་འཇོག་པའི་རྒྱུ་མཚན་ཡོད་དེ། ཁྱོད་དང་སེམས་གཉིས་སྐྱེ་བ་དང་འགག་པ་དང་གནས་
པ་དང་། དུས་གཅིག་པ་དང་། འབྲས་བུ་གཅིག་པ་དང་སོགས་སྒྲས་བསྡུས་པ་རྣམ་སྨིན་གྱི་
འབྲས་བུ་གཅིག་པ་དང་། རྒྱུ་མཐུན་པའི་འབྲས་བུ་གཅིག་པ་དང༌། ཁྱོད་དང་སེམས་གཉིས་
དགེ་ན་དགེ་བར་གཅིག་པ་དང་། མི་དགེ་ན་མི་དགེ་མཉམ་དུ་གཅིག་པ་དང༌། ལུང་དུ་མ་
བསྟན་ན་ལུང་དུ་མ་བསྟན་མཉམ་དུ་གཅིག་པ་སྟེ། རྒྱུ་བཅུ་པོ་ཅི་རིགས་ཀྱི་སྒོ་ནས་གཅིག་
པར་མཚུངས་པའི་ཕྱིར་ཞེས་འཆད་པ། དུས་དང་ནི། འབྲས་སོགས་དགེ་ལ་སོགས་པས་སོ། །
འདིར་རྒྱུ་བཅུ་ཆར་ཀྱིས་གཅིག་པ་ནི་མི་སྲིད་དེ། དགེ་མི་དགེ་ལུང་མ་བསྟན་གསུམ་པོ་
གཅིག་ཏུ་མཚུངས་པ་མི་སྲིད་པའི་ཕྱིར། དེ་ཡང་གསལ་བར་བཤད་ན། དགེ་བར་འགྱུར་
བའི་སེམས་མི་སྐྱེ་བའི་ཆོས་ཅན་གྱི་འཁོར་དུ་བྱུང་བའི་སེམས་བྱུང་ཚོར་བ་ཆོས་ཅན། ཁྱོད་
དེ་ལྟ་བུའི་སེམས་ཀྱི་རྗེས་འཇུག་ཡིན་ཏེ། ཁྱོད་དང་དེ་གཉིས་སྐྱེ་ན་སྐྱེ་མཉམ། འགག་ན་
འགག་མཉམ། གནས་ན་གནས་མཉམ། ཁྱོད་དང་དེ་གཉིས་དུས་ཀྱང་གཅིག་པའི་ཕྱིར།
ཁྱོད་དང་དེ་གཉིས་འབྲས་བུ་སྟེ། བྲལ་འབྲས་དང་སྐྱེས་བུ་བྱེད་འབྲས་ཀྱང་གཅིག་པའི་
ཕྱིར་དང་། རྣམ་སྨིན་འབྲས་བུ་ཡང་གཅིག་པའི་ཕྱིར་དང༌། རྒྱུ་མཐུན་གྱི་འབྲས་བུ་ཡང་
གཅིག་པའི་ཕྱིར་དང་། ཁྱོད་དང་དེ་གཉིས་དགེ་བ་ཡང་གཅིག་པ་སྟེ། རྒྱུ་བརྒྱད་ཀྱི་སྒོ་ནས་
གཅིག་པའི་ཕྱིར་རོ། ། །
འོ་ན་སྐྱེ་འགག་གནས་གསུམ་ལས་གཞན་པའི་དུས་གཅིག་པ་ཞེས་སྨོས་པ་ལ་
དགོས་པ་ཅི་ཡོད་སྙམ་ན། དེ་ལ་དགོས་པ་ཡོད་དེ། མ་འོངས་པ་མི་སྐྱེ་བའི་ཆོས་རྣམས་ལ་
སྐྱེ་འགགས་གནས་གསུམ་མ་ཚང་བས། མ་འོངས་པའི་དུས་སུ་གཅིག་པ་ཙམ་གཅིག་
བསྟན་པའི་ཆེད་ཡིན་པའི་ཕྱིར་རོ། །འོ་ན་འབྲས་བུ་གཅིག་པ་ལས་སོགས་སུ་རྒྱུ་མཐུན་གྱི་
251



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་བུ་དང༌། རྣམ་པར་སྨིན་པའི་འབྲས་བུ་གཅིག་པ་བསྟན་པ་ལ་དགོས་པ་ཅི་ཡོད་
སྙམ་ན། དེ་ལ་དགོས་པ་ཡོད་དེ། བྲལ་འབྲས་དང་སྐྱེས་བུ་བྱེད་འབྲས་ལ་འབྲས་བུ་ཞེས་སྤྱི་
མིང་བྱེ་བྲག་ལ་བཏགས་པའི་གནད་ཀྱིས་རྒྱུ་མཐུན་དང་རྣམ་སྨིན་དེ་གཉིས་ལོགས་སུ་ཕྱེ་བ་
ཡིན་པའི་ཕྱིར། འོ་ན་བདག་པོའི་འབྲས་བུ་གཅིག་པ་ཞེས་འཆད་པའི་རྒྱུ་མཚན་ཅི་ཞེ་ན།
དེའི་རྒྱུ་མཚན་ཡོད་དེ། བདག་འབྲས་ནི་ཀུན་གྱི་ཐུན་མོང་བ་ཡིན་མོད་ཞེས་འཆད་པས།
རྒྱལ་སྲས་ལས། འདིར་འབྲས་བུ་ནི་སྐྱེས་བུ་བྱེད་པའི་འབྲས་བུ་དང་། བྲལ་བའི་འབྲས་བུ་
ཡིན་ཏེ། རྣམ་པར་སྨིན་པ་དང་རྒྱུ་མཐུན་པ་ནི་ལོགས་ཤིག་ཏུ་སྨོས་ཟིན་པའི་ཕྱིར་རོ། །
བདག་པོའི་འབྲས་ནི་ཐམས་ཅད་ཐུན་མོང་ཡིན་པས་མ་སྨོས་སོ་ཞེས་དང༌། སྐྱེ་བ་དང་
གནས་པ་དང་འགག་པ་གཅིག་པ་ཞེས་བྱ་བ་འདི་ཁོ་ནས་དུས་གཅིག་ཏུ་གཏོགས་པ་ཉིད་
བཤད་པ་མ་ཡིན་ནམ་ཞེ་ན། ཐམས་ཅད་ནི་བཤད་པ་མ་ཡིན་ཏེ། མི་སྐྱེ་བའི་ཆོས་ཅན་གྱི་
སེམས་ལ་སེམས་ཀྱི་རྗེས་འཇུག་རྣམས་དུས་གཅིག་ཏུ་གཏོགས་པ་ཡིན་མོད་ཀྱི། དེ་དག་སྐྱེ་
བ་དང་གནས་པ་དང༌། འགག་པ་གཅིག་པ་ནི་མ་ཡིན་ནོ་ཞེས་སོ། །དེས་ན་ལུང་མ་བསྟན་
གྱི་སེམས་མི་སྐྱེ་བའི་ཆོས་ཅན་གྱི་འཁོར་གྱི་སེམས་བྱུང་ཆོས་ཅན། ཁྱོད་སེམས་དེ་དང་རྒྱུ་
བཞི་གཅིག་པ་ཡིན་ཏེ། ཁྱོད་དང་དུས་གཅིག་པ་དང་། འབྲས་བུ་གཅིག་པ་དང་། རྒྱུ་མཐུན་
གྱི་འབྲས་བུ་གཅིག་པ་དང་། ལུང་དུ་མ་བསྟན་པར་གཅིག་པ་ཙམ་ཡིན་པའི་ཕྱིར། ལུང་མ་
བསྟན་སྐྱེ་བའི་ཆོས་ཅན་གྱི་འཁོར་དུ་བྱུང་བའི་སེམས་བྱུང་ཆོས་ཅན། ཁྱོད་དེ་དང་རྒྱུ་བདུན་
གཅིག་པ་ཡིན་ཏེ། དེ་བཞིའི་སྟེང་དུ་སྐྱེ་འགག་གནས་གསུམ་གཅིག་པ་ཡིན་པའི་ཕྱིར་རོ་
ཞེས་འཆད་པ། རྒྱལ་སྲས་ལས། ལུང་དུ་མ་བསྟན་པའི་སེམས་མི་སྐྱེ་བའི་ཆོས་ཅན་ལ་ནི་
དུས་གཅིག་ཏུ་གཏོགས་པ་ཉིད་དང་། འབྲས་བུ་དང་། རྒྱུ་མཐུན་པ་གཅིག་པ་ཉིད་དག་དང་།
ལུང་དུ་མ་བསྟན་པ་ཉིད་དང་བཞིས་སོ། །སྐྱེ་བའི་ཆོས་ཅན་ལ་ནི་བཞི་པོ་དེ་དག་ཉིད་དང་
སྐྱེ་བ་དང་གནས་པ་དང་། འགག་པ་གཅིག་པ་ཉིད་དག་དང་བདུན་གྱིས་སོ་ཞེས་སོ། །དེ་
252



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བཞིན་དུ་ཟག་མེད་མི་སྐྱེ་བ་དང་སྐྱེ་བའི་ཆོས་ཅན་ལ་ཡང་། རྒྱུ་བཞི་དང་བདུན་ཚང་བ་དང་།
མི་དགེ་བ་དང་དགེ་བ་ཟག་བཅས་མི་སྐྱེ་བའི་ཆོས་ཅན་ལ་ཡང་རྒྱུ་ལྔ་དང་བརྒྱད་ཚང་བ་
ཡིན་ཏེ། རྒྱལ་སྲས་ལས། ཟག་པ་མེད་པ་ལ་ཡང་དེ་དང་འདྲ་སྟེ། ལུང་དུ་མ་བསྟན་པ་ཉིད་
འབའ་ཞིག་ཕྱུང་ལ་དགེ་བ་ཉིད་ཀྱིས་བསྣན་པར་ཟད་དོ། །མི་དགེ་བ་དང་དགེ་བ་ཟག་པ་
དང་བཅས་པ་མི་སྐྱེ་བའི་ཆོས་ཅན་ལ་ནི། གཞི་ཇི་ལྟ་བ་བཞིན་དུ་མི་དགེ་བ་ཉིད་ལ་སོགས་
པ་དང་དུས་གཅིག་ཅར་དུ་གཏོགས་པ་ཉིད་དང་། འབྲས་བུ་དང་། རྣམ་པར་སྨིན་པ་དང་།
རྒྱུ་མཐུན་པ་གཅིག་པ་ཉིད་དག་དང་ལྔས་སོ། །དེ་དག་སྐྱེ་བའི་ཆོས་ཅན་ལ་ནི། ལྔ་པོ་དེ་
དག་ཉིད་དང་། སྐྱེ་བ་དང་། གནས་པ་དང་། འགག་པ་གཅིག་པ་ཉིད་དང་བརྒྱད་ཀྱིས་སོ་
ཞེས་བཤད་པས་སོ། །
འོ་ན་སེམས་གང་ཞིག་ལ་རང་གི་ཆོས་དུ་ཞིག་གིས་ལྷན་ཅིག་འབྱུང་རྒྱུ་བྱེད་པ་དང་།
རང་ལ་ཆོས་དུ་ཞིག་གིས་ལྷན་ཅིག་འབྱུང་རྒྱུ་བྱེད་པའི་ཚད་བཟུང་དུ་ཡོད་དམ་སྙམ་ན།
སེམས་རྣམས་ཀྱིས་ནི་ཇི་ལྟར་ཉུང་ན་ཡང་ཆོས་ལྔ་བཅུ་རྩ་བརྒྱད་ཀྱི་ལྷན་ཅིག་འབྱུང་རྒྱུ་བྱེད་
པར་ནུས་ཏེ། དཔེར་ན་བསམ་གཏན་གཉིས་པ་ཡན་གྱི་སས་བསྡུས་མ་སྒྲིབ་ལུང་མ་བསྟན་
གྱི་སེམས་རྣམས་ཀྱིས་རང་གི་འཁོར་གྱི་སེམས་བྱུང་ས་མང་པོ་པ་བཅུ་དང་། དེ་དག་གི་
མཚན་ཉིད་བཞི་བཅུ་དང་། རང་གི་མཚན་ཉིད་བཞི་དང་། རྗེས་མཐུན་གྱི་མཚན་ཉིད་བཞི་
དང་བཅས་པའི་ལྔ་བཅུ་རྩ་བརྒྱད་ཀྱི་ལྷན་ཅིག་འབྱུང་རྒྱུ་བྱེད་པའི་ཕྱིར་དང་། རང་ལ་ཆོས་
ལྔ་བཅུ་རྩ་བཞིས་ལྷན་ཅིག་འབྱུང་རྒྱུ་བྱེད་དེ། རང་གི་རྗེས་མཐུན་གྱི་མཚན་ཉིད་མ་
གཏོགས་པ་རྣམས་ཀྱིས་བྱེད་པའི་ཕྱིར་རོ། །དེ་ཡང་སེམས་ཀྱི་མཚན་ཉིད་བཞིས་ནི།
སེམས་ཀྱི་ལྷན་ཅིག་འབྱུང་རྒྱུ་བྱེད་དེ། དེ་དང་ཉེ་བའི་ཕྱིར། རྒྱལ་པོའི་སྟེ་འཁོར་བཞིན་ནོ། །
རྗེས་མཐུན་བཞིས་ནི་དེ་ལྟར་བྱེད་མི་ནུས་ཏེ། དེ་དང་རིང་པའི་ཕྱིར། རྒྱལ་པོའི་ཉིང་གཡོག་
བཞིན་ནོ་ཞེས་འཆད་པ་རང་འགྲེལ་ལས་སེམས་ནང་དུ་ཉུང་བ་ནི་ཆོས་ལྔ་བཅུ་རྩ་བརྒྱད་ཀྱི་
253



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལྷན་ཅིག་འབྱུང་བའི་རྒྱུ་བྱེད་དེ། དེ་དག་གི་མཚན་གཞི་བཅུ་དང་། རང་གི་མཚན་ཉིད་དང་
མཐུན་པའི་མཚན་ཉིད་བརྒྱད་ཡིན་ནོ། །དེའི་ལྷན་ཅིག་འབྱུང་བའི་རྒྱུ་ནི་ཆོས་ལྔ་བཅུ་རྩ་
བཞི་སྟེ་མཐུན་པའི་མཚན་ཉིད་མ་གཏོགས་པ་རྣམས་སོ་ཞེས་སོ། །དེས་ན། ཆོས་དེ་དང་
ལྷན་ཅིག་འབྱུང་བའི་ཆོས་ཡིན་ན། ཆོས་དེའི་ལྷན་ཅིག་འབྱུང་རྒྱུ་ཡིན་པས་མ་ཁྱབ་སྟེ།
དཔེར་ན་སེམས་ཀྱི་མཐུན་པའི་མཚན་ཉིད་བཞི་པོ་དེ་སེམས་དང་ལྷན་ཅིག་བྱུང་ཡང་
སེམས་ཀྱི་ལྷན་ཅིག་འབྱུང་རྒྱུ་མ་ཡིན་པའི་ཕྱིར་དང་། མཐུན་པའི་མཚན་ཉིད་བཞི་པོ་ཡང་
ཕན་ཚུན་ལྷན་ཅིག་འབྱུང་ཡང་ལྷན་ཅིག་འབྱུང་རྒྱུ་མ་ཡིན་པའི་ཕྱིར་དང༌། དེ་བཞིན་དུ་
སེམས་ཀྱི་རྗེས་འཇུག་རྣམས་ཀྱིས་མཐུན་པའི་མཚན་ཉིད་རྣམས་ཀྱང་སེམས་དང་ལྷན་ཅིག་
འབྱུང་ཞིང་རང་ནང་ཕན་ཚུན་དུ་ཡང་ལྷན་ཅིག་འབྱུང་ཡང་དེ་དག་གི་ལྷན་ཅིག་འབྱུང་རྒྱུ་མ་
ཡིན་པའི་ཕྱིར་དང་། འདོད་པའི་སས་བསྡུས་ཀྱི་བསགས་རྡུལ་ཐོགས་བཅས་ཀྱི་རྡུལ་རྫས་
བརྒྱད་ལྷན་ཅིག་འབྱུང་ཡང་དེ་དག་ལྷན་ཅིག་འབྱུང་རྒྱུ་མ་ཡིན་པའི་ཕྱིར་དང་། སོར་སྡོམ་
གྱིས་བསྡུས་པའི་ཐོགས་མེད་ཀྱི་གཟུགས་རྣམ་པར་རིག་བྱེད་མ་ཡིན་པའི་སྤོང་གཟུགས་
བཞི་འམ་བདུན་རྣམས་ཀྱང་ཕན་ཚུན་ལྷན་ཅིག་འབྱུང་རྒྱུ་མ་ཡིན་པའི་ཕྱིར་དང་། འབྱུང་
འགྱུར་གྱི་གཟུགས་ཐམས་ཅད་རྒྱུ་འབྱུང་བ་དང་ལྷན་ཅིག་འབྱུང་ཡང་དེ་དག་ཕན་ཚུན་ལྷན་
ཅིག་འབྱུང་རྒྱུ་མ་ཡིན་པའི་ཕྱིར་དང་། ཐོབ་བྱའི་ཆོས་ཀྱི་ཐོབ་པ་ལྷན་ཅིག་སྐྱེས་པ་རྣམས་
ཀྱང་། ཐོབ་བྱའི་ཆོས་དེའི་ལྷན་ཅིག་འབྱུང་རྒྱུ་མིན་པའི་ཕྱིར་ཏེ། ཐོབ་པ་རྣམས་ནི་ཤིང་གི་ཕྱི་
ཤུན་ལྟར་ཐོབ་བྱའི་ཆོས་དང་འབྲས་བུ་མི་གཅིག་པའི་ཕྱིར་ཞེས་འཆད་པ། རང་འགྲེལ་
ལས། ལྷན་ཅིག་འབྱུང་བ་ཡིན་ལ་ལྷན་ཅིག་འབྱུང་བའི་རྒྱུའི་རྒྱུ་མ་ཡིན་པ་ཡང་ཡོད་དེ།
ཆོས་ཀྱི་མཐུན་པའི་མཚན་ཉིད་རྣམས་དང་དེ་དག་ཕན་ཚུན་དང་། སེམས་ཀྱི་རྗེས་སུ་འཇུག་
པའི་མཐུན་པའི་མཚན་ཉིད་དང་དེ་དག་ཕན་ཚུན་དང་། རྒྱུར་བྱས་པའི་གཟུགས་ཐོགས་པ་
དང་བཅས་པ་ཕན་ཚུན་དང་། ཐོགས་པ་མེད་པ་ཅུང་ཟད་དང་། ཐམས་ཅད་འབྱུང་བ་དག་ ་
254



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
དང་ལྟ་བུའོ། །ཐོབ་པ་དང་ལྡན་པའི་ཐོབ་པ་ལྷན་ཅིག་སྐྱེས་པ་རྣམས་ཀྱང་ལྷན་ཅིག་འབྱུང་
བ་ཡིན་ལ། ལྷན་ཅིག་འབྱུང་བའི་རྒྱུ་ནི་མ་ཡིན་ཏེ། འབྲས་བུ་དང་རྣམ་པར་སྨིན་པ་དང་རྒྱུ་
མཐུན་པ་ཡང་མིན་པའི་ཕྱིར་རོ་ཞེས་སོགས་སོ། །འདིར་རང་འགྲེལ་ལས་རྒྱུར་བྱས་པའི་
གཟུགས་ཐོགས་པ་དང་བཅས་པ་ཞེས་སྨོས་པ་ལ་རྣམ་དཔྱད་ཡོད་དེ། བསམ་ཟག་གི་སྡོམ་
པས་བསྡུས་པའི་སྤོང་བ་བདུན་ཐོགས་མེད་ཀྱི་གཟུགས་དེ་དག་ཕན་ཚུན་ལྷན་ཅིག་འབྱུང་
རྒྱུ་ཡིན་པར་ཤེས་པའི་ཆེད་ཡིན་པའི་ཕྱིར་ཞེས་འཆད་པ་ལ། རྒྱལ་སྲས་ལས། ཐོགས་པ་
དང་བཅས་པ་སྨོས་པ་ནི་ཐོགས་པ་མེད་པ་བསལ་བའི་ཕྱིར་ཏེ། ཐོགས་པ་མེད་པར་རྣམ་
པར་རིག་བྱེད་ཀྱི་ངོ་བོ་ཉིད་བསམ་གཏན་དང་ཟག་པ་མེད་པའི་སྡོམ་པ་བདུན་ལྟ་བུ་ནི།
ཕན་ཚུན་ལྷན་ཅིག་འབྱུང་བ་ཡང་ཡིན་ལ། ལྷན་ཅིག་འབྱུང་བའི་རྒྱུའི་རྒྱུ་ཡང་ཡིན་ནོ་
ཞེས་སོ། །འདིར་རང་འགྲེ་ལས། ཐོགས་པ་མེད་པ་ཅུང་ཟད་དང་། །ཞེས་པ་འདི་ལ་འགྲེལ་
ཊིཀ་རྣམས་ལས་ངོས་འཛིན་མི་འབྱུང་ཡང་ཁོ་བོས་སྔར་བཤད་པ་ལྟར། སོར་སྡོམ་གྱི་སྤོང་
བདུན་རྣམ་རིག་མིན་པ་ལ་ངོས་བཟུང་བ་ལགས་སོ། །གཞན་ཡང་རང་འགྲེལ་ལས།
དོགས་གཅོད་མང་དག་སྣང་བ་ནི་འོག་མཐའ་དཔྱད་ཀྱི་སྐབས་སུ་འཆད་དོ། །
གསུམ་པ་སྐལ་མཉམ་རྒྱུ་ལ་སྐལ་མཉམ་གྱི་མཚན་ཉིད་སྤྱིར་བཤད། ཟག་བཅས་
སྐལ་མཉམ་བྱེ་བྲག་ཏུ་བཤད། ཟག་མེད་སྐལ་མཉམ་བྱེ་བྲག་ཏུ་བཤད། དེ་ལས་འཕྲོས་
པའི་དོན་ནོ། །དང་པོ་ནི། རང་དང་འདྲ་བའི་སྐལ་མཉམ་ཕྱི་མ་གོ་འབྱེད་པའི་རིགས་གནས་
ཀྱི་འདས་ད་ལྟར་གྱི་དངོས་པོ་ཆོས་ཅན། ཁྱོད་སྐལ་མཉམ་རྒྱུའི་མཚན་ཉིད་ཡིན་ཏེ། ཁྱོད་
ཀྱི་དེ་ལྟར་འཇོག་ནུས་པའི་ཕྱིར། འོ་ན་འདིར་རང་དང་འདྲ་བ་ཞེས་པ་ལ། འདྲ་ཚུལ་ཇི་ལྟར་
སྙམ་ན། རང་དང་འདྲ་བ་དེ་ལ་དགེ་བར་འདྲ་བ། ཉོན་མོངས་པ་ཅན་དུ་འདྲ་བ། མ་སྒྲིབ་
ལུང་མ་བསྟན་དུ་འདྲ་བ་དང་གསུམ་ཡོད་དེ། དགེ་བས་དགེ་བའི་རྒྱུ་བྱེད། གཞན་གཉིས་ཀྱི་
མི་བྱེད། ཉོན་མོངས་པ་ཅན་གྱིས་ཉོན་མོངས་པ་ཅན་གྱི་སྐལ་མཉམ་གྱི་རྒྱུ་བྱེད། གཞན་
255



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཉིས་ཀྱི་མི་བྱེད། མ་བསྒྲིབས་ལུང་མ་བསྟན་གྱིས་མ་སྒྲིབ་ལུང་མ་བསྟན་གྱི་སྐལ་མཉམ་
གྱི་རྒྱུ་བྱེད། དགེ་བ་དང་ཉོན་མོངས་པ་ཅན་གཉིས་ཀྱི་སྐལ་མཉམ་གྱི་རྒྱུ་མི་བྱེད་པའི་
ཕྱིར་རོ། །དགེ་བ་དེ་ལ་ཡང་ཟག་བཅས་ཟག་མེད་གཉིས་ཡོད་པའི་གཉིས་པོ་ཕན་ཚུན་རང་
རང་གི་སྐལ་མཉམ་གྱི་རྒྱུ་བྱེད་ཀྱི། དགེ་བ་ཟག་བཅས་ཀྱི་ཟག་མེད་ཀྱི་སྐལ་མཉམ་གྱི་རྒྱུ་མི་
བྱེད་དེ། ཟག་མེད་སྐད་ཅིག་དང་པོ་ལ་སྐལ་མཉམ་གྱི་རྒྱུ་མེད་པར་བཤད་པའི་ཕྱིར་རོ། ། །
ཉོན་མོངས་པ་ཅན་ལ་མི་དགེ་བ་དང་བསྒྲིབས་ལུང་མ་བསྟན་གཉིས་ཡོད་ཀྱང་། མི་དགེ་
བའི་སྐལ་མཉམ་གྱི་རྒྱུ་ལ་མི་དགེ་བ་ཡིན་པ་སོགས་མི་དགོས་ཏེ། བསྒྲིབས་ལུང་མ་བསྟན་
གྱིས་མི་དགེ་བའི་སྐལ་མཉམ་གྱི་རྒྱུ་བྱེད་པ་ཡང་སྲིད་ལ། མི་དགེ་བས་བསྒྲིབས་ལུང་མ་
བསྟན་གྱི་སྐལ་མཉམ་གྱི་རྒྱུ་བྱེད་པ་ཡང་སྲིད་པའི་ཕྱིར་རོ་ཞེས་འཆད་པ་ལ། སྐལ་མཉམ་རྒྱུ་
ནི་འདྲ་བ་འོ། །ཞེས་དང་། རང་འགྲེལ་ལས། ཆོས་འདྲ་བ་རྣམས་ནི་ཆོས་འདྲ་བ་རྣམས་ཀྱི་
སྐལ་མཉམ་གྱི་རྒྱུ་ཡིན་ཏེ། འདི་ལྟ་སྟེ་དགེ་བའི་ཕུང་པོ་ལྔ་པོ་དག་ནི་ཕན་ཚུན་དགེ་བ་
རྣམས་ཀྱི་ཡིན་ནོ། །ཉོན་མོངས་པ་ཅན་རྣམས་ནི་ཉོན་མོངས་པ་ཅན་རྣམས་ཀྱི་ཡིན་ནོ། །
ལུང་དུ་མ་བསྟན་པ་རྣམས་ནི་ལུང་དུ་མ་བསྟན་པ་རྣམས་ཀྱི་ཡིན་ནོ་ཞེས་སོ། །
གཉིས་པ་ཟག་བཅས་སྐལ་མཉམ་བཤད་པ་ལ། འོ་ན་ཟག་བཅས་ཀྱི་ཆོས་དེ་དང་
དེའི་སྐལ་མཉམ་གྱི་རྒྱུ་ཡིན་པ་ལ། འདྲ་བ་དེ་གསུམ་གང་རུང་གི་ཆོག་གམ་སྙམ་ན། དེ་མི་
ཆོག་སྟེ། ཟག་བཅས་ལ་སྤང་བྱ་རིགས་ལྔར་ངེས་པས། སྤང་བྱ་རིགས་ལྔ་ལ་རང་རང་གི་
རིགས་ཀྱི་སྤང་བྱ་རིགས་མཐུན་དེ་སྐལ་མཉམ་གྱི་རྒྱུར་དགོས་པའི་ཕྱིར་ཏེ། སྡུག་བསྔལ་
མཐོང་སྤང་གི་སྐལ་མཉམ་གྱི་རྒྱུ་ལ། སྡུག་བསྔལ་མཐོང་སྤང་ཡིན་པའི་ཁྱབ་པ་ནས་སྒོམ་
སྤང་གི་སྐལ་མཉམ་གྱི་རྒྱུ་ལ་སྒོམ་པས་སྤང་བྱ་ཡིན་པའི་ཁྱབ་པའི་ཕྱིར་རོ། །འོ་ན་སྤང་བྱ་
རིགས་ལྔའི་སྐལ་མཉམ་གྱི་རྒྱུ་ལ། སྤང་བྱ་དེ་དང་དེར་རིགས་མཐུན་པ་ཙམ་གྱིས་ཆོག་གམ་
སྙམ་ན། དེ་ཡང་མི་ཆོག་སྟེ། སྤང་བྱ་རིགས་ལྔ་ལ་ཡང་ས་དགུར་ངེས་པས། འདོད་པའི་ས་
256



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
བསྡུས་ཀྱི་སྤང་བྱ་རིགས་ལྔའི་སྐལ་མཉམ་རྒྱུ་ལ་འདོད་པའི་སས་བསྡུས་ཡིན་པའི་ཁྱབ་པ་
ནས་སྲིད་རྩེའི་སས་བསྡུས་ཀྱི་སྤང་བྱ་རིགས་ལྔའི་སྐལ་མཉམ་ཀྱི་རྒྱུ་ཡིན་ན། སྲིད་རྩེའི་ས་
བསྡུས་ཡིན་པའི་ཁྱབ་པའི་ཕྱིར། འོ་ན་ས་དེ་བསྡུས་ཀྱི་སྤང་བྱ་རིགས་ལྔའི་རྒྱུ་ལ་ས་དེ་
བསྡུས་ཀྱི་སྤང་བྱ་རིགས་ལྔར་རིགས་མཐུན་པ་ཙམ་གྱི་ཆོག་གམ་སྙམ་ན། དེ་ཡང་མི་ཆོག་སྟེ།
ས་དེ་བསྡུས་ཀྱི་སྤང་བྱ་རིགས་ལྔའི་སྐལ་མཉམ་རྒྱུ་ཡིན་པ་ལ་ས་དེས་བསྡུས་ཤིང་སྤང་བྱ་
རིགས་མཐུན་སྔར་སྐྱེས་པ་འདས་པ་དང་། ད་ལྟར་བ་གང་རུང་ཡིན་པ་ཞིག་དགོས་པའི་
ཕྱིར་ཏེ། འདས་པས་འདས་ད་ལྟར་མ་འོངས་པ་གསུམ་གྱི་སྐལ་མཉམ་གྱི་རྒྱུ་བྱེད། ད་ལྟར་
བས་ད་ལྟར་བ་དང་མ་འོངས་པའི་སྐལ་མཉམ་གྱི་རྒྱུ་བྱེད། མ་འོངས་པ་ཡིན་ན་སྐལ་མཉམ་
གྱི་རྒྱུ་མི་བྱེད་པའི་ཁྱབ་པའི་ཕྱིར་ཏེ། མ་འོངས་པ་ལ་སྔ་ཕྱིའི་རིམ་པ་མེད་པའི་ཕྱིར་རོ་ཞེས་
འཆད་པ་ལ། རང་རིས་ས་པའོ་སྔར་སྐྱེས་རྣམས། །ཞེས་དང་། །
རང་འགྲེལ་ལས། འདི་དག་ལ་རང་གི་རིས་དང་ས་ཡོད་པས་རང་གི་རིས་དང་ས་པ་
དག་ཡིན་ནོ། །རིས་ནི་ལྔ་སྟེ། སྡུག་བསྔལ་མཐོང་བའི་སྤང་བར་བྱ་བ་ནས་སྒོམ་པས་སྤང་
བར་བྱ་བའི་བར་རོ། །ས་ནི་དགུ་སྟེ་འདོད་པའི་ཁམས་དང་། བསམ་གཏན་དང་གཟུགས་
མེད་པ་བརྒྱད་དོ། །ཞེས་སོགས་དང༌། སྔར་སྐྱེས་པ་རྣམས་ནི་ཕྱི་མ་མ་སྐྱེས་པ་དང་མ་
སྐྱེས་པ་རྣམས་ཀྱི་སྐལ་པ་མཉམ་པའི་རྒྱུ་ཡིན་ནོ། །མ་འོངས་པ་ཁོ་ན་སྐལ་པ་མཉམ་པའི་
རྒྱུ་མ་ཡིན་ཞེས་བྱ་བ་འདི་ངག་ལས་སྨྲས་པ། བསྟན་བཅོས་ལས་ཏེ། སྐལ་པ་མཉམ་པའི་རྒྱུ་
གང་ཞེ་ན། དགེ་བའི་རྩ་བ་སྔར་བྱུང་བ་རྣམས་ནི་རང་གི་ཁམས་ན་དགེ་བའི་རྩ་བ་ཕྱིས་
འབྱུང་བ་རྣམས་དང་དེ་དག་དང་མཚུངས་པར་ལྡན་པའི་ཆོས་རྣམས་ཀྱི་སྐལ་པ་མཉམ་པའི་
རྒྱུ་ཡིན་ནོ། །དེ་ལྟར་ན་འདས་པ་རྣམས་ནི་འདས་པ་དང་། ད་ལྟར་བྱུང་བ་རྣམས་ཀྱི་ཡིན་ནོ། །
འདས་པ་དང་ད་ལྟར་བྱུང་བ་རྣམས་ནི་མ་འོངས་པ་རྣམས་ཀྱི་ཡིན་ནོ་ཞེས་བརྗོད་པར་བྱའོ་
ཞེས་འབྱུང་ངོ་ཞེས་སོགས་དང་། དེ་ནི་མ་ཡིན་ཏེ། སྐལ་པ་མཉམ་པའི་རྒྱུ་ནི་རྒྱུ་མཐུན་པའི་
257



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་བུ་དང་བཅས་པ་ཡིན་ན། དེ་ཡང་མ་འོངས་པ་ལ་རིགས་པ་མ་ཡིན་ཏེ། སྔ་ཕྱི་མེད་
པའི་ཕྱིར་རོ། །བྱུང་ཟིན་པ་ཡང་མ་འོངས་པའི་རྒྱུ་མཐུན་པར་མི་རུང་སྟེ། དཔེར་ན་ད་ལྟའི་
འདས་པ་བཞིན་ནོ། །རྒྱུ་བས་འབྲས་བུ་སྔ་བ་མི་རུང་སྟེ། སྐལ་པ་མཉམ་པའི་རྒྱུ་མ་འོངས་
པ་ནི་མེད་དོ་ཞེས་སོ། །འོ་ན་ད་ལྟར་བས་མ་འོངས་པའི་སྐལ་མཉམ་ཀྱི་རྒྱུ་བྱེད་མོད། ད་
ལྟར་བས་ད་ལྟར་བའི་སྐལ་མཉམ་གྱི་རྒྱུ་ཇི་ལྟར་བྱེད་སྙམ་ན། གཞུང་དངོས་བསྟན་ལས་མ་
བཤད་ཀྱང་རིགས་པས་ཐོབ་པ་འདྲ་སྙམ་ཁོ་བོས་བཤད་པ་ལགས་སོ། །དེས་ན་ཟག་
བཅས་སྐལ་མཉམ་གྱི་རྒྱུའི་མཚན་ཉིད་ནི་རང་གི་ས་པའི་རང་རིས་ཀྱིས་སྤང་བྱ་རིགས་ལྔ་
གང་རུང་གི་རིགས་འདྲ་ཕྱི་མ་གོ་འབྱེད་པའི་ཟག་བཅས་འདས་ད་ལྟར་གང་རུང་གི་དངོས་
པོ་དེའོ་ཞེས་བྱ་སྟེ་འོག་ནས་འབྱུང་ངོ༌། །
གཉིས་པ་ཟག་མེད་སྐལ་མཉམ་གྱི་རྒྱུ་འཆད་པ་ལ། གོང་གི་རང་རིས་ས་པའོ། །ཞེས་
པ་ལ་འཕྲོས་ནས། འོ་ན་ཆོས་དེའི་སྐལ་མཉམ་གྱི་རྒྱུ་ཡིན་པ་ལ་ཆོས་དེ་དང་རང་གི་རིས་
དང་ས་པ་ཡིན་པ་ཞིག་དགོས་སམ་སྙམ་ན། ཟག་བཅས་ལ་དེ་ལྟར་ཡིན་ཀྱང་། ཟག་མེད་
ལ་མི་དགོས་ཏེ། ཟག་མེད་ས་དགུའི་ལམ་བདེན་རྣམས་ནི། ཕན་ཚུན་སྐལ་བ་མཉམ་པའི་
རྒྱུ་ཡིན་པའི་ཕྱིར་ཏེ། ཟག་མེད་ཀྱི་ལམ་རྣམས་ནི་བློ་བུར་གྱི་མགྲོན་པོ་བཞིན་དུ་ས་དེའི་
སྲེད་པ་རིས་སུ་མ་བཅད་ཅིང་། ལྟ་བས་བདག་གིར་མ་བྱས་པའི་ཕྱིར་རོ། །འོ་ན་ཟག་མེད་
ས་དགུ་པོ་ཐམས་ཅད་ཀྱིས་ཐམས་ཅད་ཀྱི་སྐལ་མཉམ་གྱི་རྒྱུ་བྱེད་པ་ཡིན་ནམ་སྙམ་ན། དེ་
ཡང་མ་ཡིན་ཏེ། ཟག་མེད་ས་དགུ་པོ་མཉམ་པས་མཉམ་པ་དང་། དམན་པས་ཁྱད་པར་ཅན་
གྱི་སྐལ་མཉམ་གྱི་རྒྱུ་བྱེད་པ་ཡིན་གྱི། ཁྱད་པར་ཅན་གྱི་དམན་པའི་རྒྱུ་བྱེད་པ་མིན་པའི་ཕྱིར་
ཞེས་འཆད་པ་ལ། ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་ཡིན། །
ཞེས་དང་། རང་འགྲེལ་ལས། མི་ལྕོགས་པ་མེད་པ་དང་། བསམ་གཏན་ཁྱད་པར་ཅན་དང༌།
བསམ་གཏན་བཞི་དང་། གཟུགས་མེད་པ་གསུམ་དག་གི་ལམ་གྱི་བདེན་པ་ནི་ཕན་ཚུན་དུ་
258



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
སྐལ་བ་མཉམ་པའི་རྒྱུ་ཡིན་ནོ། །དེ་ཅིའི་ཕྱིར་ཞེ་ན། འདི་ནི་ས་དེ་དག་ཏུ་གློ་བུར་དུ་འོངས་
པ་མ་ཡིན་ལ། ས་དེ་པའི་སྲེད་པ་དག་གི་ནི་བདག་གིར་མ་བྱས་པའི་ཕྱིར་ཞེས་སོགས་སོ། །
འོ་ན་ས་དགུའི་ལམ་བདེན་དེ་དག་མཉམ་པ་དང་ཁྱད་པར་ཅན་དུ་ཇི་ལྟར་འཇོག་
སྙམ་ན། འདི་ནི་ཁོ་བོས་བཤད་པར་བྱ་སྟེ། འདི་ལ་བཞི། ལམ་གྱི་སྒོ་ནས་བཞག་པ།
དབང་པོའི་སྒོ་ནས་བཞག་པ། རྒྱུའི་སྒོ་ནས་བཞག་པ། དེ་ལ་དོགས་པ་སྤང་བའོ། །དང་
པོ་ནི། ས་དགུའི་ལམ་བདེན་རྣམས་ནི་ལམ་གྱི་སྒོ་ནས་ཕན་ཚུན་སྐལ་མཉམ་གྱི་རྒྱུ་བྱེད་
ཚུལ་ཡོད་དེ། མཐོང་ལམ་སྡུག་བསྔལ་ཆོས་བཟོད་ནི། རང་དང་མཉམ་པ་ཆོས་བཟོད་མ་
འོངས་པ་ནས་རང་བས་ཁྱད་པར་འཕགས་པ་མི་སྐྱེ་བའི་ཤེས་པ་སྐྱེ་བ་དང་མ་འོངས་པའི་
བར་གྱི་སྐལ་མཉམ་གྱི་རྒྱུ་བྱེད། མི་སྐྱེ་བ་ཤེས་པ་ནི་རང་བས་ཁྱད་པར་འཕགས་པ་མེད་
པའི་ཕྱིར་དང་མཉམ་པ་མི་སྐྱེ་བ་ཤེས་པ་མ་འོངས་པའི་སྐལ་མཉམ་གྱི་རྒྱུ་བྱེད་པའི་ཕྱིར་དང་།
དེ་བཞིན་དུ་མཐོང་ལམ་རྣམས་ནི་མཐོང་ལམ་ཕྱི་མ་དང༌། སྒོམ་ལམ་ཟག་མེད་དང་མི་སློབ་
གསུམ་གྱི་སྐལ་མཉམ་གྱི་རྒྱུ་བྱེད་པའི་ཕྱིར་དང་། དེ་བཞིན་སྒོམ་ལམ་ཐམས་ཅད་ནི་སྒོམ་
ལམ་ཕྱི་མ་དང༌། མི་སློབ་ལམ་སྟེ་གཉིས་དང་། མི་སློབ་ལམ་ནི་མི་སློབ་ལམ་ཕྱི་མ་སྟེ་
གཅིག་གི་སྐལ་མཉམ་གྱི་རྒྱུ་བྱེད་པའི་ཕྱིར་ཞེས་འཆད་པ། རང་འགྲེལ་ལས། སྡུག་བསྔལ་
ལ་ཆོས་ཤེས་པའི་བཟོད་པ་ནི་དེ་ཉིད་མ་འོངས་པ་དང༌། མི་སྐྱེ་བ་ཤེས་པའི་བར་ཁྱད་པར་
ཅན་གྱི་རྒྱུ་ཡང་ཡིན་ནོ། །མི་སྐྱེ་བ་ཤེས་པ་ནི་ཁྱད་པར་ཅན་གཞན་མེད་པའི་ཕྱིར་མི་སྐྱེ་ཤེས་
པ་ཁོ་ནའི་ཡིན་ནོ། །མཐོང་བ་དང་སྒོམ་པ་དང་མི་སློབ་པའི་ལམ་རྣམས་ནི་གསུམ་དང་
གཉིས་དང་གཅིག་དག་གི་ཡིན་ནོ་ཞེས་སོ། །
གཉིས་པ་དབང་པོའི་སྒོ་ནས་བཞག་པ་ནི། ལམ་བདེན་རྣམས་དབང་པོའི་སྒོ་ནས་
སྐལ་མཉམ་གྱི་རྒྱུ་བྱེད་ཚུལ་ཡོད་དེ། དབང་བརྟུལ་དད་པའི་རྗེས་འབྲང་གི་ལམ་བདེན་ནི་
དད་པའི་རྗེས་འབྲང་གི་ལམ་དང་ཆོས་ཀྱི་རྗེས་འབྲང་། དད་མོས་མཐོང་ཐོབ། དུས་སྦྱོར་
259



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དུས་མི་སྦྱོར་གྱི་ལམ་བདེན་ཏེ་དྲུག་གི་སྐལ་མཉམ་གྱི་རྒྱུ་བྱེད། དེ་བཞིན་དུ་དད་མོས་ཀྱི་
ལམ་བདེན་དེ་དད་མོས་ཀྱི་ལམ་སོགས་བཞི་དང་། དུས་སྦྱོར་གྱི་ལམ་བདེན་དེ་དུས་སྦྱོར་
རང་དང་དུས་མི་སྦྱོར་གྱི་ལམ་བདེན་ཏེ་གཉིས་དང་། དུས་མི་སྦྱོར་ལམ་བདེན་ནི་དུས་མི་
སྦྱོར་གྱི་ལམ་བདེན་མ་འོངས་པ་ཁོ་ནའི་སྐལ་མཉམ་གྱི་རྒྱུ་བྱེད་པའི་ཕྱིར་དང་། དེ་བཞིན་དུ་
ཆོས་རྗེས་འབྲང་གི་ལམ་བདེན་ནི་ཆོས་ཀྱི་རྗེས་འབྲང་རང་དང་། མཐོང་ཐོབ་དང་དུས་མི་
སྦྱོར་གྱི་ལམ་བདེན་གསུམ་གྱི་རྒྱུ་བྱེད། མཐོང་ཐོབ་ཀྱི་ལམ་དེ་གཉིས་དང་དུས་མི་སྦྱོར་གྱི་
ལམ་དེ་གཅིག་ཁོ་ནའི་སྐལ་མཉམ་གྱི་རྒྱུ་བྱེད་པའི་ཕྱིར་ཞེས་འཆད་པ། དེ་ལ་ཡང་དབང་པོ་
བརྟུལ་པོའི་ལམ་ནི། དབང་པོ་རྟུལ་པོ་དང་རྣོན་པོའི་ལམ་གྱི་རྒྱུ་ཡིན་ལ། དབང་པོ་རྣོན་པོའི་
ལམ་ནི་རྣོན་པོའི་ལམ་ཁོ་ནའི་ཡིན་ཏེ། འདི་ལྟ་སྟེ་དད་པས་རྗེས་སུ་འབྲང་བ་དང་། དད་
པས་མོས་པ་དང་། དུས་ཀྱི་རྣམ་པར་གྲོལ་བའི་ལམ་ནི་དྲུག་དང་བཞི་དང་གཉིས་དག་གི་
ཡིན་ནོ། །ཆོས་ཀྱི་རྗེས་སུ་འབྲང་བ་དང་མཐོང་བས་ཐོབ་པ་དང་དུས་དང་མི་སྦྱོར་བར་རྣམ་
པར་གྲོལ་བའི་ལམ་རྣམས་ནི་གསུམ་དང་གཉིས་དང་གཅིག་གི་ཡིན་ནོ་ཞེས་སོ། །འོ་ན་
ཉན་ཐོས་ཞུགས་པ་དབང་རྣོན་ཆོས་ཀྱི་རྗེས་འབྲང་གི་ལམ་དེ། ཉན་ཐོས་ཞུགས་པ་དབང་
བརྟུལ་དད་པའི་རྗེས་སུ་འབྲང་བའི་སྐལ་མཉམ་མ་ཡིན་པ་བདེན་མོད། དེ་ཉན་ཐོས་འབྲས་
གནས་དབང་བརྟུལ་དད་པས་མོས་པའི་ལམ་གྱི་སྐལ་མཉམ་གྱི་རྒྱུར་རིགས་ཏེ། འབྲས་
གནས་དབང་བརྟུལ་དེ་ལམ་གྱི་སྒོ་ནས་མཆོག་ཡིན་པའི་ཕྱིར་རོ་སྙམ་ན། མ་ཁྱབ་སྟེ། དེ་དེ་
ལས་དབང་པོའི་སྒོ་ནས་ཁྱད་པར་ཅན་ཡིན་པའི་ཕྱིར་རོ། །
འོ་ན་ཁོ་ན་རེ། དགྲ་བཅོམ་དུས་སྦྱོར་གྱི་ལམ་དེ། ཕྱིར་མི་འོང་དབང་རྣོན་མཐོང་ཐོབ་
ཀྱི་སྐལ་མཉམ་གྱི་རྒྱུར་འགྱུར་ཏེ། ཕྱིར་མི་འོང་དབང་རྣོན་དེ་དགྲ་བཅོམ་དབང་བརྟུལ་ལས་
དབང་པོའི་སྒོ་ནས་ཁྱད་པར་ཅན་ཡིན་པའི་ཕྱིར་ཞེ་ན། དེ་ཡང་མི་མཚུངས་ཏེ། དགྲ་བཅོམ་
པ་ནི་ལམ་ཕྱི་མ་མི་སློབ་ལམ་ལ་གནས་པ་ཡིན་པས་འབྲས་བུ་སྔར་བྱུང་ལ་རྒྱུ་ཕྱིས་འབྱུང་བ་
260



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
དེ་འདྲ་མི་སྲིད་པའི་ཕྱིར་རོ་ཞེས་འཆད་པ། རྒྱལ་སྲས་ལས། ཆོས་ཀྱི་རྗེས་སུ་འབྲང་བའི་
ལམ་ནི་དད་པས་རྗེས་སུ་འབྲང་བའི་ལམ་གྱི་སྐལ་བ་མཉམ་པའི་རྒྱུ་མ་ཡིན་ཏེ། ཆོས་ཀྱི་
རྗེས་སུ་འབྲང་བའི་ལམ་ནི་དབང་པོའི་སྒོ་ནས་ཁྱད་པར་ཅན་ཡིན་པའི་ཕྱིར་རོ། །དད་པས་
མོས་པའི་ལམ་གྱི་ཡང་མ་ཡིན་ཏེ། དབང་པོའི་སྒོ་ནས་ཁྱད་པར་ཅན་ཡིན་པའི་ཕྱིར་རོ། །འོ་
ན་ནི་དུས་ཀྱི་རྣམ་པར་གྲོལ་བའི་ལམ་བས་མཐོང་བས་ཐོབ་པ་དབང་པོའི་སྒོ་ནས་ཁྱད་པར་
དུ་འཕགས་པས་སྐལ་པ་མཉམ་པའི་རྒྱུ་ཡིན་པར་འགྱུར་རོ་ཞེ་ན། མི་སློབ་པའི་ལམ་གྱིས་
བསྡུས་པ་ཡིན་པའི་ཕྱིར་མི་འགྱུར་ཏེ། འབྲས་བུ་དུས་སྔར་འབྱུང་ལ་རྒྱུ་དུས་ཕྱིས་འབྱུང་བ་
ནི་མ་ཡིན་ནོ། །མཐོང་བས་ཐོབ་པའི་ལམ་ཡང་དུས་ཀྱི་རྣམ་པར་གྲོལ་བའི་སྐལ་མཉམ་གྱི་
རྒྱུ་མ་ཡིན་ཏེ། དབང་པོའི་སྒོ་ནས་ཁྱད་པར་ཅན་ཡིན་པའི་ཕྱིར་རོ་ཞེས་སོ་ཞེས་པ་འདི་ཡང་
གནད་དུ་ཆེ་སྟེ། ལམ་གོང་མ་རྣམས་ནི། འོག་མ་རྣམས་ཀྱི་སྐལ་མཉམ་གྱི་རྒྱུར་ནམ་ཡང་མི་
འགྱུར་བའི་ཕྱིར་རོ། །
བཞི་པ་རྒྱུའི་སྒོ་ནས་བཞག་པ་ནི། འོ་ན་ཁོ་ན་རེ། ས་དགུའི་ནང་ནས་ས་གོང་མའི་
ལམ་བདེན་རྣམས་ནི། ས་འོག་མའི་ལམ་བདེན་གྱི་སྐལ་མཉམ་གྱི་རྒྱུར་མི་འཐད་དེ། ས་
གོང་མ་དེ་དག་ཁྱད་པར་ཅན་ཡིན་པའི་ཕྱིར་སྙམ་ན། སྐྱོན་མེད་དེ། ས་གོང་མ་ཡིན་ཀྱང་
དབང་པོ་དང་། རྒྱུས་རྒྱས་པའི་སྒོ་ནས་མཉམ་པ་དང་མཆོག་དམན་གྱི་ཁྱད་པར་དབྱེར་ཡོད་
པའི་ཕྱིར་ཞེས་འཆད་པ་རང་འགྲེལ་ལས། ཡང་ཇི་ལྟར་ས་གོང་མ་པ། ས་འོག་མའི་ལམ་
དང་མཉམ་པ་དང་ཁྱད་པར་ཅན་ཡིན་ཞེ་ན། དབང་པོ་དང་རྒྱུས་རྒྱས་པར་བྱས་པའི་སྒོ་ནས་
ཏེ་ཞེས་སོགས་སོ། །དེ་ཡང་འགྲེལ་བཤད་ཀྱི་སྒོ་ནས་ཞིབ་ཏུ་བཤད་ན། གཉིས་དབང་པོའི་
སྒོ་ནས་བཤད་པ་དང་། རྒྱུས་རྒྱས་པའི་སྒོ་ནས་བཤད་པའོ། །དང་པོ་ལ་ཡང་གསུམ་མཐོང་
སྒོམ་མི་སློབ་པའི་ལམ་ལ་སྦྱར་བའོ། །བསམ་གཏན་ས་དྲུག་གིས་བསྡུས་པའི་དད་པའི་
རྗེས་འབྲང་གི་ལམ་རྣམས་ནི་ཕན་ཚུན་མཉམ་པ་ཡིན་ཏེ། དབང་པོ་བརྟུལ་པོའི་ལམ་དུ་
261



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཚུངས་པའི་ཕྱིར། དེས་ན་དེ་དག་ཕན་ཚུན་དུ་སྐལ་མཉམ་གྱི་རྒྱུ་བྱེད་པ་ཞིག་ཡོད་ལ། རྒྱུ་
བྱེད་ཚུལ་གྱི་གནད་ཤེས་དགོས་ཏེ་འོག་ནས་འབྱུང་ངོ༌། །དེ་དྲུག་གི་བསྡུས་པའི་ཆོས་ཀྱི་
རྗེས་འབྲང་གི་ལམ་ཡང་མཉམ་པ་ཡིན་ཏེ། དབང་པོ་རྣོན་པོའི་ལམ་དུ་མཚུངས་པའི་ཕྱིར།
ས་དྲུག་གི་འོག་མའི་ཆོས་ཀྱི་རྗེས་འབྲང་གི་ལམ་རྣམས་ནི། གོང་མའི་དད་པའི་རྗེས་འབྲང་
གི་ལམ་རྣམས་ལས་ཁྱད་པར་ཅན་ཡིན་ཏེ། དབང་པོའི་སྒོ་ནས་ཁྱད་པར་ཅན་ཡིན་པའི་
ཕྱིར། དེ་བཞིན་དུ་ས་གོང་མ་བསམ་གཏན་བཞི་པའི་དབང་བརྟུལ་དད་པས་རྗེས་འབྲང་གི་
ལམ་རྣམས་ས་འོག་མའི་དབང་བརྟུལ་དད་པས་མོས་པའི་ལམ་དང་། ས་འོག་མའི་དགྲ་
བཅོམ་དུས་སྦྱོར་གྱི་ལམ་རྣམས་དང་མཉམ་པ་ཡིན་ཏེ། དབང་བརྟུལ་གྱི་ལམ་དུ་མཚུངས་
པའི་ཕྱིར། དེས་ཀྱང་དེའི་སྐལ་པ་མཉམ་རྒྱུ་བྱེད་པ་གཅིག་ཡོད་དོ། །དེ་བཞིན་དུ་བསམ་
གཏན་བཞི་པའི་མཐོང་ལམ་པ་ཆོས་ཀྱི་རྗེས་འབྲང་གི་ལམ་རྣམས་ས་འོག་མའི་སྒོམ་ལམ་
པ་མཐོང་ཐོབ་དང་དགྲ་བཅོམ་པ་དུས་མི་སྦྱོར་གྱི་ལམ་རྣམས་དང་མཉམ་པ་ཡིན་ཏེ། དབང་
པོ་རྣོན་པོའི་ལམ་དུ་མཚུངས་པའི་ཕྱིར། དེས་ཀྱང་དེའི་སྐལ་མཉམ་རྒྱུ་བྱེད་པ་གཅིག་
ཡོད་དོ། །བཞི་པའི་མཐོང་ལམ་ཆོས་ཀྱི་རྗེས་འབྲང་བའི་ལམ་རྣམས་ས་འོག་མའི་སྒོམ་
ལམ་པ་དད་མོས་དང༌། དགྲ་བཅོམ་པ་དུས་སྦྱོར་གྱི་ལམ་ལས་ཁྱད་པར་ཅན་ཡིན་ཏེ།
དབང་པོ་རྣོན་པོའི་ལམ་ཡིན་པའི་ཕྱིར་ཞེས་འཆད་པ། རྒྱལ་སྲས་ལས། རེ་ཤིག་མཐོང་བའི་
ལམ་ལ་མཉམ་པའི་ཁྱད་པར་ཅན་ཡིན་པ་ནི། བསམ་གཏན་བཞི་པའི་དད་པས་རྗེས་སུ་
འབྲང་བའི་ལམ་དང་། ས་འོག་མའི་དད་པས་རྗེས་སུ་འབྲང་བའི་ལམ་དེ་ཉིད་མཉམ་པ་
ཡིན་ཏེ། གཉིས་ཀ་ཡང་དབང་པོ་རྟུལ་པོ་ཡིན་པའི་ཕྱིར་རོ། །དེ་ཉིད་བས་ཆོས་ཀྱི་རྗེས་སུ་
འབྲང་བའི་ལམ་ས་འོག་མ་པ་ཁྱད་པར་དུ་འཕགས་པ་ཡིན་ཏེ། དབང་པོ་རྣོན་པོ་ཡིན་པའི་
ཕྱིར་རོ། །དེ་བཞིན་དུ་ཆོས་ཀྱི་རྗེས་སུ་འབྲང་བ་བསམ་གཏན་བཞི་པའི་ས་པ་ནི་ཆོས་ཀྱི་
རྗེས་སུ་འབྲང་བའི་ལམ་ས་འོག་མ་པ་དང་མཉམ་པ་ཡིན་པའི་ཕྱིར་རོ། །དེ་བཞིན་དུ་དད་
262



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
པས་རྗེས་སུ་འབྲང་བ་དང་། ཆོས་ཀྱི་རྗེས་སུ་འབྲང་བའི་ལམ་བསམ་གཏན་བཞི་པའི་ས་པ་
དེ་དག་ཉིད། ས་འོག་མ་པའི་སྒོམ་པ་དང་མི་སློབ་པའི་ལམ་སོ་སོར་ས་དང་དབང་པོའི་བྱེ་
བྲག་གི་ཐ་དད་པ་དག་དང་ཅི་རིགས་པར་མཉམ་པའམ། ཁྱད་པར་ཅན་ཡིན་པར་སྦྱར་བར་
བྱའོ་ཞེས་སོ། །འོན་ཀྱང་བསམ་གཏན་བཞི་པའི་མཐོང་ལམ་པ་ཆོས་རྗེས་འབྲང་བ་ལས་ས་
འོག་མའི་སྒོམ་ལམ་པ་དད་མོས་དང་འོག་མའི་དགྲ་བཅོམ་དབང་རྟུལ་དབང་པོའི་སྒོ་ནས་
དམན་པ་ཡིན་ཀྱང་། དམན་པ་དེ་གཉིས་ཀྱིས་མཆོག་དེའི་སྐལ་མཉམ་གྱི་རྒྱུ་བྱེད་པ་ནི་
མེད་དེ། སྒོམ་ལམ་དང་མི་སློབ་ལམ་གྱིས་མཐོང་ལམ་གྱི་སྐལ་མཉམ་རྒྱུ་མི་བྱེད་པའི་
ཕྱིར་རོ། །ལམ་ཕྱི་མ་གཉིས་ལ་སྦྱར་བ་ཡང་དེའི་འགྲོས་ཀྱིས་ཤེས་པར་བྱ་སྟེ་མང་བས་
འཇིགས་སོ། །
༈ གཉིས་པ་རྒྱུའི་ཁྱད་པར་ནི། བསམ་གཏན་ས་དྲུག་གི་གོང་མ་གོང་མའི་མཐོང་
ལམ་སྡུག་བསྔལ་ཆོས་བཟོད་པས། འོག་མའི་མཐོང་ལམ་སྡུག་བསྔལ་ཆོས་ཤེས་རྒྱུས་རྒྱས་
པར་བྱས་པའི་སྒོ་ནས་ཁྱད་པར་འཕགས་ཏེ། ས་གོང་མའི་སྡུག་བསྔལ་ཆོས་བཟོད་ལ་ནི་
སྐལ་མཉམ་གྱི་རྒྱུ་མེད་ལ། འོག་མའི་སྡུག་བསྔལ་ཆོས་ཤེས་ནི། སྡུག་བསྔལ་ཆོས་བཟོད་
ཀྱིས་སྐལ་མཉམ་གྱི་རྒྱུ་བྱས་པའི་སྒོ་ནས་རྒྱས་པའི་ཕྱིར་རོ། །དེས་ན་ས་གོང་མའི་སྡུག་
བསྔལ་ཆོས་བཟོད་ཀྱིས་འོག་མའི་སྡུག་བསྔལ་ཆོས་ཤེས་ཀྱི་སྐལ་བ་མཉམ་རྒྱུ་བྱེད་པ་
གཅིག་ཡོད་དོ། །དེ་བཞིན་དུ་ས་གོང་མའི་མཐོང་ལམ་ལས་ས་འོག་མའི་སྒོམ་ལམ་དང་མི་
སློབ་ལམ་རྒྱུས་རྒྱས་པར་བྱས་པའི་སྒོ་ནས་ཁྱད་པར་འཕགས་ཏེ། ས་གོང་མའི་མཐོང་ལམ་
ལ་སྐལ་མཉམ་གྱི་མཐོང་ལམ་ཁོ་ན་ལས་མེད་ལ། འོག་མའི་སྒོམ་ལམ་དང་ལམ་ནི་སྐལ་
མཉམ་གྱི་རྒྱུ་གཉིས་དང་གསུམ་གྱི་སྒོ་ནས་རྒྱས་པར་བྱས་པའི་ཕྱིར་རོ། །དེས་ནས་གོང་
མའི་མཐོང་ལམ་གྱི་འོག་མའི་སྒོ་ལམ་དང་མི་སློབ་ལམ་གྱི་སྐལ་མཉམ་རྒྱུ་བྱེད་པ་གཅིག་
ཡོད་དོ་ཞེས་འཆད་པ། རྒྱས་སྲས་ལས། ས་གོང་མའི་སྡུག་བསྔལ་ལ་ཆོས་ཤེས་པའི་བཟོད་
263



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་བས་ནི། ས་འོག་མ་པའི་སྡུག་བསྔལ་ལ་ཆོས་ཤེས་པ་རྒྱུས་རྒྱས་པར་བྱས་པའི་སྒོ་ནས་
ཁྱད་པར་ཅན་ཡིན་ནོ། །ཞེས་པ་ནས། ས་གོང་མའི་མཐོང་ལམ་པས་ནི་ས་འོག་མ་པའི་སྒོམ་
པའི་ལམ་རྒྱུས་རྒྱས་པར་བྱས་པའི་སྒོ་ནས་ཁྱད་པར་ཅན་ཡིན་ཏེ། མཐོང་བའི་ལམ་ནི་
མཐོང་བའི་ལམ་གྱི་རྒྱུས་རྒྱས་པར་བྱས་པ་ཡིན་ལ། སྒོམ་པའི་ལམ་ནི་མཐོང་བའི་ལམ་དང་
སྒོམ་པའི་ལམ་གྱི་རྒྱུས་རྒྱས་པར་བྱས་པ་ཡིན་ནོ་ཞེས་སོགས་རྒྱས་པར་འབྱུང་ངོ༌། །ཡང་
བསམ་གཏན་དྲུག་གི་མཐོང་ལམ་རྣམས་ཀྱི་སྒོ་ནས་མཉམ་ཞིང་། ས་དགུའི་སྒོམ་ལམ་
རྣམས་དང་མི་སློབ་ལམ་རྣམས་ཀྱང་རྒྱུའི་སྒོ་ནས་མཉམ་པ་ཡིན་ཏེ། དེ་རྣམས་རྒྱས་བྱེད་ཀྱི་
སྐལ་མཉམ་གྱི་རྒྱུ་མང་ཉུང་མཚུངས་པའི་ཕྱིར་ཞེས་འཆད་པ། རྒྱལ་སྲས་ལས། ས་གོང་མ་
པའི་མཐོང་བའི་ལམ་དང་། ས་འོག་མ་པའི་སྒོམ་པའི་ལམ་དུ་ནི་སྐད་ཅིག་མཐུན་པ་ལ་ལྟོས་
ནས་རྒྱུས་རྒྱས་པར་བྱས་པའི་སྒོ་ནས་མཉམ་པ་ཡིན་ཏེ། སྒོམ་པའི་ལམ་དང་སྒོམ་པའི་ལམ་
དུ་ནི། མི་སློབ་པའི་ལམ་དང་མི་སློབ་པའི་ལམ་དུ་ཡང་དེ་དང་འདྲའོ། །དེས་ན་དེ་དག་ཕན་
ཚུན་སྐལ་མཉམ་གྱི་བྱེད་པ་མ་ཡིན་ཀྱང་། དེ་དག་ཕན་ཚུན་སྐལ་མཉམ་གྱི་རྒྱུ་བྱེད་པ་
གཅིག་ཡོད། ཅེས་ཁས་བླངས་དགོས་ཏེ། གནད་འོག་ནས་འབྱུང་ངོ་། །དཔེར་བརྗོད་ཀྱང་
འཆད་པར་འགྱུར་རོ། །ཡང་དབང་པོའི་སྒོ་ནས་མཉམ་པ་རྒྱུས་རྒྱས་པའི་སྒོ་ནས་ཁྱད་པར་
དུ་འཕགས་པ་དང་། དབང་པོས་དམན་ལ་རྒྱུའི་རྒྱས་པའི་སྒོ་ནས་ཁྱད་པར་དུ་འཕགས་
པའམ་ལམ་སོགས་ཀྱང་ཡོད་དེ། རྒྱལ་སྲས་ལས། ཁ་ཅིག་ས་འོག་མ་པ་ཉིད་ཀྱང་དབང་
པོའི་སྒོ་ནས་མཉམ་པ་ཡིན་ལ། རྒྱུས་རྒྱས་པར་བྱས་པའི་སྒོ་ནས་ཁྱད་པར་ཅན་ཡིན་ཏེ།
དཔེར་ན་བསམ་གཏན་དང་པོའི་ས་པའི་དད་པས་རྗེས་སུ་འབྲང་བའི་ལམ་བས། ས་འོག་
མའི་དད་པས་མོས་པ་དང་དུས་ཀྱི་རྣམ་པར་གྲོལ་བའི་ལམ་དག་ལྟ་བུའོ་ཞེས་བཤད་པའི་
ཕྱིར་རོ། །དེས་ན་ས་གོང་མའི་དད་པའི་རྗེས་འབྲང་གི་ལམ་དེ། ས་འོག་མའི་དད་མོས་དང་
དུས་ཀྱི་རྣམ་གྲོལ་བའི་ལམ་གྱི་སྐལ་མཉམ་རྒྱུ་བྱེད་པ་ཞིག་སྲིད་དེ། དེ་དེ་དང་དབང་པོས་
264



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
མཉམ་ཞིང་། ལམ་དང་རྒྱུས་རྒྱས་པའི་སྒོ་ནས་ནི་དམན་པའི་ཕྱིར་རོ། །འོན་ཀྱང་ས་གོང་
མའི་དད་མོས་ཀྱི་ལམ་དེ། ས་འོག་མའི་ཆོས་རྗེས་འབྲང་བའི་ལམ་ལས་དབང་པོའི་སྒོ་ནས་
དམན་ཡང་དེས་འོག་མའི་ཆོས་རྗེས་འབྲང་བའི་ལམ་གྱི་སྐལ་མཉམ་གྱི་རྒྱུ་མི་བྱེད་དེ། ཟག་
མེད་ཀྱི་སྒོམ་ལམ་གྱི་མཐོང་ལམ་གྱི་སྐལ་མཉམ་གྱི་རྒྱུ་བྱེད་པའི་ཕྱིར། ཡང་ས་འོག་མའི་
ཆོས་རྗེས་འབྲང་བའི་ལམ་དེ། གོང་མའི་དད་མོས་ཀྱི་རྒྱུས་རྒྱས་པའི་སྒོ་ནས་དམན་ཡང་
དེའི་སྐབས་ཀྱི་རྒྱུ་མ་ཡིན་ཏེ། དབང་རྣོན་གྱི་ལམ་གྱིས་དབང་རྟུལ་ལམ་གྱི་རྒྱུ་མི་བྱེད་པའི་
ཕྱིར་རོ། །དེ་བཞིན་དུ་ས་གོང་མའི་སྒོམ་ལམ་ཆུང་ངུའི་ཆུང་ངུ་བས། ས་འོག་མའི་སྒོམ་ལམ་
ཆུང་ངུའི་འབྲིང་པོ་སོགས་རྒྱུས་རྒྱས་པར་བྱས་པའི་སྒོ་ནས་ཁྱད་པར་ཅན་ཡིན་ཏེ། དེ་དག་
སྐལ་མཉམ་གྱི་རྒྱུ་རེ་རེས་ལྷག་པའི་ཕྱིར་དེས་ན་ས་གོང་མའི་སྒོམ་ལམ་ཆུང་ངུའི་ཆུང་ངུ་
དེས། ས་འོག་མའི་སྒོམ་ལམ་ཆུང་ངུའི་འབྲིང་གི་སྐལ་མཉམ་གྱི་རྒྱུ་བྱེད་པ་གཅིག་སྲིད་དེ།
དེ་དེ་ལས་རྒྱུས་རྒྱས་པའི་སྒོ་ནས་དམན་པའི་ཕྱིར་རོ། །མཐོང་ལམ་ལ་ནི་ཆུང་འབྲིང་སོགས་
དབྱེ་བ་མེད་དེ། དེ་ལ་སྐད་ཅིག་བཅོ་ལྔར་ངེས་པའི་ཕྱིར་རོ་ཞེས་འཆད་པ། རྒྱལ་སྲས་ལས་
ཆུང་ངུའི་ཆུང་ངུ་ལ་སོགས་པ་གོང་ནས་གོང་དུའོ་ཞེས་བྱ་བ་ནི་མཐོང་བའི་ལམ་མ་གཏོགས་ཏེ།
དེ་ལ་ཆུང་ངུའི་ཆུང་ངུ་ལ་སོགས་པ་མི་སྲིད་པའི་ཕྱིར་རོ། །དེ་ལས་གོང་མ་པའི་རྣམ་པ་ཆུང་
ངུའི་ཆུང་ངུ་བས། ས་འོག་མ་པའི་ཆུང་ངུའི་འབྲིང་པོ་ནས་ཆེན་པོའི་ཆེན་པོའི་བར་དུ་སྐད་
ཅིག་འདྲ་བ་དང་མི་འདྲ་བ་ལ་ལྟོས་ཏེ། རྒྱུས་རྒྱས་པར་བྱས་པའི་སྒོ་ནས་མཉམ་པའི་ཁྱད་
པར་ཅན་ཡིན་ཏེ། ཁྱད་པར་ཅན་ནི་རྒྱུའི་རྣམ་པ་ལྷག་པ་རེ་རེས་རྒྱས་པར་བྱས་པའི་ཕྱིར་རོ་
ཞེས་སོ། །འགྲེལ་པ་འདི་ཡང་གནད་དུ་ཆེ་སྟེ། ཁ་ཅིག་མཐོང་ལམ་བཅོ་ལྔ་པོ་བྱ་རྫོགས་
ཡིན་པས་དུས་མཐའི་སྐད་ཅིག་མ་མང་དུ་ཡོད་ཟེར་བ་དང་། སྒོམ་ལམ་བར་ཆད་མེད་ལམ་
དགུ་ཚན་གཅིག་ལས་གཞན་མེད་ཟེར་བའི་ངན་རྟོག་བསལ་འདུག་པའི་ཕྱིར། །
བཞི་པ་དོགས་པ་དཔྱད་པ་ལ། གཞུང་ལས་བསྟན་པའི་དོགས་དཔྱོད་དང་། མ་
265



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བཤད་པ་ཁ་བསྐང་བའོ། །དང་པོ་ནི། དཔྱོད་ལྡན་དག་ན་རེ། དད་པས་རྗེས་སུ་འབྲང་བའི་
ལམ་དད་པའི་རྗེས་འབྲང་དང་ཆོས་ཀྱི་རྗེས་འབྲང་སོགས་དྲུག་གི་སྐལ་མཉམ་གྱི་རྒྱུ་ཡིན་ནོ་
ཞེས་བཤད་པ་དེ་མི་འཐད་པར་ཐལ། རྒྱུན་ཞུགས་ཞུགས་པ་དབང་བརྟུལ་དད་པས་རྗེས་
སུ་འབྲང་བའི་ལམ་དེ། རྒྱུན་ཞུགས་ཞུགས་པ་དབང་རྣོན་ཆོས་ཀྱི་རྗེས་སུ་འབྲང་བའི་ལམ་
གྱི་སྐལ་མཉམ་གྱི་རྒྱུར་འགྱུར་བ་མི་སྲིད་པའི་ཕྱིར་ཏེ། དེའི་རྒྱུད་ལ་རྒྱུན་ཞུགས་ཞུགས་པ་
དབང་རྣོན་ཆོས་ཀྱི་རྗེས་འབྲང་གི་ལམ་མངོན་དུ་འགྱུར་བ་གཅིག་མི་སྲིད་པའི་ཕྱིར་ཞེ་ན།
སྐྱོན་མེད་དེ། དེའི་རྒྱུད་ལ་དེ་མངོན་དུ་མི་འགྱུར་བའི་གནད་ཀྱིས་དེས་དེ་མ་འོངས་པ་སྐྱེ་
བའི་ཆོས་ཅན་གྱི་སྐལ་མཉམ་གྱི་རྒྱུ་མི་བྱེད་ཀྱང་། དེ་མ་འོངས་པ་མི་སྐྱེ་བའི་ཆོས་ཅན་གྱིས་
སྐལ་མཉམ་གྱི་རྒྱུ་བྱེད་པའི་ཕྱིར་ཞེས་འཆད་པ་ལ། རང་འགྲེལ་ལས། རྒྱུད་གཅིག་ལ་དད་
པས་རྗེས་སུ་འབྲང་བ་དང་། ཆོས་ཀྱི་རྗེས་སུ་འབྲང་བའི་ལམ་དག་མི་སྲིད་མོད་ཀྱི་བྱུང་བ་
ནི་མ་འོངས་པའི་རྒྱུ་ཡིན་ནོ་ཞེས་དང་། རྒྱལ་སྲས་ལས། དད་པས་རྗེས་སུ་འབྲང་བའི་ལམ་
ནི་དྲུག་གི་སྐལ་བ་མཉམ་པའི་རྒྱུ་ཡིན་ནོ་ཞེས་གང་བཤད་པ་ཇི་ལྟར་ན་དད་པས་རྗེས་སུ་
འབྲང་བའི་ལམ། ཆོས་ཀྱི་རྗེས་སུ་འབྲང་བའི་ལམ་གྱི་སྐལ་བ་མཉམ་པའི་རྒྱུ་ཡིན། དེ་
གཉིས་རྒྱུད་གཅིག་ལ་མངོན་དུ་འགྱུར་བ་ནི་མེད་དོ་ཞེ་ན། དེའི་ཕྱིར་རྒྱུད་གཅིག་ལ་དད་
པས་རྗེས་སུ་འབྲང་བ་དང་ཆོས་ཀྱི་རྗེས་སུ་འབྲང་བའི་ལམ་དག་མི་སྲིད་མོད་ཀྱི་བྱུང་བ་ནི་
མ་འོངས་པའི་རྒྱུ་ཡིན་ནོ་ཞེས་སྨོས་སོ། །མི་སྲིད་པ་ནི་འདིར་མངོན་དུ་མ་གྱུར་པ་ལ་བྱའོ་
ཞེས་སོ། །དེས་ན་གནད་ཀྱི་སྙིང་པོ་ངོས་བཟུང་ན། དད་པས་རྗེས་སུ་འབྲང་བའི་རྒྱུན་
ཞུགས་ཞུགས་པ་དེ། ཕྱིར་འོང་ཕྱིར་མི་འོང་གང་རུང་གི་རྟེན་ལ་དབང་རྣོན་དུ་དབང་པོ་
འཕོས་ན། མཐོང་ཐོབ་ཀྱི་ལམ་མ་འོངས་པ་སྐྱེ་བའི་ཆོས་ཅན་དང་མི་སྐྱེ་བའི་ཆོས་ཅན་
གཉིས་ཆར་གྱི་སྐལ་མཉམ་གྱི་རྒྱུ་བྱེད། དེའི་རྟེན་ལ་དབང་པོ་མི་འཕོ་ན། མཐོང་ཐོབ་ཀྱི་
ལམ་མི་སྐྱེ་བའི་ཆོས་ཅན་ཁོ་ནའི་སྐལ་མཉམ་གྱི་རྒྱུ་བྱེད་པ་ཡིན་ཏེ། དེའི་རྒྱུད་ལ་མཐོང་
266
་



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཐོབ་ཀྱི་ལམ་མངོན་དུ་འགྱུར་བ་དང་མི་འགྱུར་བའི་གནད་ཀྱི་ཡིན་པའི་ཕྱིར་རོ། །དེ་ལྟ་བུ་
དེ་སློབ་པའི་རྟེན་ལ་དབང་པོ་འཕོ་མ་ནུས་པར་དགྲ་བཅོམ་དབང་བརྟུལ་གྱི་རྟེན་ལ་དགྲ་
བཅོམ་དབང་རྣོན་དུ་འཕོ་བར་ངེས་པ་ཞིག་ཡིན་ན། དེའི་ལམ་དེ་དུས་སྦྱོར་དང་དུས་མི་སྦྱོར་
གྱི་ལམ་མ་འོངས་པ་དང་མི་སྐྱེ་བའི་ཆོས་ཅན་གཉིས་ཅར་གྱི་སྐལ་མཉམ་གྱི་རྒྱུ་བྱེད་དེ། དེའི་
རྒྱུད་ལ་ལམ་དེ་གཉིས་ཆར་མངོན་དུ་འགྱུར་བའི་ཕྱིར་རོ། །ཡང་དེ་དགྲ་བཅོམ་དབང་
བརྟུལ་གྱི་རྟེན་ལ། ལྷག་མེད་དུ་འདའ་བར་ངེས་པ་ཞིག་ཡིན་ན་ནི། དུས་སྦྱོར་གྱི་མ་འོངས་
པ་གཉིས་ཆར་དང་། དུས་མི་སྦྱོར་གྱི་མ་འོངས་པ་མི་སྐྱེ་བའི་ཆོས་ཅན་ཁོ་ནའི་སྐལ་མཉམ་
གྱི་རྒྱུ་བྱེད་དེ། དེའི་རྒྱུད་ལ་དུས་སྦྱོར་གྱི་ལམ་མངོན་དུ་འགྱུར་སྲིད་ཅིང་། གཅིག་ཤོས་
མངོན་དུ་འགྱུར་མི་སྲིད་པའི་ཕྱིར་རོ། །འོན་ཀྱང་དད་པས་རྗེས་འབྲང་རྒྱུན་ཞུགས་ཞུགས་
པའི་ལམ་དེ། དད་པས་མོས་པའི་ལམ་མ་འོངས་པ་གཉིས་ཆར་གྱི་སྐལ་མཉམ་གྱི་རྒྱུ་བྱེད་དེ།
དེའི་རྒྱུད་ལ་དད་མོས་ཀྱི་ལམ་མངོན་དུ་འགྱུར་བའི་ཕྱིར་རོ། །དེ་དད་པས་རྗེས་འབྲང་གི་
རྟེན་ལ་དབང་པོ་འཕོ་བ་མེད་པའི་ཕྱིར་ཏེ། མཐོང་བ་ལ་ནི་འཕོ་བ་མེད། །ཅེས་བཤད་པའི་
ཕྱིར་ཞེས་འཆད་པ་ལ། རྒྱལ་སྲས་ལས། དེ་ལྟ་བས་ན་དད་པས་རྗེས་སུ་འབྲང་བའི་ལམ་
བྱུང་བ་ནི། ཆོས་ཀྱི་རྗེས་སུ་འབྲང་བའི་ལམ་མི་སྐྱེ་བའི་ཆོས་ཅན་དང་། དད་པས་མོས་
པ་དང་།མཐོང་བས་ཐོབ་པ་དང་། དུས་ཀྱི་རྣམ་པར་གྲོལ་བ་དང་། དུས་དང་མི་སྦྱོར་བར་
རྣམ་པར་གྲོལ་བའི་ལམ་མ་འོངས་པ་སྐྱེ་བའི་ཆོས་ཅན་ནམ། མི་སྐྱེ་བའི་ཆོས་ཅན་མཉམ་པ་
དང་ཁྱད་པར་ཅན་རྣམས་ཀྱི་ཅི་རིགས་པར་སྐལ་བ་མཉམ་པའི་རྒྱུ་ཡིན་ནོ་ཞེས་སོ། ། །
གཉིས་པ་གཞུང་ལས་མ་བཤད་པའི་དོགས་པ་ཁ་བསྐང་བ་ནི། དཔྱོད་ལྡན་དག་
ཉོན་ཅིག །འོ་ན་ཟག་མེད་ས་དགུའི་ལམ་དེ་ཕན་ཚུན་དུ་སྐལ་མཉམ་གྱི་རྒྱུ་བྱེད་དམ་མི་བྱེད།
མི་བྱེད་ན། ས་དགུའི་ལམ་ནི་ཕན་ཚུན་དུ། །ཞེས་བཤད་པ་དེ་མི་དྲན་ནམ། གལ་ཏེ་བྱེད་པ་
འོས་མེད་ཡིན་ཟེར་ན། འོ་ན་ཟག་མེད་མི་ལྕོགས་མེད་ཀྱི་ལམ་དེ་ཡང་བསམ་གཏན་བཞི་
267



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་ལམ་ཟག་མེད་ཀྱི་སྐལ་མཉམ་གྱི་རྒྱུ་དང༌། བཞི་པའི་ལམ་ཟག་མེད་དེ་ཡང་ཅིག་ཤོས་
ཀྱི་སྐལ་མཉམ་གྱི་རྒྱུར་ཐལ། དེའི་ཕྱིར་ཟེར་ན་ལན་ཅི་སྨྲ། འདོད་པ་ལས་འོས་མེད་དོ་
ཟེར་ན། མཁས་པའི་བཞད་གད་དེ། འོ་ན་ཟག་མེད་མི་ལྕོགས་མེད་ཀྱི་ལམ་དེ་ཟག་མེད་ཀྱི་
སྔ་ལོགས་སུ་སྐྱེས་པར་ཐལ་བ་དང་། བཞི་པའི་ལམ་ཟག་མེད་དེ་ཡང་གཅིག་ཤོས་ཀྱི་སྔར་
སྐྱེ་བར་ཐལ། དེ་དེའི་སྐལ་མཉམ་གྱི་རྒྱུ་ཡིན་པའི་ཕྱིར་ཞེས་སྨྲས་པའི་ཚེ། མཁས་པ་དག་
བཞད་གད་བྱེད་དེ། ཁྱེད་ནི་ངོ་འཛུམ་བསྡུ་དགོས་པར་སྣང་ངོ༌། །
གལ་ཏེ་དཔྱོད་ལྡན་ཅིག་ན་རེ། དེ་འདྲ་ནི། རང་ལྡོག་ལ་འཁྲིས་བཙལ་བའི་སྐྱོན་
ཡིན་ཏེ། ཚིག་ཟིན་དེ་ཁས་མི་ལེན་གྱིས། མཉམ་དང་ཁྱད་པར་ཅན་གྱི་ཡིན། །ཞེས་པ་ལྟར་
ཞིབ་མོར་ཕྱེ་ནས་ཁས་བླང་ངོ་ཟེར་ན། དེ་འདྲའི་ཐུགས་རབ་ཞིབ་ལ་རྣོ་བ་ཡོད་བསམ་པ་མ་
བྱུང་སྟེ། བཀའ་དྲིན་བསྐྱངས་བྱུང་ནའང་སླར་ཡང་གསན་འཚལ་ལོ། །འོ་ན་ཟག་མེད་མི་
ལྕོགས་མེད་ཀྱི་ལམ་གྱིས་བསྡུས་པའི་ཆོས་ཀྱི་རྗེས་སུ་འབྲང་གི་ལམ་དེ་དང་། བསམ་
གཏན་བཞི་པའི་ལམ་གྱིས་བསྡུས་པའི་ཆོས་ཀྱི་རྗེས་འབྲང་གི་ལམ་གཉིས་ཕན་ཚུན་སྐལ་
མཉམ་གྱི་རྒྱུ་ཡིན་པར་ཐལ། དེ་གཉིས་དབང་པོ་རྣོན་པོའི་ལམ་དུ་ཡང་མཉམ། མཐོང་བའི་
ལམ་དུ་ཡང་མཉམ་པ་གང་ཞིག །མཉམ་དང་ཁྱད་པར་ཅན་གྱི་ཡིན། ཞེས་པ་དེས་དེ་ལྟར་
བསྟན་འདུག་པའི་ཕྱིར། འདོད་ན་སྔར་གྱི་མདའ་དེ་སྙིང་ལ་ཕོག་པ་ལྟར་སྣང་ངོ་། །གལ་ཏེ་
མི་ལྕོགས་མེད་ཀྱི་ཆོས་རྗེས་འབྲང་གི་ལམ་དེ། བཞི་པའི་ཆོས་རྗེས་འབྲང་བའི་ལམ་གྱི་
སྐལ་མཉམ་གྱི་རྒྱུ་ཡིན་ཀྱང་། ཅིག་ཤོས་དེ་ལྟར་མ་ཡིན་ཏེ། མི་ལྕོགས་མེད་ཀྱི་ས་བས་བཞི་
པའི་ས་ཆེས་འཕགས་པའི་ཕྱིར་ཟེར་ན། ས་ཡི་སྒོ་ནས་ཟག་མེད་ལ་མཆོག་དམན་དེ་ལྟར་རྩ་
འགྲེལ་གང་ལས་ཀྱང་མ་བཤད་པས། ཁྱོད་ཀྱི་དྲན་རྐྱེན་ཡིན་ཏེ། འོ་ན་གསོན་ཅིག །ཅི་ཡང་
མེད་ཀྱི་དད་པས་མོས་པའི་སྒོམ་ལམ་དེ། ས་འོག་མའི་སྒོམ་ལམ་གྱི་མཐོང་ཐོབ་ཀྱི་སྒོམ་
ལམ་གྱི་སྐལ་མཉམ་གྱི་རྒྱུར་སྤང་འཇོག་མི་རིགས་པར་ཐལ། ཅི་ཡང་མེད་ཀྱི་ས་དེ། འོག་
268



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
།
ས་ལས་ཆེས་འཕགས་པའི་ཕྱིར། ཁྱབ་པ་ཨེ་དྲན། འདོད་པར་མི་ནུས་ཏེ། དེ་ལྟ་བུའི་ལམ་
དེ་ནི་འོག་སའི་ལམ་དེ་ལས་དབང་པོའི་སྒོ་ནས་དམན་པས་ན། མཆོག་དེའི་སྐལ་མཉམ་གྱི་
རྒྱུར་བཤད་པའི་ཕྱིར་ཏེ། རྒྱལ་སྲས་ལས། དེ་བཞིན་དུ་སྒོམ་པའི་ལམ་ལ་ཡང་། ཅི་ཡང་
མེད་པའི་སྐྱེ་མཆེད་ཀྱི་ས་པའི་དད་པས་མོས་པའི་ལམ་ནི། ས་འོག་མ་པའི་དད་པས་མོས་
པའི་ལམ་དང་མཉམ་པ་ཡིན་ཏེ། གཉིས་ཀ་ཡང་དབང་པོ་བརྟུལ་པོ་ཡིན་པའི་ཕྱིར་རོ། །དེ་
ཉིད་ལས་ས་འོག་མ་པའི་མཐོང་བས་ཐོབ་པའི་ལམ་ཁྱད་པར་དུ་འཕགས་པ་ཡིན་ཏེ།
དབང་པོ་རྣོ་བའི་ཕྱིར་རོ་ཞེས་བཤད་པའི་ཕྱིར་རོ། །དེ་བཞིན་དུ་བསམ་གཏན་བཞི་པའི་
དབང་བརྟུལ་ལམ་གྱིས་ས་འོག་མའི་དབང་རྣོན་ལམ་གྱི་སྐལ་མཉམ་གྱི་རྒྱུ་བྱེད་པ་མང་དུ་
བཤད་པ་དང་འགལ་བ་ཡང་དྲན་དགོས་སོ། །
ཡང་མི་ལྕོགས་མེད་པའི་ཆོས་རྗེས་འབྲང་བའི་མཐོང་ལམ་དེས། བཞི་པའི་ཆོས་
རྗེས་འབྲང་བའི་མཐོང་ལམ་གྱི་སྐལ་མཉམ་གྱི་རྒྱུ་བྱེད་དམ་མི་བྱེད། མི་བྱེད་ན་མཐོང་ལམ་
གྱིས་མཐོང་སྒོམ་མི་སློབ་ལམ་གསུམ་ཆར་གྱི་སྐལ་མཉམ་གྱི་རྒྱུ་བྱེད་པར་བཤད་པ་དང་
འགལ། གལ་ཏེ་བྱེད་པ་འོས་མེད་རིགས་པས་གྲུབ་བོ་སྙམ་ན། འོ་ན་དེ་འདྲའི་མཐོང་ལམ་
སྡུག་བསྔལ་ཆོས་བཟོད་དེས་ཀྱང་། བཞི་པའི་ཆོས་རྗེས་འབྲང་བའི་མཐོང་ལམ་སྡུག་
བསྔལ་ཆོས་བཟོད་ཀྱི་སྐལ་མཉམ་གྱི་རྒྱུ་བྱེད་དགོས་པར་འགྱུར་རོ། །དེ་ལྟར་འདོད་ན་ནི།
ཟག་མེད་སྐད་ཅིག་དང་པོ་ལ་སྐལ་མཉམ་གྱི་རྒྱུ་མེད་པར་བཤད་པའི་ཆོས་མངོན་པའི་གྲུབ་
མཐའ་དང་འགལ་བ་མ་ཡིན་ནམ་སོམས་ཤིག །ཅི་སྟེ་རྩ་བར་མི་མཚུངས་སོ་སྙམ་ན། འོ་ན་
ད་ལྟར་བས་ད་ལྟར་བའི་སྐལ་མཉམ་གྱི་རྒྱུ་བྱེད་པ་ཞིག་སྲིད་པར་ཐལ། ཁས་བླངས་པའི་
རྟགས་གང་ཞིག །མཐོང་ལམ་དེ་གཉིས་ཀ་ད་ལྟར་བར་མཚུངས་པའི་ཕྱིར་རོ། །འདོད་པར་
ནུས་སོ་སྙམ་ན། ཁོ་བོའི་རྗེས་སུ་འབྲང་བ་རེ་ཤིག་ལེགས་ཀྱི་སེམས་རྣལ་དུ་ཕོབ་ཅིག །ཡང་
དབང་བརྟུལ་གྱི་མཐོང་ལམ་སྡུག་བསྔལ་ཆོས་བཟོད་དེས། དབང་རྣོན་གྱི་མཐོང་ལམ་སྡུག་
269



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བསྔལ་ཆོས་བཟོད་ཀྱི་སྐལ་མཉམ་གྱི་རྒྱུ་བྱེད་རིགས་པར་ཐལ། དེ་དེ་ལས་དམན་པ་གང་
ཞིག །དབང་བརྟུལ་མཐོང་ལམ་གྱི་དབང་རྣོན་མཐོང་ལམ་གྱི་སྐལ་མཉམ་གྱི་རྒྱུ་བྱེད་པའི་
ཕྱིར། འདོད་ན། སྐྱོན་སོ་ན་གནས། རྟགས་ལུང་གིས་གྲུབ་སྙམ་ན། ཁྱོད་ནི་མ་ཁྱབ་ཟེར་
ཤས་ཆེ། ཁོ་བོ་ནི་རྟགས་དེ་ལ་རྣམ་དཔྱོད་ཀྱི་ཞིབ་ཆ་ཆེན་པོ་ཞིག་ཡོད་པར་སེམས་སོ། །
འོག་ནས་འཆད་དོ། །ཡང་བསམ་གཏན་དང་པོའི་དད་མོས་ཀྱི་ལམ་དེ། བསམ་གཏན་བཞི་
པའི་ཆོས་རྗེས་འབྲང་བའི་ལམ་གྱི་སྐལ་མཉམ་གྱི་རྒྱུར་ཐལ། དེ་དེ་ལས་དམན་པའི་ཕྱིར།
དེ་ལས་དབང་པོའི་སྒོ་ནས་དམན་པའི་ཕྱིར། འདོད་ན་ནི་སྒོམ་ལམ་གྱིས་མཐོང་ལམ་གྱི་
སྐལ་མཉམ་གྱི་རྒྱུ་བྱེད་པ་གད་མོའི་གནས་སོ། །ཅི་སྟེ་དེ་དེ་ལས་དམན་པའི་ཕྱིར་མ་ཁྱབ་ན།
དེ་དེ་ལས་དམན་པ་ཡང་མིན་པར་ཐལ། དེ་དེ་ལས་ཁྱད་པར་དུ་འཕགས་པའི་ཕྱིར་ཏེ། དེ་
དེ་ལས་རྒྱུས་རྒྱས་པའི་སྒོ་ནས་ཁྱད་པར་དུ་འཕགས་པའི་ཕྱིར་ཏེ། ཆོས་རྗེས་འབྲང་བའི་
ལམ་ལ་སྐལ་མཉམ་གྱི་རྒྱུ་མཐོང་ལམ་གཅིག་པུ་ལས་མེད། དད་མོས་ཀྱི་ལམ་དེ་ལ་མཐོང་
སྒོམ་གཉིས་ཆར་གྱི་སྐལ་མཉམ་བྱེད་པས་ལྷག་པའི་ཕྱིར་རོ། །ཡང་མཐོང་ལམ་སྡུག་
བསྔལ་ཆོས་བཟོད་དེས་དེ་མ་འོངས་པའི་སྐལ་མཉམ་གྱི་རྒྱུ་བྱེད་དམ་མི་བྱེད། མི་བྱེད་ན་
གཞུང་དང་འགལ། བྱེད་ན་ཆོས་བཟོད་མ་འོངས་པ་ཟག་མེད་སྐད་ཅིག་དང་པོ་ཡིན་ནམ་
མིན། ཡིན་ན་འགལ་བའི་ཁུར་མི་ཟད་པ་འབྱུང་ཞིང་མིན་ན་དེ་ཐོབ་མ་ཐག་པའི་འཕགས་
པ་དེ། ཟག་མེད་སྐད་ཅིག་དང་པོ་ལ་གནས་པ་ཞིག་གམ་གཞན་ཞིག་ཅེས་དཔྱད་ན། ལན་
སྨྲ་བའི་བློ་གསལ་མཁས་པ་ཨེ་ཡོད། ཁོ་བོ་ཅག་ནི། རྣམ་དཔྱོད་རྒྱས་པའི་དགའ་བའི་
འཛུམ་མདངས་ཁོང་ན་སྦེད་ཅིང་གནས་ལགས་སོ། །
བཞི་པ་འཕྲོས་དོན་ནི། ཡང་མཉམ་དང་ཁྱད་པར་ཅན་གྱི་ཡིན་ཞེས་པ་ལ་འཕྲོས་
ནས། མཉམ་དང་ཁྱད་པར་ཅན་གྱི་སྐལ་མཉམ་གྱི་རྒྱུ་བྱེད་པ་དེ་ཟག་མེད་ཁོ་ན་ངེས་སམ་
སྙམ་ན། དེ་ནི་མ་ངེས་ཏེ། ཟག་བཅས་ཀྱི་དགེ་བ་སྐྱེས་ཐོབ་དང་སྦྱོར་བྱུང་གཉིས་ཡོད་པའི་



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
ཟག་བཅས་ཀྱི་དགེ་བ་སྦྱོར་བྱུང་རྣམས་ཀྱང་མཉམ་པ་དང་ཁྱད་པར་ཅན་དེ་གཉིས་ཁོ་ནའི་
སྐལ་མཉམ་གྱི་རྒྱུ་བྱེད་པ་ཡིན་གྱི་མཆོག་གི་དམན་པའི་སྐལ་མཉམ་གྱི་རྒྱུ་བྱེད་པ་མ་ཡིན་ཏེ།
བྱེད་ན་འབད་པ་འབྲས་བུ་མེད་པར་ཐལ་བའི་སྐྱོན་ཡོད་པའི་ཕྱིར་རོ། །དེ་ཡང་མཚན་གཞི་
ཇི་ལྟ་བུ་སྙམ་ན། ཟག་བཅས་ཀྱི་ཐོས་པ་ལས་བྱུང་བ་དང༌། བསམ་པ་ལས་བྱུང་བ་དང་།
སོགས་སྒྲས་བསྡུས་པ་ལ་སྒོམ་པ་ལས་བྱུང་བའི་དགེ་བ་རྣམས་ནི་མཉམ་པ་དང་ཁྱད་པར་
ཅན་ཁོ་ནའི་སྐལ་མཉམ་གྱི་རྒྱུ་བྱེད་པ་ཡིན་ཏེ། ཐོས་བྱུང་ནི་གསུམ་དང་། བསམ་བྱུང་
གཉིས་དང་། སྒོམ་བྱུང་ནི་སྒོམ་བྱུང་མ་འོངས་པ་ཁོ་ནའི་སྐལ་མཉམ་གྱི་རྒྱུ་བྱེད་པ་ཡིན་པའི་
ཕྱིར་དང༌། དེ་དག་ལ་ཡང་ཆུང་འབྲིང་ཆེ་གསུམ་དགུ་དགུ་ཡོད་པའི་ཆུང་ངུའི་ཆུང་ངུ་དེས་
དགུ་དང་ཆུང་ངུའི་འབྲིང་དེས་བརྒྱད་ཀྱི་སྐལ་མཉམ་གྱི་རྒྱུ་བྱེད་པ་ཡིན་པའི་ཕྱིར་རོ། །དེ་
ཡང་འདོད་པའི་སས་བསྡུས་ཐོས་བྱུང་ནི་གཉིས་དང་། བསམ་བྱུང་ནི་བསམ་བྱུང་མ་འོངས་
པ་ཁོ་ནའི་སྐལ་མཉམ་གྱི་རྒྱུ་བྱེད་པ་ཡིན་ཏེ། འདོད་པའི་སས་བསྡུས་ཀྱི་སྒོམ་བྱུང་མེད་པའི་
ཕྱིར་རོ། །གོང་མའི་སས་བསྡུས་ཀྱི་ཐོས་བྱུང་ནི། ཐོས་བྱུང་མ་འོངས་པ་དང་། སྒོམ་བྱུང་ནི་
སྒོམ་བྱུང་མ་འོངས་པ་ཁོ་ནའི་སྐལ་མཉམ་གྱི་རྒྱུ་བྱེད་པ་ཡིན་ཏེ། གོང་མ་ན་བསམ་བྱུང་མེད་
པའི་ཕྱིར་རོ། །གཟུགས་མེད་ན་ནི་སྒོམ་བྱུང་ཁོ་ན་སྟེ། གཞན་གཉིས་མེད་པའི་ཕྱིར། འོ་ན་
དགེ་བ་སྐྱེས་ཐོབ་དང་ཉོན་མོངས་ཅན་རྣམས་ཇི་ལྟར་སྙམ་ན། དེ་དག་ནི་མཉམ་པ་དང་ཁྱད་
པར་ཅན་ཁོ་ནའི་སྐལ་མཉམ་གྱི་རྒྱུ་བྱེད་པ་མ་ཡིན་ཏེ། དེ་དག་ལ་ཆུང་འབྲིང་ཆེན་པོ་དགུ་
དགུ་ཡོད་པའི་ཆུང་ངུས་ཀྱང་ཆེན་པོའི་ཆེན་པོའི་སྐལ་མཉམ་བྱེད་ལ། ཆེན་པོའི་ཆེན་པོས་
ཀྱང་ཆུང་ངུའི་ཆུང་ངུའི་སྐལ་མཉམ་གྱི་རྒྱུ་བྱེད་པ་སོགས་ཡིན་པའི་ཕྱིར་རོ། །འོ་ན་མ་
བསྒྲིབས་ལུང་མ་བསྟན་རྣམས་ཇི་ལྟར་སྙམ་ན། མ་བསྒྲིབས་ལུང་མ་བསྟན་གྱི་སེམས་དེ་ལ་
རྣམ་སྨིན་སྐྱེས་ཀྱི་སེམས། སྤྱོད་ལམ་གྱི་སེམས། བཟོའི་གནས་པའི་སེམས། སྤྲུལ་པའི་
སེམས། ལུང་མ་བསྟན་དང་བཞི་ཡོད་པའི་རིམ་བཞིན། བཞི་དང་གསུམ་དང་གཅིག་གི་
271



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྐལ་མཉམ་གྱི་རྒྱུ་བྱེད་པ་ཡིན་ཏེ། རྣམ་སྨིན་སྐྱེས་ཀྱི་སེམས་དེ་བཞི་དང་། སྤྱོད་ལམ་པའི་
སེམས་གསུམ་གྱིས་སྐལ་མཉམ་གྱི་རྒྱུ་བྱེད་པ་སོགས་ཡིན་པའི་ཕྱིར་རོ་ཞེས་འཆད་པ་ལ།
སྦྱོར་བྱུང་དེ་གཉིས་ཁོ་ནའི་ཡིན། །ཐོས་དང་བསམ་བྱུང་ལ་སོགས་པ་ཞེས་དང་། རང་
འགྲེལ་ལས། དེ་དག་ཀྱང་རྣམ་པ་དགུ་བཤད་པའི་ཕྱིར་ཆུང་ངུའི་ཆུང་ངུ་དག་ནི་ཐམས་ཅད་
ཀྱི་ཡིན་ལ། ཆུང་ངུའི་འབྲིང་པོ་དག་ནི་བརྒྱད་ཀྱི་ཡིན་ཏེ། ལུགས་ནི་དེ་ལྟའོ། །སྐྱེས་ནས་
ཐོབ་པ་ཅན་གྱི་དགེ་བའི་ཆོས་ནི་རྣམ་པ་དགུ་པོ་ཐམས་ཅད་ཕན་ཚུན་དུ་སྐལ་བ་མཉམ་པའི་
རྒྱུ་ཡིན་ཏེ། ཉོན་མོངས་པ་ཅན་རྣམས་ཀྱང་དེ་དང་འདྲའོ། །མ་བསྒྲིབས་ལ་ལུང་དུ་མ་བསྟན་
པ་རྣམས་ནི་རྣམ་པ་བཞི་སྟེ། རྣམ་པར་སྨིན་པ་ལས་སྐྱེས་པ་དང༌། སྤྱོད་ལམ་པ་དང༌།
བཟོའི་གནས་པ་དང༌། སྤྲུལ་པའི་སེམས་ལྷན་ཅིག་སྐྱེས་པ་རྣམས་ཏེ། དེ་དག་ནི་གོ་རིམ་
བཞིན་དུ་བཞི་དང་གསུམ་དང་གཉིས་དང་གཅིག་དག་གི་སྐལ་པ་མཉམ་པའི་རྒྱུ་ཡིན་ནོ་
ཞེས་སོ། ། །
འདི་སྐབས་ཀྱི་རང་འགྲེལ་ལས། དོགས་དཔྱོད་གསུམ་འབྱུང་བ་ནི་འདི་ལྟར། ཟག་
མེད་ཀྱི་ལམ་སྔར་སྐྱེས་ཟིན་པ་ཞིག་ཟག་མེད་ཀྱི་ལམ་མ་འོངས་པ་ཞིག་གི་སྐལ་མཉམ་གྱི་
རྒྱུ་མ་ཡིན་པ་ཡོད་དམ་ཞེས་དྲིས་ན། དེ་ཡོད་དེ། མཐོང་ལམ་སྡུག་བསྔལ་ཆོས་ཤེས་དེ།
ཆོས་བཟོད་མ་འོངས་པའི་སྐལ་མཉམ་གྱི་རྒྱུ་མ་ཡིན་པ་ལྟ་བུ་སྟེ། སྡུག་བསྔལ་ཆོས་ཤེས་དེ་
ཆོས་བཟོད་མ་འོངས་པ་ལས་ཆེས་ལྷག་པའི་ཕྱིར་དང་། གཞན་ཡང་། དགྲ་བཅོམ་པའི་
འབྲས་བུ་ལས་ཉམས་ནས་ཕྱིར་མི་འོང་དུ་བབས་པར་ངེས་པའི་དགྲ་བཅོམ་པའི་ལམ་སྐྱེས་
ཟིན་པ་དེ། རང་རྒྱུད་ལ་སྐྱེ་འགྱུར་གྱི་ཕྱིར་མི་འོང་གི་ལམ་མ་འོངས་པ་དེའི་སྐལ་མཉམ་གྱི་
རྒྱུ་མ་ཡིན་པ་ལྟ་བུ་ཡང་ཡིན་ཏེ། དེ་ཡང་དེ་ལས་ལྷག་པའི་ཕྱིར་ཞེས་འཆད་པ། རང་འགྲེལ་
ལས། དེ་ཉིད་ཀྱི་ཕྱིར་ཟག་མེད་པ་སྐྱེས་པ་ཟག་པ་མེད་པ་མ་སྐྱེས་པའི་རྒྱུ་མ་ཡིན་པ་ཡོད་
དམ་ཞེ་ན། ཡོད་དེ་དཔེར་ན་སྡུག་བསྔལ་ལ་ཆོས་ཤེས་པ་སྡུག་བསྔལ་ལ་ཆོས་ཤེས་པའི་
272



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བཟོད་པ་མ་སྐྱེས་པ་རྣམས་ཀྱི་ལྟ་བུ་དང་། ཁྱད་པར་ཅན་ཐམས་ཅད་དམན་པའི་ལྟ་བུའོ་
ཞེས་སོ། །ཡང་མཐོང་ལམ་སྡུག་བསྔལ་ཆོས་བཟོད་པའི་རྒྱུད་ལ་ཐོབ་པའི་ཟག་མེད་ཀྱི་
ལམ། ཕྱིས་སྐྱེས་པའི་སྡུག་བསྔལ་ཆོས་ཤེས་ཀྱི་སྐལ་མཉམ་གྱི་རྒྱུ་མ་ཡིན་པ་ཡོད་དམ་ཞེས་
དྲིས་ན། དེ་འདྲ་ཡང་ཡོད་དེ་དཔེར་ན་མཐོང་ལམ་སྡུག་བསྔལ་ཆོས་བཟོད་པའི་རྒྱུད་ལ་
ཐོབ་པའི་ཆོས་བཟོད་མ་འོངས་པ་དེ། མཐོང་ལམ་སྡུག་བསྔལ་ཆོས་ཤེས་ཀྱི་སྐལ་མཉམ་གྱི་
རྒྱུ་མ་ཡིན་པ་ལྟ་བུ་ཡིན་ཏེ། ཆོས་བཟོད་མ་འོངས་པ་དེ་ནི། ཆོས་ཤེས་ཀྱི་ཕྱིས་དང་། ཆོས་
ཤེས་དེའི་སྔར་བྱུང་བ་གང་ཞིག །རྒྱུ་བས་འབྲས་བུ་སྔ་བ་མེད་པའི་ཕྱིར་དང་། མ་འོངས་
པས་སྐལ་མཉམ་གྱི་རྒྱུ་བྱེད་པ་ཡང་མེད་པའི་ཕྱིར་རོ་ཞེས་འཆད་པ། རང་འགྲེལ་ལས།
རྒྱུད་གཅིག་ལ་ངེས་པའི་ཟག་པ་མེད་པའི་ཆོས་མངོན་ཐོབ་པ། ཕྱིས་མ་སྐྱེས་པའི་རྒྱུ་མ་ཡིན་
པ་ཡོད་དམ་ཞེ་ན། ཡོད་དེ། སྡུག་བསྔལ་ལ་ཆོས་ཤེས་པའི་བཟོད་པ་མ་འོངས་པ་དག་སྡུག་
བསྔལ་ལ་ཆོས་ཤེས་པའི་ལྟ་བུ་སྟེ། འདི་ལྟར་འབྲས་བུ་སྔ་བའམ། སྐལ་བ་མཉམ་པའི་རྒྱུ་
མ་འོངས་པ་ནི་མེད་དོ་ཞེས་དང་། རྒྱལ་སྲས་ལས། འདི་ལ་སྡུག་བསྔལ་ལ་ཆོས་ཤེས་པའི་
བཟོད་པ་མ་འོངས་པ་དག་ལས། སྡུག་བསྔལ་ལ་ཆོས་ཤེས་པ་ཆེས་སྔ་སྟེ། དེ་ནི་སྐྱེས་ཟིན་
པའི་ཕྱིར་ལ་དེ་དག་ནི་མ་སྐྱེས་པའི་ཕྱིར་རོ་ཞེས་སོགས་དེས་ན་སྡུག་བསྔལ་ཆོས་བཟོད་པ་
དེས། ཆོས་བཟོད་མ་འོངས་པ་ཐོབ་ཅིང་། དེའི་རྒྱུད་ལ་ཐོབ་པའི་ཆོས་བཟོད་མ་འོངས་པ་
ཡོད་མོད། དེའི་རྒྱུད་ལ་སྐྱེས་པའི་ཆོས་བཟོད་མ་འོངས་པ་ནི་མེད་དེ། རྒྱལ་སྲས་ལས།
སྡུག་བསྔལ་ལ་ཆོས་ཤེས་པའི་བཟོད་པ་མ་འོངས་པ་དཔག་ཏུ་མེད་པ་ཞིག་ཐོབ་པ་ཁོ་ན་
ཡིན་གྱི་སྐྱེས་པ་ནི་མ་ཡིན་ནོ་ཞེས་བཤད་པའོ། །
ཡང་གང་ཟག་གི་རྒྱུད་གཅིག་ལ་སྔར་སྐྱེས་ཟིན་པའི་ཟག་མེད་ཀྱི་ལམ། རྒྱུན་དེ་ལ་
ཕྱིས་སྐྱེས་པའི་ཟག་མེད་ལམ་གྱི་སྐལ་མཉམ་གྱི་རྒྱུ་མ་ཡིན་པ་ཡོད་དམ་ཞེས་དྲིས་ན། དེ་
འདྲ་ཡང་ཡོད་དེ། དཔེར་ན་དགྲ་བཅོམ་པའི་འབྲས་བུ་ལས་ཉམས་ནས། ཕྱིར་མི་འོང་དུ་
273



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འགྱུར་ཁ་མའི་དགྲ་བཅོམ་པའི་ཟག་མེད་ཀྱི་ལམ་སྐྱེས་ཟིན་པ་དེ། དེའི་རྟེན་ལ་ཕྱིར་མི་འོང་
དུ་གྱུར་མ་ཐག་པའི་ཟག་མེད་ཀྱི་ལམ་སྐྱེས་ཟིན་པ་དེའི་སྐལ་མཉམ་གྱི་རྒྱུ་མ་ཡིན་པ་ལྟ་བུ་སྟེ།
དེ་ལས་ཁྱད་པར་ཅན་ཡིན་པས་དམན་པའི་སྐལ་མཉམ་དུ་མི་རིགས་པའི་ཕྱིར་རོ། །
གཞན་ཡང་། སྡུག་བསྔལ་ཆོས་ཤེས་ཀྱི་ཐོབ་པ་སྔར་སྐྱེས་ཟིན་པ་དེ་ནི། སྡུག་བསྔལ་
རྗེས་བཟོད་ལྷན་ཅིག་སྐྱེས་པའི་སྡུག་བསྔལ་ཆོས་བཟོད་ཀྱི་ཐོབ་པ་ནས་བཅོ་ལྔ་པ་ལམ་
རྗེས་བཟོད་ལྷན་ཅིག་སྐྱེས་པའི་སྡུག་བསྔལ་ཆོས་བཟོད་ཀྱིས་ཐོབ་པའི་བར་གྱི་སྡུག་བསྔལ་
ཆོས་བཟོད་ཀྱི་ཐོབ་པ་བཅུ་གསུམ་པོ་དེའི་སྐལ་མཉམ་གྱི་རྒྱུ་མ་ཡིན་པ་ལྟ་བུ་ཡང་ཡིན་ཏེ།
ཆོས་ཤེས་ཀྱི་ཐོབ་པ་དེ་ནི། ཆོས་བཟོད་ཀྱི་ཐོབ་པ་བཅུ་གསུམ་པོ་དེ་ལས་ལྷག་པའི་ཕྱིར་ཏེ།
ཆོས་ཤེས་དེ་ཆོས་བཟོད་ལས་ལྷག་པའི་ཕྱིར་ཏེ་ཞེས་འཆད་པ་ལ། རང་འགྲེལ་ལས། ཟག་
པ་མེད་པའི་ཆོས་སྔར་སྐྱེས་པ་ཟག་པ་མེད་པའི་ཆོས་ཤེས་ཀྱི་ཐོབ་པ་དེ་ནི་ཕྱིས་སྐྱེས་པའི་རྒྱུ་
མ་ཡིན་པ་ཡོད་དམ་ཅེ་ན། ཡོད་དེ། ཆེན་པོ་ཆུང་ངུ་ལ་ལྟ་བུ་སྟེ། འདི་ལྟ་སྟེ་འབྲས་བུ་གོང་མ་
ལས་ཡོངས་སུ་ཉམས་པ། འབྲས་བུ་འོག་མ་སྔོན་དུ་བྱེད་པའི་ཚེ་དང་། སྡུག་བསྔལ་ལ་ཆོས་
ཤེས་པའི་ཐོབ་པ་སྐད་ཅིག་མ་ལ་ཕྱི་མ་དང་ལྷན་ཅིག་སྐྱེས་པ། སྡུག་བསྔལ་ལ་ཆོས་ཤེས་
པའི་བཟོད་པ་རྣམས་ཀྱི་ལྟ་བུ་སྟེ། དམན་པའི་ཕྱིར་རོ་ཞེས་དང་། རྒྱལ་སྲས་ལས། སྡུག་
བསྔལ་ལ་ཆོས་ཤེས་པའི་ཐོབ་པ་སྔར་སྐྱེས་པ་གང་ཡིན་པ་དེ་ནི་སྐད་ཅིག་ཕྱི་མ་དང་ལྷན་
ཅིག་སྐྱེས་པ་སྟེ། སྐད་ཅིག་ཕྱི་མ་སྡུག་བསྔལ་ལ་རྗེས་སུ་ཤེས་པའི་བཟོད་པའི་མཚན་ཉིད་
ལ་སོགས་པ། ལམ་ལ་རྗེས་སུ་ཤེས་པའི་བཟོད་པའི་བར་དུས་དང་ལྷན་ཅིག་སྐྱེས་པ། སྡུག་
བསྔལ་ལ་ཆོས་ཤེས་པའི་བཟོད་པ་ཐོབ་པ་རྣམས་ཀྱི་སྐལ་བ་མཉམ་པའི་རྒྱུ་མ་ཡིན་ནོ་
ཞེས་སོ། །འགྲེལ་པའི་དོགས་དཔྱོད་དེ་དག་ནི་གནད་དང་ལྡན་པ་ཡིན་པས་བློ་གྲོས་
གསལ་བར་བྱས་པ་ཡིན་མོད། སླར་ཡང་འདི་འདྲི་སྟེ། དགྲ་བཅོམ་པའི་རྟེན་ལ། ཕྱིར་མི་
འོང་དུ་འགྱུར་ཁ་མའི་དགྲ་བཅོམ་པའི་ལམ་ཟག་མེད་དེ། དེའི་རྟེན་ལ་ཕྱིར་མི་འོང་དུ་གྱུར་
274



|
རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
མ་ཐག་པའི་ཕྱིར་མི་འོང་གི་ལམ་ཟག་མེད་དེའི་སྐལ་མཉམ་གྱི་རྒྱུར་ཁས་བླངས་དགོས་ཏེ།
དེའི་སྐལ་མཉམ་གྱི་རྒྱུ་གཅིག་ཡོད། སློབ་པའི་ལམ་ན་ནི་དེ་འདྲ་མེད་པའི་ཕྱིར། འདོད་
ན་ནི། ལྷག་པས་དམན་པའི་སྐལ་མཉམ་གྱི་རྒྱུ་མི་བྱེད་པ་དང་འགལ། དེ་འདྲའི་སྐལ་
མཉམ་མེད་ན་ནི། ཟག་མེད་སྐད་ཅིག་དང་པོ་མ་གཏོགས་འདུས་བྱས་ཐམས་ཅད་ལ་སྐལ་
མཉམ་གྱི་རྒྱུ་ཡོད་པར་ཁས་བླངས་པ་དང་འགལ་བ་མ་ཡིན་ནམ་ཞེས་བྱ་བ་ནི་རྒྱ་གར་
མཁས་པ་དག་ལ་དྲིའོ། །ཡང་སྡུག་བསྔལ་ཆོས་ཤེས་ཀྱི་ཐོབ་པ་དེ། སྡུག་བསྔལ་རྗེས་
བཟོད་པའི་རྒྱུད་ཀྱི་སྡུག་བསྔལ་ཆོས་བཟོད་ཀྱི་ཐོབ་པའི་སྐལ་མཉམ་གྱི་རྒྱུར་ཐལ། དེའི་
རྒྱུད་ཀྱི་ཆོས་བཟོད་ཀྱི་ཐོབ་པ་དེ། ཆོས་ཤེས་ཀྱི་ཐོབ་པ་ལས་སྐལ་མཉམ་གྱི་རྒྱུས་རྒྱས་པར་
བྱས་པའི་སྒོ་ནས་ཁྱད་པར་ཅན་ཡིན་པའི་ཕྱིར། རྟགས་གྲུབ་སྟེ། རྒྱལ་སྲས་ལས། དེའི་ཕྱིར་
དེ་སྔོན་དུ་འགྲོ་བ་སྐད་ཅིག་མ་ཕྱི་མ་དང་ལྷག་ཅིག་སྐྱེས་པ་སྡུག་བསྔལ་ལ་ཆོས་ཤེས་པའི་
བཟོད་པའི་ཐོབ་པ་གཞན་དག་ཀྱང་། རྒྱུས་ཤིན་ཏུ་རྒྱས་པར་བྱས་པ་ཡིན་ཡང་དམན་པ་ཁོ་
ན་ཡིན་ནོ་ཞེས་བཤད་པས་སོ། །གོང་དུ་མ་ཁྱབ་ན། དེ་དེ་ལྟར་མིན་པར་ཐལ། སྡུག་བསྔལ་
ཆོས་བཟོད་དེ་ནི་དེ་གཉིས་ཀའི་སྐལ་མཉམ་གྱི་རྒྱུ་ཡིན་ལ། སྡུག་བསྔལ་ཆོས་ཤེས་ཐོབ་པ་
དང་བཅས་པ་རྣམས་ནི་དེའི་སྐལ་མཉམ་གྱི་རྒྱུ་མ་ཡིན་པར་ཁས་བླངས་པའི་ཕྱིར་ཟེར་ན།
གཞན་དག་ལ་རྒྱུས་མེད་མོད། ཁོ་བོ་ཅག་ནི། སྡུག་བསྔལ་ཆོས་ཤེས་དང་ལྷན་ཅིག་སྐྱེས་
པའི་སྡུག་བསྔལ་ཆོས་བཟོད་ཀྱི་ཐོབ་པ་དེ། དེའི་སྐལ་མཉམ་གྱི་རྒྱུ་ཡིན་ཡང་། ཆོས་ཤེས་ཀྱི་
མ་ཡིན་པས་ཁྱད་པར་ཡོད་ཅེས་བྱ་སྟེ། རྒྱལ་པོ་སྲས་ཀྱི་དགོངས་པ་བསྐོང་བར་གྱུར་ཅིག །
བཞི་པ་མཚུངས་ལྡན་རྒྱུ་ལ་མཚན་ཉིད་དང་དོགས་དཔྱོད་གཉིས། དང་པོ་ནི། རང་
འཁོར་དུ་བྱེད་པའི་གཙོ་བོ་སེམས་དང་རྟེན་མཚུངས་པའི་སེམས་བྱུང་ཆོས་ཅན། ཁྱོད་རང་
འཁོར་དུ་བྱེད་པའི་གཙོ་བོའི་སེམས་ཀྱི་མཚུངས་ལྡན་གྱི་རྒྱུ་ཡིན་ཏེ། ཁྱོད་དེ་དང་མཚུངས་
ལྡན་རྣམ་པ་ལྔ་མཚུངས་ཡིན་པའི་ཕྱིར། དེ་བཞིན་དུ་འཁོར་དུ་བྱུང་བའི་སེམས་བྱུང་དང་།
275



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རྟེན་མཚུངས་པའི་གཙོ་སེམས་ཆོས་ཅན། ཁྱོད་དེའི་མཚུངས་ལྡན་གྱི་རྒྱུ་ཡིན་ཏེ། ཁྱོད་དེ་
དང་མཚུངས་ལྡན་རྣམ་པ་ལྔ་མཚུངས་ཀྱི་རིག་པ་ཡིན་པའི་ཕྱིར་རོ། །དེས་ན་མཚུངས་ལྡན་
རྣམ་པ་ལྔ་མཚུངས་ཀྱི་རིག་པ་ཆོས་ཅན། ཁྱོད་མཚུངས་ལྡན་གྱི་རྒྱུའི་མཚན་ཉིད་ཡིན་ཏེ།
ཁྱོད་ཀྱི་དེ་ལྟར་འཇོག་ནུས་པའི་ཕྱིར་རོ་ཞེས་འཆད་པ། མཚུངས་ལྡན་རྒྱུ་ནི་སེམས་དག་
དང༌། །སེམས་བྱུང་རྟེན་མཚུངས་ཅན་རྣམས་སོ་ཞེས་སོ། །འོ་ན་འདིར། རྟེན་མཚུངས་ཅན་
རྣམས་སོ། །ཞེས་རྟེན་ཁོ་ན་སྨོས་པ་ལ་དགོས་པ་ཅི་ཡོད་སྙམ་ན། དེ་ལ་དགོས་པ་ཡོད་དེ།
སེམས་སེམས་བྱུང་གཉིས་རྟེན་མཚུངས་ཅན་མཚུངས་ལྡན་གྱི་རྒྱུར་འགྱུར་གྱི། གཞན་བཞི་
མཚུངས་པ་ཙམ་གྱི་མཚུངས་ལྡན་གྱི་རྒྱུར་མི་འགྱུར་བའི་ཕྱིར་ཏེ། རྟེན་མཚུངས་ན་མཚུངས་
པ་ལྔ་ཆར་ཚང་དགོས་ལ། གཞན་རྣམས་ལ་མ་ངེས་པའི་ཕྱིར་ཏེ། བདག་རྐྱེན་མིག་ལ་
བརྟེན་པའི་སེམས་སེམས་བྱུང་རྣམས་དམིགས་རྣམ་རྫས་དུས་བཞི་ཡང་མཚུངས་པར་
གྲུབ་ལ། སྔོན་པོ་ལྟ་བུའི་དམིགས་རྣམ་རྫ་ས་དུས་མཚུངས་ཀྱང་རྟེན་མཚུངས་པར་མི་འགྲུབ་
པའི་ཕྱིར་རོ་ཞེས་འཆད་པ་ལ། རང་འགྲེལ་ལས། གང་དག་རྟེན་མཚུངས་པ་ཡོད་པའི་
སེམས་དང་སེམས་ལས་བྱུང་བ་དེ་དག་ནི་ཕན་ཚུན་དུ་མཚུངས་པར་ལྡན་པའི་རྒྱུ་ཡིན་ནོ་
ཞེས་སོ། །འདིར་མཆིམས་ཊིཀ་ལས། དུས་མཉམ་པའི་རྒྱུ་འབྲས་མཚུངས་ལྡན་ལས་
གཞན་པ་དེ་ལྷན་ཅིག་འབྱུང་རྒྱུའི་མཚན་ཉིད་ཡིན་ཞེས་བཤད་པ་ནི། མཁས་པའི་གཏམ་མ་
ཡིན་ཏེ། མཚུངས་ལྡན་གྱི་རྒྱུ་ཡིན་ན་ལྷན་ཅིག་འབྱུང་རྒྱུ་ཡིན་དགོས་པའི་ཕྱིར་ཏེ། རང༌
འགྲེལ་ལས། མཚུངས་པར་ལྡན་པའི་རྒྱུ་གང་ཡིན་པ་དེ་ནི་ལྷན་ཅིག་འབྱུང་བའི་རྒྱུ་ཡང་
ཡིན་ནོ་ཞེས་བཤད་པའི་ཕྱིར། འོ་ན་དེ་འདྲ་སོ་སོར་བཤད་པ་ལ་རྒྱུ་མཚན་དང་དགོས་པ་ཅི་
ཡོད་སྙམ་ན། ཕན་ཚུན་འབྲས་བུ་བྱེད་པའི་ཆ་ནས་ལྷན་ཅིག་འབྱུང་རྒྱུར་བཞག་པ་ཡིན་ཏེ།
མགྲོན་པོ་རྣམས་གྲོགས་སྟོབས་ཀྱི་ཕན་ཚུན་ལམ་དུ་འགྲོགས་པ་དང་ཕན་ཚུན་ཆོས་མཐུན་
པའི་ཕྱིར། ཕན་ཚུན་མཚུངས་པ་ལྔས་མཚུངས་པའི་ཆ་ནས་མཚུངས་ལྡན་གྱི་རྒྱུར་བཞག་པ་
276



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཡིན་ཏེ། ལམ་གྱི་མགྲོན་པོ་རྣམས་ཕན་ཚུན་ཟས་དང་ཁྲུས་ལ་སོགས་པའི་བྱ་བ་འདྲ་བ་དང་
མཚུངས་པའི་ཕྱིར་ཞེས་འཆད་པ། རང་འགྲེལ་ལས། གང་དག་རྟེན་མཚུངས་པ་ཡོད་པའི་
སེམས་དང་སེམས་ལས་བྱུང་བ་དེ་དག་ཕན་ཚུན་འབྲས་བུའི་དོན་གྱི་ན་ལྷན་ཅིག་འབྱུང་
བའི་རྒྱུ་ཡིན་ཏེ། འགྲོན་པོ་རྣམས་ཕན་ཚུན་གྱི་སྟོབས་ཀྱི་ལྷན་ཅིག་ལམ་དུ་འགྲོ་བ་
བཞིན་ནོ། །མཚུངས་པར་ལྡན་པའི་དོན་གྱི་ན་མཚུངས་པར་ལྡན་པའི་རྒྱུ་ཡིན་ཏེ། འགྲོན་
པོ་དེ་དག་ཉིད་ཟས་ལ་སོགས་པ་ཡོངས་སུ་ལོངས་སྤྱོད་པར་བྱ་བ་ལ་འདྲ་བར་སྦྱོར་བ་ཡིན་
ནོ་ཞེས་སོ། ། །
གཉིས་པ་དོགས་པ་དཔྱད་པ་ནི། འོ་ན་མ་འོངས་པའི་སྔོན་ནི་མིག་གི་རྣམ་པར་ཤེས་
པ་དེ། འདས་པའི་སྔོན་ནི་མིག་གི་རྣམ་པར་ཤེས་པ་དེ། ཁོ་རང་གི་འཁོར་གྱི་སེམས་བྱུང་
དང་མཚུངས་ལྡན་རྣམ་པ་ལྔ་མཚུངས་ཡིན་ནམ་མིན། ཡིན་ན་དེའི་མཚུངས་ལྡན་གྱི་རྒྱུ་མ་
ཡིན་པར་ཐལ་ལོ། །ཟེར་ན། གཞན་དག་གི་སྤྱོད་ཡུལ་མ་ཡིན་ཡང་། སྐལ་བཟང་གི་གདུལ་
བྱ་ཡོད་ན་ཁོ་བོས་བཤད་པར་བྱ་སྟེ། འདས་པ་དང་། མ་འོངས་པ་སྐྱེ་བའི་ཆོས་ཅན་གྱི་སྔོན་
ནི་མིག་གི་རྣམ་པར་ཤེས་པ་ནི། ཁོ་རང་འཁོར་གྱི་སེམས་བྱུང་དང་། དམིགས་རྣམ་མཚུངས་
པ་སོགས་ཡིན་ནོ། །ད་ལྟ་དེའི་དམིགས་པ་མེད་ཀྱང་སྔར་དམིགས་ཟིན་པའི་ཕྱིར་དང་། མ་
འོངས་པ་ན་དམིགས་པར་འགྱུར་བའི་ཕྱིར་རོ། །དེ་ཙམ་གྱིས་ཀྱང་དཔྱོད་ལྡན་ཡིད་ཚིམ་པ་
ཡིན་མོད། འོན་ཀྱང་མ་འོངས་པ་མི་སྐྱེ་བའི་ཆོས་ཅན་གྱི་སྔོན་ནི་མིག་གི་རྣམ་པར་ཤེས་པ་དེ་
ཁོ་རང་འཁོར་གྱི་སེམས་བྱུང་དང༌། མཚུངས་ལྡན་རྣམ་པ་ལྔ་མཚུངས་ཡིན་ནམ་མིན་ཞེས་
དཔྱད་ན། དཀའ་བའི་འཕྲང་དམ་པོར་གྱུར་པ་སྟེ། མཁས་མཆོག་དབྱིག་གཉེན་ཉིད་ལ་
དགའ་ལྡན་དུ་དྲི་བར་འོས་ཏེ། གཞན་ལ་སྨྲ་རྒྱུ་མེད་པའི་ཕྱིར་རོ། །
ལྔ་པ་ཀུན་འགྲོའི་རྒྱུ་ལ་གཉིས། མཚན་ཉིད་མདོར་བསྟན། མཚན་གཞི་རྒྱས་པར་
བཤད་པའོ། །དང་པོ་ནི། རང་སའི་ཉོན་མོངས་ཅན་ཕྱི་མའི་རྒྱུ་མཐུན་གྱི་
277



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
སའི་ཉོན་མོངས་སྔར་སྐྱེས་པ་འདས་ད་ལྟར་གང་རུང་གིས་བསྡུས་པའི་ཉོན་མོངས་ཅན་
ཆོས་ཅན། རང་སའི་ཉོན་མོངས་ཅན་ཕྱི་མའི་ཀུན་འགྲོའི་རྒྱུའི་མཚན་ཉིད་ཡིན་ཏེ། ཁྱོད་
ཀྱིས་དེ་ལྟར་འཇོག་ནུས་པའི་ཕྱིར་རོ། །འོ་ན་ཀུན་འགྲོ་རྒྱུ་འདི་སྐལ་མཉམ་གྱི་རྒྱུའི་ནང་ཚན་
ལྟ་བུ་ཡིན་པ་ལས་ལོགས་སུ་ཕྱེ་བ་ལ་རྒྱུ་མཚན་དང་དགོས་པ་ཅི་ཡོད་སྙམ་ན། དེ་ཡོད་དེ།
ཀུན་འགྲོའི་རྒྱུ་འདི་ནི་ཉོན་མོངས་ཅན་ཁོ་ན་ལ་ཡོད་ཀྱི། དགེ་བ་དང་མ་སྒྲིབ་ལུང་མ་བསྟན་
ལ་མེད་དོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་དང་། ཟག་བཅས་སྐལ་མཉམ་གྱི་རྒྱུ་ལ།
ས་དང་རིས་གཅིག་པ་གཅིག་དགོས་ཀྱང་། ཀུན་འགྲོའི་རྒྱུ་འདི་ནི། རིས་མི་གཅིག་པའི་
གནད་ཀྱིས་ཀྱང་རྒྱུ་ཡིན་ནོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཞེས་འཆད་པ་ལ།
ཀུན་འགྲོ་ཞེས་བྱ་ཉོན་མོངས་ཅན། །རྣམས་ཀྱི་རང་ས་ཀུན་འགྲོ་ལྔ། །ཞེས་དང༌། རང་
འགྲེལ་ལས། འདི་ནི་ཉོན་མོངས་པ་ཅན་གྱི་ཆོས་ཀྱི་ཐུན་མོང་གི་རྒྱུ་ཉིད་ཡིན་པས་ན་སྐལ་
པ་མཉམ་པའི་རྒྱུ་ལས་ལོགས་ཤིག་ཏུ་རྣམ་པར་བཞག་གོ །རིས་གཞན་དག་གི་ཡང་རྒྱུ་ཡིན་
པའི་ཕྱིར་ཏེ། དེ་དག་གི་མཐུས་ནི་རིས་གཞན་པའི་ཉོན་མོངས་པ་དག་ཀྱང་སྐྱེ་བར་འགྱུར་
རོ་ཞེས་སོ། །གཉིས་པ་མཚན་གཞི་ནི། ཀུན་འགྲོའི་ཉོན་མོངས་པ་ནི་དུ། ཀུན་འགྲོ་ཉོན་
མོངས་པ་དང་ཀུན་འགྲོའི་རྒྱུ་ལ་ཁྱད་པར་ཅི་ལྟ་བུ་སྙམ་ན། བཤད་པར་བྱ་སྟེ། ཀུན་འགྲོའི་
ཉོན་མོངས་པ་ནི་སུམ་ཅུ་རྩ་གསུམ་སྟེ། ཁམས་གསུམ་གྱི་སས་བསྡུས་ཀྱི་སྡུག་བསྔལ་
མཐོང་སྤང་གི་ལྟ་བ་ལྔ། མ་རིག་པ་ཐེ་ཚོམ་གཉིས་ཏེ་བདུན། ཀུན་འབྱུང་མཐོང་སྤང་གི་
ལོག་ལྟ་དང་ལྟ་བ་མཆོག་འཛིན་གཉིས། མ་རིག་པ་ཐེ་ཚོམ་གཉིས་དང་བཞི་སྟེ་བཅུ་གཅིག་
ཚར་གསུམ་དུ་ཡོད་པའི་ཕྱིར་རོ། །དེས་ན་ཀུན་འགྲོའི་ཉོན་མོངས་དང་ཀུན་འགྲོའི་རྒྱུ་ལ་མུ་
བཞི་ཡོད་དེ། འདས་ད་ལྟར་གྱི་ཕྲ་རྒྱས་སུམ་ཅུ་རྩ་གསུམ་ཐོབ་པ་མ་གཏོགས་པའི་མཚུངས་
ལྡན་དང་བཅས་པ་རྣམས་གཉིས་ཀའི་མུ། མ་འོངས་པའི་ཕྲ་རྒྱས་སོ་གསུམ་མཚུངས་ལྡན་
དང་བཅས་པ་ཀུན་འགྲོའི་ཉོན་མོངས་ཡིན་ལ་ཀུན་འགྲོའི་རྒྱུ་མ་ཡིན་པའི་མུ། ཕྲ་རྒྱས་སོ་
278



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
གསུམ་འདས་ད་ལྟར་བའི་སྐྱེ་སོགས་བཞི་རྣམས་ཀུན་འགྲོའི་རྒྱུ་ཡིན་ལ་ཀུན་འགྲོའི་ཉོན་
མོངས་མ་ཡིན་པའི་མུ། དགེ་བ་དང་མ་བསྒྲིབས་པ་རྣམས་གཉིས་མིན་གྱི་མུ་ཡིན་པ་ན། དེ་
བཞིན་དུ་ཉོན་མོངས་ཀུན་འགྲོ་དང་ཕྲ་རྒྱས་ཀུན་འགྲོ་ལ་མུ་གསུམ་འབྱུང་སྟེ། སྔར་གྱི་སོ་
གསུམ་པོ་དེ་གཉིས་ཆར་ཡིན་པའི་མུ། དགེ་དང་མཚུངས་ལྡན་གྱི་སེམས་བྱུང་གཞན་དང་
དགེ་དང་མཚུངས་ལྡན་གྱི་སེམས་རྣམས་ནི་ཉོན་མོངས་པ་ཀུན་འགྲོ་ཡིན་ལ་ཕྲ་རྒྱས་ཀུན་
འགྲོ་མ་ཡིན་པའི་མུ། དགེ་བ་སོགས་གཉིས་མིན་གྱི་མུ་ཡིན་ཞིང་། ཕྲ་རྒྱས་ཀུན་འགྲོ་ཡིན་
ལ་ཉོན་མོངས་ཀུན་འགྲོ་མ་ཡིན་པའི་མུ་ནི་མེད་པའི་ཕྱིར་རོ། །དེས་ན་ཕྲ་རྒྱས་སོ་གསུམ་
མཚུངས་ལྡན་དང་བཅས་པ་དང་དེ་དག་གི་སྐྱེ་སོགས་བཞི་སོགས་འདས་ད་ལྟར་རྣམས་ནི་
ཀུན་འགྲོའི་རྒྱུ་ཡིན་ནོ་ཞེས་ཤེས་པར་བྱའོ། །དེས་ན་སྤྱིར་ཀུན་འགྲོའི་རྒྱུ་ཡིན་ན། སྐལ་
མཉམ་གྱི་རྒྱུ་ཡིན་དགོས་ཀྱང་། གཞི་གཅིག་ལ་བཀར་ན་མི་དགོས་ཏེ། འདོད་པའི་སས་
བསྡུས་ཀྱི་སྡུག་བསྔལ་མཐོང་སྤང་དུ་གྱུར་པའི་འཇིག་ལྟ་སོགས་འདོད་པའི་སས་བསྡུས་ཀྱི་
ཀུན་འབྱུང་མཐོང་སྤང་སོགས་སྤང་བྱ་རིགས་གཞན་བཞིའི་ཀུན་འགྲོའི་རྒྱུ་ཡིན་ཀྱང་དེའི་
སྐལ་མཉམ་གྱི་རྒྱུ་མ་ཡིན་པའི་ཕྱིར། དེ་ལྟ་བུ་དེའི་ཕྱིར་སྐལ་མཉམ་གྱི་རྒྱུ་ནི་ཡིན་ཏེ། དེ་
འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་གི་འཇིག་ལྟ་མ་འོངས་པ་སོགས་ཀྱི་སྐལ་
མཉམ་གྱི་རྒྱུ་ཡིན་པའི་ཕྱིར། དོན་དེ་རྣམས་དཔྱད་པ་ནི། འོག་ཕྲ་རྒྱས་བསྟན་པ་ལ། སྡུག་
བསྔལ་རྒྱུ་མཐོང་སྤང་བྱ་བ། །ལྟ་དང་དེ་བཞིན་ཐེ་ཚོམ་དང་། །གང་དེའང་ལྷན་ཅིག་མ་
འདྲེས་པའི། །མ་རིག་གང་དེ་ཀུན་ཏུ་འགྲོ། །ཞེས་སོ། །
དྲུག་པ་རྣམ་སྨིན་རྒྱུ་ལ། ངོ་བོ་དང༌། དོགས་དཔྱོད་གཉིས། །དང་པོ་ནི། མི་དགེ་བ་
དང་དགེ་བ་ཟག་བཅས་གང་རུང་གིས་བསྡུས་པའི་ཟག་བཅས་ཀྱི་ལས་ཆོས་ཅན། ཁྱོད་རྣམ་
སྨིན་གྱི་རྒྱུའི་མཚན་ཉིད་ཡིན་སྟེ། ཁྱོད་ཀྱིས་དེ་ལྟར་འཇོག་ནུས་པའི་ཕྱིར། དེས་ན་ལུང་མ་
བསྟན་རྣམ་སྨིན་གྱི་རྒྱུ་མ་ཡིན་ཏེ། སྟོབས་ཆུང་བའི་ཕྱིར་ཏེ། ས་བོན་རུལ་བ་བཞིན་ནོ། །
279



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ཟག་མེད་ཀྱི་ལས་རྣམས་ཀྱང་རྣམ་སྨིན་གྱི་རྒྱུ་མ་ཡིན་ཏེ། སྲེད་པས་མ་བརླན་པའི་ཕྱིར་ཏེ།
རླན་དང་བྲལ་བའི་ས་བོན་དྲུང་པོ་བཞིན་ནོ་ཞེས་འཆད་པ། རྣམ་སྨིན་རྒྱུ་ནི་མི་དགེ་དང་། །
དགེ་དང་ཟག་བཅས་རྣམས་ཁོ་ན་ཞེས་སོ། །གཉིས་པ་དོགས་དཔྱོད་ལ། འོ་ན་རྣམ་སྨིན་གྱི་
རྒྱུ་ཞེས་པ་དེ། འབྲས་བུ་རྣམ་པར་སྨིན་པའི་རྒྱུ་ཡིན་པས་རྣམ་སྨིན་གྱི་རྒྱུར་བཞག་པ་ཡིན་
ནམ། རྣམ་པར་སྨིན་པ་ཡང་ཡིན་རྒྱུ་ཡང་ཡིན་པའི་གཞི་མཐུན་ཡིན་པས་ན་རྣམ་པར་སྨིན་
པའི་རྒྱུར་བཞག་པ་གང་ཡིན། དང་པོ་ལྟར་ན། མིག་ཤེས་ཀྱི་རྣམ་སྨིན་ལས་སྐྱེས་པ་ཡིན་ནོ་
ཞེས་བཤད་པ་མི་འཐད་པར་ཐལ། མིག་དེ་རྣམ་སྨིན་གྱི་རྒྱུ་ལས་སྐྱེས་པ་ཡིན་གྱི། རྣམ་སྨིན་
ལས་སྐྱེས་པ་མིན་པའི་ཕྱིར། གཉིས་པ་ལྟར་ན། འོ་ན་མིག་དེ་ལས་ཀྱི་རྣམ་སྨིན་ཡིན་ཞེས་
བཤད་པ་མི་འཐད་པར་ཐལ། རྣམ་སྨིན་ཡང་ཡིན་ལ་རྒྱུ་ཡང་ཡིན་པའི་གཞི་མཐུན་ཞིག་ལ་
རྣམ་སྨིན་གྱི་རྒྱུར་བཞག་པ་གང་ཞིག །ཟག་བཅས་ཀྱི་ལས་རྣམ་སྨིན་མ་ཡིན་པའི་ཕྱིར་ཞེ་ན།
སྐྱོན་མེད་དེ། དེ་གཉིས་གང་ཡང་རུང་བ་ཞིག་ཁས་བླངས་པས་ཆོག་པའི་ཕྱིར་རོ་ཞེས་
འཆད་པ། རང་འགྲེལ་ལས། རྣམ་པར་སྨིན་པའི་རྒྱུ་ཞིག་རྣམ་པར་སྨིན་པ་ཡིན་ནམ། འོན་
ཏེ་རྣམ་པར་སྨིན་པ་ཉིད་རྣམ་པར་སྨིན་པའི་རྒྱུ་ཡིན། དེ་ལས་ཅིར་འགྱུར། གལ་ཏེ་རྣམ་པར་
སྨིན་པའི་རྒྱུ་ཞིག་རྣམ་པར་སྨིན་པའི་རྒྱུ་ཡིན་ན་ནི། མིག་རྣམ་པར་སྨིན་པ་ལས་སྐྱེས་པ་
ཡིན་ནོ། །ཞེས་བྱ་བ་དེ་དང་དེར་མི་འགྱུར་རོ། །ཅིའི་ཕྱིར་ཞེ་ན། ལས་ལས་སྐྱེས་པའི་
ཕྱིར་ལ། ལས་ཀྱང་རྣམ་པར་སྨིན་པའི་རང་བཞིན་མ་ཡིན་པའི་ཕྱིར་རོ། ། །
འོན་ཏེ་རྣམ་པར་སྨིན་པ་ཉིད་རྒྱུ་ཡིན་པས་རྣམ་པར་སྨིན་པའི་རྒྱུ་ཡིན་ན་ནི། ལས་ཀྱི་
རྣམ་པར་སྨིན་པ་ཞེས་བྱ་བ་དེར་མི་འགྱུར་རོ། །ཅིའི་ཕྱིར་ཞེ་ན། རྣམ་པར་སྨིན་པ་རྒྱུ་ཡིན་
པའི་ཕྱིར་ལ། རྣམ་པར་སྨིན་པ་ཡང་ལས་ཀྱི་རང་བཞིན་མ་ཡིན་པའི་ཕྱིར་རོ། །གཉིས་ཀ་
ལྟར་ཡང་རུང་ངོ་ཞེས་སྔར་བཤད་ཟིན་ཏོ་ཞེས་སོ། །སྔར་ཇི་ལྟར་བཤད་ན། ཁམས་བསྟན་
པའི་མཛོད་ལས་འདི་ལྟར་བཤད་དེ། དེ་ཡང་ཉོན་ཅིག །རྣམ་སྨིན་གྱི་རྒྱུ་ཡིན་པས་རྣམ་སྨིན་



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
གྱི་རྒྱུ་ཞེས་བཤད་ཀྱང་མིག་ལ་རྣམ་སྨིན་སྐྱེས་ཞེས་བཤད་པ་དང་མ་འགལ་ཏེ། རྣམ་སྨིན་
གྱི་རྒྱུ་ལས་སྐྱེས་པ་ལ་རྣམ་སྨིན་སྐྱེས་ཞེས་བར་གྱི་ཚིག་མི་མངོན་པར་བྱས་པ་ཡིན་པའི་ཕྱིར།
ཡང་ན་རྣམ་པར་སྨིན་པ་ཡང་སྨིན། རྒྱུ་ཡང་ཡིན་པས་རྣམ་སྨིན་གྱི་རྒྱུ་ཞེས་བཤད་ཀྱང་
འགལ་བ་མེད་དེ། ཟག་བཅས་ཀྱི་ལས་རྣམས་ནི་འབྲས་བུའི་དུས་སུ་ཕྱིན་པར་བྱེད་པས་
རྣམ་པར་སྨིན་པ་ཞེས་བཞག་པ་ཡིན་པའི་ཕྱིར། ཡང་ན། རང་འབྲས་རྣམ་སྨིན་གྱི་རྒྱུ་ཡིན་
པས། རྣམ་སྨིན་ཞེས་འབྲས་མིང་རྒྱུ་ལ་བཏགས་པ་ཡིན་པའི་ཕྱིར་རོ་ཞེས་འཆད་པ་ལ།
རྣམ་པར་སྨིན་ལས་སྐྱེས་པ་དང་། །རྒྱས་ལས་བྱུང་བ་ནང་གི་ལྔ། །ཞེས་པའི་རང་འགྲེལ་
ལས། དེ་ལ་རྣམ་པར་སྨིན་པའི་རྒྱུ་ལས་སྐྱེས་པ་ནི། རྣམ་པར་སྨིན་ལས་སྐྱེས་པ་སྟེ། བར་གྱི་
ཚིག་མི་མངོན་པར་བྱས་པའི་ཕྱིར། བ་གླང་གི་ཤིང་རྟ་ཞེས་བྱ་བ་ལྟ་བུའོ། །ཡང་ན་འབྲས་
བུའི་དུས་སུ་ཕྱིན་པར་བྱེད་པའི་ལས་ནི་རྣམ་པར་སྨིན་པར་ཞེས་བྱ་སྟེ། རྣམ་པར་སྨིན་པར་
འགྱུར་བའི་ཕྱིར་རོ་ཞེས་སོགས་དང་། ཡང་ན་རྒྱུ་ལ་འབྲས་བུ་བཏགས་པ་ཡིན་ཏེ་ཞེས་
སོགས། དེས་ན་ལས་དགེ་སྡིག་གི་རྣམ་སྨིན་གྱི་འབྲས་བུ་ཆོས་ཅན། ཁྱོད་ལ་རྣམ་པར་སྨིན་
པ་ཞེས་འཇོག་པའི་རྒྱུ་མཚན་ཡོད་དེ། ཁྱོད་རང་གི་རྣམ་སྨིན་གྱི་རྒྱུ་དང་མི་འདྲ་བར་སྨིན་
པས་ན་དེ་ལྟར་བཤད་པ་ཡིན་པའི་ཕྱིར་ཞེས་འཆད་པ་ལ། རང་འགྲེལ་ལས། ཡང་རྣམ་
པར་སྨིན་པ་ཞེས་བྱ་བའི་དོན་ཅི་ཞེ་ན། མི་འདྲ་བར་སྨིན་པ་ནི་རྣམ་པར་སྨིན་པའོ་ཞེས་སོ། །
གསུམ་པ་དུས་ཀྱི་སྒོ་ནས་མཇུག་བསྡུ་བ་ལ། ཤེས་བྱ་ཆོས་ཅན། སྐལ་མཉམ་དང་
ཀུན་འགྲོ་རྒྱུ་གཉིས་ལ་འདས་ད་ལྟར་གྱི་དུས་གང་རུང་གཉིས་ཁོ་ན་ཡིན་དགོས་ཀྱི་དེ་
གཉིས་ལ་མ་འོངས་པ་ནི་མེད་དེ། དེ་གཉིས་ནི་རང་གི་རྒྱུ་མཐུན་གྱི་འབྲས་བུ་དང་བཅས་པ་
ཡིན་པ་གང་ཞིག །རང་གི་རྒྱུ་མཐུན་གྱི་འབྲས་བུ་སྐྱེད་པ་ལ་རང་འབྲས་ཕྱི་མ་བསྐྱེད་དགོས།
མ་འོངས་པ་ཡིན་ན་རང་འབྲས་ཕྱི་མ་སྐྱེད་བྱེད་མ་ཡིན་དགོས་པའི་ཕྱིར་ཏེ། མ་འོངས་པ་ལ་
སྔ་ཕྱིའི་རིམ་པ་མེད་པའི་ཕྱིར་རོ། །ལྷན་མཚུངས་གཉིས་དང་རྣམ་སྨིན་གྱི་རྒྱུ་གསུམ་ནི་དུས་
281



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གསུམ་པ་ཡིན་ཏེ། དེ་གསུམ་ལ། དུས་གསུམ་རེ་རེ་ནས་ཚང་བའི་ཕྱིར་རོ། །བྱེད་རྒྱུ་ལ་ནི། །
དུས་གསུམ་ཆར་དང་དུས་ཀྱི་མ་བསྡུས་པ་ཡང་ཡོད་དེ། དེ་ལ་འདུས་བྱས་དང་འདུས་མ་
བྱས་གཉིས་ཆར་ཡོད་པའི་ཕྱིར་རོ་ཞེས་འཆད་པ་ལ། ཀུན་འགྲོ་སྐལ་མཉམ་དུས་གཉིས་པ། །
གསུམ་པོ་དག་ནི་དུས་གསུམ་པ་ཞེས་སོ། །གཉིས་པ་འབྲས་བུ་བཤད་པ་ལ་གཉིས། མདོར་
བསྟན་པ་དང་རྒྱས་པར་བཤད་པའོ། །དང་པོ་ནི། ཤེས་བྱ་ཆོས་ཅན། འབྲས་བུ་འཇོག་ཚུལ་
ཡོད་དེ། འདུས་བྱས་ཐམས་ཅད་དང་འདུས་མ་བྱས་གསུམ་གྱི་ནང་ནས་བྲལ་བ་སྟེ་སོ་སོར་
བརྟགས་འགོག་དང་བཅས་པ་ལ་འབྲས་བུ་ཞེས་འཇོག་པའི་ཕྱིར་ཏེ། རང་འགྲེལ་ལས།
འབྲས་བུའི་ཆོས་རྣམས་གང་ཞེ་ན། འདུས་བྱས་ཀྱི་ཆོས་ཐམས་ཅད་དང༌། །སོ་སོར་
བརྟགས་པའི་འགོག་པ་འོ། །ཞེས་འབྱུང་བས་སོ་ཞེས་བཤད་པའི་ཕྱིར་རོ་ཞེས་འཆད་པ་ལ།
འདུས་བྱས་བྲལ་བཅས་འབྲས་བུ་ཡིན་ཀྱང་འདུས་མ་བྱས་ཀྱི་ཆོས་ལ་རྒྱུ་དང་འབྲས་བུ་དེ་
དག་མེད་པའི་ཕྱིར་ཏེ། ཁོ་འདུས་མ་བྱས་ཡིན་ན་ཁོའི་རྒྱུ་དང་ཁོའི་འབྲས་བུ་མེད་པས་ཁྱབ་
པའི་ཕྱིར་ཏེ། འདུས་མ་བྱས་ཀྱི་ཆོས་ལ་རྒྱུ་དྲུག་དང་འབྲས་བུ་ལྔ་གང་ཡང་མེད་པའི་ཕྱིར་རོ་
ཞེས་འཆད་པ་ལ། འདུས་མ་བྱས་ལ་དེ་དག་མེད་ཅེས་དང༌། །
རང་འགྲེལ་ལས། ཅིའི་ཕྱིར་ཞེ་ན། རྒྱུ་རྣམ་པ་དྲུག་མི་སྲིད་པའི་ཕྱིར་དང་། འབྲས་བུ་
རྣམ་པ་ལྔ་མི་སྲིད་པའི་ཕྱིར་རོ་ཅེས་སོ། །འོ་ན་སོ་སོར་བརྟག་འགོག་དེ་འབྲས་བུ་ཡིན་པའི་
རྒྱུ་མཚན་ཅི་སྙམ་ན། དེ་ཆོས་ཅན། ཁྱོད་འབྲས་བུ་ཡིན་ཏེ། ཁྱོད་རང་ཐོབ་བྱེད་བར་ཆད་
མེད་ལམ་གྱི་བྲལ་འབྲས་ཡིན་པའི་ཕྱིར་དང་། ཁྱོད་དེའི་སྐྱེས་བུ་བྱེད་འབྲས་ཀྱང་ཡིན་པའི་
ཕྱིར་ཏེ། ཁྱོད་རང་ཐོབ་བྱེད་བར་ཆད་མེད་ལམ་གྱི་སྟོབས་ཀྱིས་ཐོབ་པའི་ཐོབ་འབྲས་ཡིན་
པའི་ཕྱིར་རོ། །འོ་ན་དེ་ཐོབ་བྱེད་ཀྱི་བར་ཆད་མེད་ལམ་དེ་དེའི་རྒྱུ་བྱེད་རྒྱུ་ཡིན་པར་ཐལ། དེ་
དེའི་འབྲས་བུ་ཡིན་པའི་ཕྱིར་སྙམ་ན། མི་མཚུངས་ཏེ། དེ་ཁོ་བོའི་བྱེད་རྒྱུ་ཡིན་ན། ཁོ་སྐྱེ་བ་
ལ་གེགས་མེ་བྱེད་པའི་ཆ་ནས་དེའི་བྱེད་རྒྱུར་བཞག་དགོས་པ་ལས། འདུས་མ་བྱས་རྣམས་
282



___
རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
___
ནི་སྐྱེ་བར་རུང་བ་མ་ཡིན་པའི་ཕྱིར་ཁོ་སྐྱེ་བ་ལ་གེགས་བྱེད་མི་བྱེད་ཀྱི་དཔྱད་པ་མི་འཇུག་
པའི་ཕྱིར། འོ་ན་སོ་སོར་བརྟག་འགོག་དེ་ཁོ་རང་ཐོབ་བྱེད་བར་ཆད་མེད་ལམ་དེའི་འབྲས་
བུ་མིན་པར་ཐལ། སོ་སོར་བརྟག་འགོག་ཐོབ་བྱེད་བར་ཆད་མེད་ལམ་ལ་དེ་དེའི་ཐོབ་པ་
དེའི་རྒྱུ་ཡིན་པའི་ཕྱིར་སྙམ་ན་ཡང་མ་ཁྱབ་སྟེ། དེ་དེའི་ཐོབ་པ་དེའི་བསྐྱེད་བྱེད་ཀྱི་རྒྱུ་དང་
བྲལ་བ་དེའི་ཐོབ་བྱེད་ཀྱི་རྒྱུ་ཡིན་པའི་ཕྱིར་ཏེ། བྱེད་རྒྱུ་ལ་བྱེད་རྒྱུ་ནུས་ཅན་ནུས་མེད་གཉིས་
དང་། སྐྱེས་བུ་བྱེད་པའི་རྒྱུ་ལ་ཡང་འབྲས་བུ་དེ་ཐོབ་བྱེད་དང་བསྐྱེད་བྱེད་གཉིས་ཡོད་པའི་
ཕྱིར་རོ། །ཞེས་འཆད་པ་ལ། རང་འགྲེལ་ལས། ཅིའི་ཕྱིར་ལམ་བྲལ་བའི་བྱེད་རྒྱུའི་རྒྱུར་མི་
འདོད་ཅེ་ན། འདི་ལྟར་དེ་ནི་སྐྱེ་བ་ལ་གེགས་མི་བྱེད་པའི་ངོ་བོར་རྣམ་པར་བཞག་པ་ཡིན་ན་
འདུས་མ་བྱས་ནི་སྐྱེ་བ་དང་ལྡན་པ་མ་ཡིན་ནོ། །
ད་ནི་དེ་གང་གིའམ་ཇི་ལྟར་ན་འབྲས་བུ་ཡིན་ཞེ་ན། ལམ་གྱི་འབྲས་བུ་ཡིན་ཏེ། དེའི་
སྟོབས་ཀྱིས་ཐོབ་པའི་ཕྱིར་རོ། །འོ་ན་ནི་དེ་ཁོ་ན་ལ་ནུས་པའི་ཕྱིར་ཐོབ་པ་ཁོ་ན་ལམ་གྱི་
འབྲས་བུ་ཡིན་གྱི་བྲལ་བ་ནི་མ་ཡིན་ནོ། །ཐོབ་པ་ལ་ཡང་དེའི་ནུས་པ་གཞན་ལ་བྲལ་བ་ལ་
ཡང་གཞན་ཏེ། ཐོབ་པ་ལ་དེ་ཇི་ལྟར་ནུས་ཞེ་ན་བསྐྱེད་པའི་ཕྱིར་རོ། །བྲལ་བ་ལ་ཇི་ལྟར་
ཞེ་ན། ཐོབ་པར་བྱེད་པའི་ཕྱིར་རོ་ཞེས་སོ། །དེས་ན་འདུས་མ་བྱས་རྣམས་འདུས་བྱས་ཀྱི་
བྱེད་རྒྱུ་ཡིན་ཏེ། དེ་སྐྱེ་བ་ལ་མི་སྒྲིབ་པའི་ངོ་བོར་གནས་པའི་ཕྱིར་རོ། །དེས་ན་དེའི་བྱེད་རྒྱུ་
ནུས་མེད་དོ། །འོན་ཀྱང་དེ་འདུས་བྱས་སྐྱེས་བྱེད་ཀྱི་རྒྱུ་ནི་མ་ཡིན་ཏེ། འདུས་མ་བྱས་ལ་
འབྲས་བུ་འཛིན་པ་དང་སྨིན་པའི་མཐུ་མེད་པའི་ཕྱིར་ཏེ། དེ་དུས་ལས་གྲོལ་བའི་ཕྱིར་རོ་
ཞེས་འཆད་པ་ལ། རང་འགྲེལ་ལས། ཇི་ལྟར་ན་འདུས་མ་བྱས་བྱེད་རྒྱུའི་རྒྱུ་ཡིན་ཞེ་ན། སྐྱེ་
བ་ལ་མི་སྒྲིབ་པའི་དངོས་པོས་བྱེད་རྒྱུའི་རྒྱུ་ཡིན་གྱི། འདི་ལ་འབྲས་བུ་ཡོད་པ་ནི་མིན་ཏེ།
དུས་ལས་གྲོལ་བ་ལ་འབྲས་བུ་འབྱིན་པ་དང་སྨིན་པའི་མཐུ་མེད་པའི་ཕྱིར་རོ། །
གཉིས་པ་རྒྱས་བཤད་ལ་བཞི། རྒྱུ་དང་འབྲས་བུ་སྦྱར་ཏེ་བཤད། །འབྲས་བུ་སོ་སོར་
283



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཏན་ལ་ཕབ། འཛིན་འབྱིན་འབྲས་བུའི་ཁྱད་པར་བཤད། །རྒྱུ་ལས་འབྲས་བུ་གང་སྐྱེ་
བཤད་པའོ། །དང་པོ་ནི། འོ་ན་འབྲས་བུ་ལྔ་པོ་དེ། རྒྱུ་དྲུག་པོ་གང་དང་གང་གི་འབྲས་བུ་
ཡིན་སྙམ་ན། ཤེས་བྱ་ཆོས་ཅན། རྒྱུ་དྲུག་དང་འབྲས་བུ་ལྔ་སྦྱོར་བའི་ཚུལ་ཡོད་དེ། རྣམ་
སྨིན་གྱི་འབྲས་བུ་དེ་རྒྱུ་དྲུག་ལས་ཐ་མ་རྣམ་སྨིན་གྱི་རྒྱུའི་འབྲས་བུ་ཡིན། བདག་པོའི་འབྲས་
བུ་དེ་རྒྱུ་དྲུག་ལས་རྒྱུ་དང་པོ་བྱེད་རྒྱུའི་འབྲས་བུ་ཡིན། རྒྱུ་མཐུན་གྱི་འབྲས་བུ་དེ་རྒྱུ་བར་པ་
སྐལ་མཉམ་དང་ཀུན་འགྲོའི་རྒྱུ་གཉིས་ཀྱི་འབྲས་བུ་ཡིན། སྐྱེས་བུ་བྱེད་འབྲས་དེ་ལྷན་ཅིག་
འབྱུང་རྒྱུ་དང་མཚུངས་ལྡན་གྱི་རྒྱུ་གཉིས་ཀྱི་འབྲས་བུར་འཇོག་པ་ཡིན་པའི་ཕྱིར་རོ་ཞེས་
པ་ལ། རྣམ་སྨིན་འབྲས་བུ་ཐ་མའི་ཡིན། །བདག་པོའི་འབྲས་བུ་དང་པོའི་ཡིན། །རྒྱུ་མཐུན་
སྐལ་མཉམ་ཀུན་འགྲོ་བའི། །སྐྱེས་བུ་པ་ནི་གཉིས་ཀྱི་ཡིན་ཞེས་སོ། །དེ་ཡང་ལྷན་མཚུངས་
ཀྱི་རྒྱུ་གཉིས་ལ་རང་གི་འབྲས་བུ་ཐུན་མོང་མ་ཡིན་པ་འཇོག་རྒྱུ་མེད་པས་སྐྱེས་བུ་བྱེད་
འབྲས་དེ་དེ་གཉིས་ཀྱི་འབྲས་བུའི་ཐོབ་སྐལ་དུ་བཞག་པ་ཙམ་ཡིན་གྱི་རྒྱུ་གཞན་ལ་ཡང་
སྐྱེས་བུ་བྱེད་འབྲས་མེད་པ་ནི་མ་ཡིན་ཏེ། འབྲས་བུ་གང་ཞིག་རྒྱུ་དེའི་དུས་སུ་བྱུང་བའམ་རྒྱུ་
དེའི་དེ་མ་ཐག་ཏུ་བྱུང་བ་དེ་རྒྱུ་དེའི་སྐྱེས་བུ་བྱེད་འབྲས་སུ་འཇོག་པ་གང་ཞིག །བྱེད་རྒྱུ་ལ་ནི་
རང་དུས་དང་རང་གི་དེ་མ་ཐག་གཉིས་གཅིག་ཆར་དུ་འབྲས་བུ་བསྐྱེད་པ་ཡོད། སྐལ་
མཉམ་ཀུན་འགྲོ་གཉིས་ལ་ནི། རང་གི་དེ་མ་ཐག་ཏུ་རང་འབྲས་བསྐྱེད་པ་ཡོད་པས་སྐྱེས་བུ་
བྱེད་འབྲས་རེ་ཞིག་ཏུ་ཡོད་པའི་ཕྱིར་རོ། །འོན་ཀྱང་རྣམ་སྨིན་གྱི་འབྲས་བུ་ནི་རྣམ་སྨིན་གྱི་རྒྱུ་
དེའི་སྐྱེས་བུ་བྱེད་འབྲས་སུ་མི་རུང་སྟེ། རྣམ་སྨིན་འབྲས་བུ་རྣམས་ནི། རང་གི་རྣམ་སྨིན་རྒྱུ་
དེའི་རང་དུས་དང་དེའི་དེ་མ་ཐག་ཏུ་བསྐྱེད་པ་མེད་པའི་ཕྱིར་རོ། །ཁ་ཆེ་བ་ལས་གཞན་པའི་
མངོན་པ་སྨྲ་བ་འགའ་ཞིག་ནི། རྣམ་སྨིན་གྱི་རྒྱུ་ལ་འང་སྐྱེས་བུ་བྱེད་འབྲས་ཡོད་དེ། བར་དུ་
ཆོད་པའི་སྐྱེས་བུ་བྱེད་འབྲས་ཡོད་པའི་ཕྱིར་ཏེ། ཞིང་པ་རྣམས་ཀྱི་སྟོན་ཐོག་ནི། ཞིང་པ་
རྣམས་ཀྱི་སྐྱེས་བུའི་བྱེད་འབྲས་ཡིན་པའི་ཕྱིར་ཞེས་བཞེད་དོ་ཞེས་འཆད་པ་ལ། རང་
284 །



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
།
འགྲེལ་ལས། ཅི་གཞན་དག་ལ་ཡང་སྐྱེས་བུ་བྱེད་པའི་འབྲས་བུ་ཡོད་དམ། འོན་ཏེ་གཉིས་
ཁོ་ན་ཡིན་ཞེ་ན། རྣམ་པར་སྨིན་པའི་རྒྱུ་མ་གཏོགས་པ་གཞན་དག་ལ་ཡང་ཡོད་དེ། འདི་
ལྟར་སྐྱེས་བུ་བྱེད་པའི་འབྲས་བུ་ནི་ལྷན་ཅིག་བྱེད་པའམ་དེ་མ་ཐག་ཏུ་འབྱུང་བ་ཡིན་ན་རྣམ་
པར་སྨིན་པ་ནི་དེ་ལྟར་མ་ཡིན་ནོ། །
གཞན་དག་ན་རེ། དེ་ལ་ཡང་སྐྱེས་བུ་བྱེད་པའི་འབྲས་བུའི་སྐལ་བ་ནི་ཡོད་དེ།
དཔེར་ན་ཞིང་པ་རྣམས་ཀྱི་འབྲས་བུ་ལྟ་བུའོ་ཞེས་ཟེར་རོ་ཞེས་སོ། །དེ་དག་ནི་རང་འགྲེལ་
ཉིད་ལས་བྱུང་བའི་དོགས་པ་དཔྱད་པ་ཡིན་ལ། གཞན་ཡང་འདི་ལྟར། རྣམ་སྨིན་གྱི་འབྲས་
བུ་ཡིན་ན་རང་རྒྱུ་རྣམ་སྨིན་གྱི་རྒྱུ་དེའི་རྣམ་སྨིན་གྱི་འབྲས་བུ་ཡིན་པ་ཞིག་དགོས་མོད། རྒྱུ་
གཞན་ལ་ཡང་། རྣམ་སྨིན་གྱི་འབྲས་བུ་མེད་པ་མིན་ཏེ། རྒྱུ་གཞན་ལྔའི་ནང་ཚན་ལ་ཡང་
རྣམ་སྨིན་གྱི་རྒྱུ་ཡིན་པ་དེ་སྲིད་པའི་ཕྱིར་ཏེ། དེ་རྣམས་ལ་མི་དགེ་བ་དང་དགེ་བ་ཟག་བཅས་
ཀྱི་ཆ་རེ་ཅི་རིགས་པར་ཡོད་པའི་ཕྱིར་རོ། །འོན་ཀྱང་སྐལ་མཉམ་དང་ཀུན་འགྲོའི་ཉོན་
མོངས་པའི་རྣམ་སྨིན་གྱི་འབྲས་བུ་དེ་དག །སྐལ་མཉམ་ཉོན་མོངས་དང་ཀུན་འགྲོའི་ཉོན་
མོངས་པའི་རྒྱུ་མཐུན་འབྲས་བུ་མ་ཡིན་ཞིང་། ལྷན་ཅིག་འབྱུང་རྒྱུ་དང་མཚུངས་ལྡན་རྒྱུར་
གྱུར་པའི་ཉོན་མོངས་པའི་རྣམ་སྨིན་གྱི་འབྲས་བུ་དེ་དག །དེ་དང་དེའི་ལྷན་ཅིག་འབྱུང་
འབྲས་དང་མཚུངས་ལྡན་འབྲས་བུ་ནི་མ་ཡིན་ཏེ། ཆོས་དེའི་རྒྱུ་མཐུན་འབྲས་བུ་དང༌། ཆོས་
དེའི་རྣམ་སྨིན་འབྲས་བུ་འགལ་བའི་ཕྱིར། ཆོས་དེའི་རྣམ་སྨིན་འབྲས་བུ་ཡིན་ན་ཆོས་དེ་དང་
ལྷན་ཅིག་འབྱུང་བ་མ་ཡིན་དགོས་ཤིང་། དེ་དང་མཚུངས་ལྡན་ཡང་མ་ཡིན་དགོས་པའི་
ཕྱིར་རོ། །ཡང་ཆོས་དེའི་རྣམ་སྨིན་གྱི་འབྲས་བུ་ཡིན་ན་ཆོས་དེའི་བདག་འབྲས་ཡིན་དགོས་
ཤིང༌། ཆོས་དེའི་རྣམ་སྨིན་གྱི་འབྲས་བུ་ཡིན་ན་ཆོས་དེའི་སྐྱེས་བུ་བྱེད་འབྲས་ནི་མ་ཡིན་
དགོས་ཏེ། སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས། །
ཞེས་བཤད་པ་དང་། རིགས་མཐུན་གཞན་གྱི་བར་ཆོད་པའི་སྐྱེས་བུ་བྱེད་འབྲས་མེད་པའི་
285



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གནད་ཀྱིས་སོ། །འོན་ཀྱང་ཆོས་དེའི་སྐྱེས་བུ་བྱེད་འབྲས་ལ། སྐད་ཅིག་མ་མང་པོས་བར་དུ་
ཆོད་པ་ནི་སྲིད་པ་ཁོ་ན་ཡིན་ཏེ། འགོག་པ་ལ་སྙོམས་པར་འཇུག་ཁ་མའི་སེམས་དེ་ལངས་
མ་ཐག་པའི་སེམས་དེའི་མཚུངས་པ་དེ་མ་ཐག་རྐྱེན་ཡིན་པས། དེ་ལས་ལངས་མ་ཐག་པའི་
སེམས་དེ། སྙོམས་པར་འཇུག་ཁ་མའི་སེམས་ཀྱི་སྐྱེས་བུ་བྱེད་འབྲས་ཡིན་པའི་ཕྱིར་རོ། །
གཉིས་པ་སོ་སོར་གཏན་ལ་དབབ་པ་ལ། རྣམ་སྨིན་གྱི་འབྲས་བུ་སོགས་ལྔ་ལས་དང་
པོ་ནི། རང་གི་རྣམ་སྨིན་རྒྱུའི་འབྲས་བུར་གྱུར་པའི་རྣམ་པར་སྨིན་པ་ཆོས་ཅན། ཁྱོད་རྣམ་
སྨིན་གྱི་འབྲས་བུའི་མཚན་ཉིད་ཡིན་ཏེ། ཁྱོད་ཀྱིས་དེ་ལྟར་འཇོག་ནུས་པའི་ཕྱིར་རོ། །དེས་
ན་རྣམ་སྨིན་གྱི་འབྲས་བུ་ལ་མ་བསྒྲིབས་ལུང་མ་བསྟན་གྱི་ཆོས་ཡིན་པ་ཞིག་དགོས་ཏེ། ལུང་
བསྟན་པ་དགེ་མི་དགེ་དང་བསྒྲིབས་ལུང་མ་བསྟན་རྣམས་ནི་རྣམ་སྨིན་དུ་མི་རིགས་པའི་
ཕྱིར་རོ། །དེ་ཡང་རྣམ་སྨིན་གྱི་འབྲས་བུ་ལ་སེམས་ཅན་དུ་བརྗོད་པ་སྟེ་སེམས་ཅན་དུ་སྟོན་
པའམ། སེམས་རྒྱུད་ཀྱི་བསྡུས་པ་ཞིག་དགོས་ཏེ། སེམས་བརྒྱུད་ཀྱི་མ་བསྡུས་པ་རྣམ་སྨིན་
གྱི་འབྲས་བུ་ཡིན་ན་ལས་མ་བྱས་པ་དང་ཕྲད་པ་དང༌། བྱས་པ་ཆུད་ཟོས་པའི་ཉེས་པ་
སོགས་སུ་འགྱུར་བའི་ཕྱིར་དང་། རྣམ་སྨིན་གྱི་འབྲས་བུ་ནི་གཞན་དང་ཐུན་མོང་མ་ཡིན་
པར་རང་ཁོ་ནས་མྱོང་དགོས་པའི་ཕྱིར་རོ། །དེ་ཡང་རང་གི་རྣམ་སྨིན་གྱི་རྒྱུ། ལུང་བསྟན་པ་
དགེ་མི་དགེའི་ལས་དེའི་ཕྱིས་འབྱུང་བ་སྟེ། དེ་དང་བར་དུ་ཆོས་གཞན་གྱིས་ཆོད་པ་ཞིག་
དགོས་ཏེ། ལས་དེ་དང་ལྷན་ཅིག་པའམ། ལས་དེའི་དེ་མ་ཐག་ཏུ་འབྱུང་བ་མེད་པའི་ཕྱིར།
འོན་ཀྱང་དེ་གཉིས་ཀྱི་བར་དུ་ཚེ་གཅིག་གིས་བར་ཆོད་པ་ནི་མི་དགོས་ཏེ། རྣམ་སྨིན་གྱི་
འབྲས་བུ་མཐོང་ཆོས་ལ་མྱོང་འགྱུར་གྱི་ལས་ཡོད་པའི་ཕྱིར་རོ། །དེ་ལྟ་མོད་ཀྱི་རྟེན་འབྲེལ་
ཡན་ལག་བཅུ་གཉིས་ཀྱི་ནང་ཚན་འདུ་བྱེད་ཀྱི་རྟེན་འབྲེལ་གྱི་རྣམ་སྨིན་གྱི་འབྲས་བུ་ནི་
མཐོང་ཆོས་ལ་མྱོང་བ་མེད་པར་ཁས་བླངས་དགོས་ཏེ། དེ་གཉིས་ཀྱི་བར་དུ་ཚེ་གཅིག་གིས་
བར་ཆོད་དགོས་པའི་ཕྱིར་རོ་ཞེས་འཆད་པ་ལ། རྣམ་སྨིན་ལུང་དུ་མ་བསྟན་ཆོས། །སེམས་
286



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཅན་བརྗོད་ལུང་བསྟན་ཕྱིས་འབྱུང་། །ཞེས་སོ། །དེས་ན་ཆོས་དེའི་རྣམ་སྨིན་འབྲས་བུ་དང་
བདག་འབྲས་ལ་མུ་གསུམ་འབྱུང་སྟེ། དགེ་བའི་ལས་ཀྱི་རྣམ་སྨིན་འབྲས་བུར་གྱུར་པའི་
བདེ་འགྲོ་དེ་གཉིས་ཆར་གྱི་མུ། དགེ་བའི་ལས་ཀྱི་བདག་འབྲས་སུ་གྱུར་པའི་དགེ་བ་དེའི་
བདག་འབྲས་ཡིན་ལ་དེའི་རྣམ་སྨིན་གྱི་འབྲས་བུ་མ་ཡིན་པའི་མུ། འདུས་མ་བྱས་རྣམས་དེ་
གཉིས་ཆར་མིན་པའི་མུ་ཡིན་པའི་ཕྱིར། དེའི་རྣམ་སྨིན་འབྲས་བུ་ཡིན་ལ་དེའི་བདག་འབྲས་
མ་ཡིན་པའི་མུ་ནི་མེད་དེ། དེ་ཡིན་ན་དེའི་བདག་འབྲས་ཡིན་དགོས་པའི་ཕྱིར་རོ། །ཆོས་
དེའི་རྣམ་སྨིན་གྱི་འབྲས་བུ་དང་ཆོས་དེའི་སྐྱེས་བུའི་བྱེད་འབྲས་ལ་ཡང་མུ་གསུམ་སྟེ། དེ་
གཉིས་ཡིན་གྱི་མུ་མེད་པའི་ཕྱིར་རོ། །
གཉིས་པ་རྒྱུ་མཐུན་གྱི་འབྲས་བུ་ནི། རང་གི་རྒྱུ་དང་འདྲ་བའི་རིགས་སུ་གནས་པའི་
ཆ་ནས་རྒྱུ་དེའི་འབྲས་བུར་བཞག་པ་དེ་ཆོས་ཅན། ཁྱོད་རང་གི་རྒྱུ་དེའི་རྒྱུ་མཐུན་གྱི་འབྲས་
བུའི་མཚན་ཉིད་ཡིན་ཏེ། ཁྱོད་ཀྱིས་དེ་འཇོག་ནུས་པའི་ཕྱིར། རྒྱུ་མཐུན་འབྲས་བུ་ཆོས་ཅན།
ཁྱོད་ལ་དབྱེ་ན་གཉིས་ཡོད་དེ། སྐལ་མཉམ་རྒྱུ་ཡི་འབྲས་བུ་དང་། ཀུན་འགྲོའི་རྒྱུའི་འབྲས་
བུ་གཉིས་ཡོད་པའི་ཕྱིར། དང་པོ་དེ་ལའང་གཉིས་ཡོད་དེ། ཟག་མེད་སྐལ་མཉམ་གྱི་
འབྲས་བུ་དང་། ཟག་བཅས་སྐལ་མཉམ་གྱི་འབྲས་བུ་གཉིས་ཡོད་པའི་ཕྱིར་རོ། །རྒྱུ་མཐུན་
རྒྱུ་འབྲས་དེ་དག་འདྲ་བའི་ཚུལ་ཡང་གསུམ་སྟེ། ཟག་མེད་སྐལ་མཉམ་ལ་ངོ་བོ་འདྲ་བས་
ཆོག །ཟག་བཅས་སྐལ་མཉམ་ལ་རྣམ་པ་འདྲ་བ་དགོས། ཀུན་འགྲོའི་རྒྱུ་འབྲས་ལ་ཉོན་
མོངས་ཅན་དུ་འདྲ་བ་དང་། ས་གཅིག་པ་དགོས་པའི་ཕྱིར། དེ་གསུམ་གྱི་བར་པ་དེ་ལ་ཁྱད་
ཆོས་གསུམ་ཚང་དགོས་ཏེ། སྤང་བྱ་རིགས་ལྔ་གང་རུང་དུ་སྤང་བྱ་རིགས་གཅིག་པ། དེ་ཙམ་
གྱི་མི་ཆོག་པར་ས་དགུ་པོ་གང་རུང་དུ་ས་གཅིག་པ། དེས་ཀྱང་མི་ཆོག་པར་རྒྱུ་དེ་འབྲས་
བུའི་སྔ་ལོགས་སུ་སྐྱེས་པ་ཞིག་དགོས་པའི་ཕྱིར་རོ། །
གསུམ་པ་དེ་ལའང་ཁྱད་ཆོས་གསུམ་ཚང་དགོས་ཏེ། ཉོན་མོངས་ཅན་ཡིན་པ། སྤང་
287



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བྱ་རིགས་གཅིག་པ་མི་དགོས་ཀྱང་ས་གཅིག་པ། རྒྱུ་དེ་འབྲས་བུ་དེའི་སྔར་སྐྱེས་པ་གསུམ་
དགོས་པའི་ཕྱིར་རོ་ཞེས་འཆད་པ་ལ། རྒྱུ་མཐུན་རྒྱུ་དང་འདྲ་བ་འོ། །ཞེས་དང་། རང་འགྲེལ་
ལས། རྒྱུ་དང་འདྲ་བའི་ཆོས་གང་ཡིན་པ་དེ་ནི་རྒྱུ་མཐུན་པའི་འབྲས་བུ་ཏེ། འདི་ལྟ་སྟེ་སྐལ་
བ་མཉམ་པ་དང་། ཀུན་ཏུ་འགྲོ་བའི་རྒྱུ་དག་གི་ལྟ་བུའོ། །གལ་ཏེ་ཀུན་ཏུ་འགྲོ་བའི་རྒྱུས་
འབྲས་བུ་ཡང་འདྲ་བ་ཡིན་ནའོ། །ཅི་ལྟར་སྐལ་བ་མཉམ་པའི་རྒྱུ་ཁོ་ནར་མི་འདོད་ཅེ་ན།
འདི་ལྟར་དེ་ནི་ས་དང་ཉོན་མོངས་པ་ཅན་ལས་འདྲ་བ་ཡིན་གྱི། རྣམ་པ་ལས་ནི་མ་ཡིན་ནོ། །
གང་ཞིག་རྣམ་པ་ལས་ཀྱང་འདྲ་བ་དེ་ནི་སྐལ་བ་མཉམ་པའི་རྒྱུ་ཡིན་པར་ཁས་ལེན་པ་ཉིད་
དོ་ཞེས་སོ། །དེས་ན་སྐལ་མཉམ་རྒྱུ་དང་ཀུན་འགྲོ་རྒྱུ་ལ་མུ་བཞི་སྟེ། སྐལ་མཉམ་རྒྱུར་གྱུར་
པའི་དགེ་བ་རྣམས་ནི་སྐལ་མཉམ་རྒྱུ་ཡིན་ལ་ཀུན་འགྲོའི་རྒྱུ་མ་ཡིན་པའི་མུ། སྡུག་བསྔལ་
མཐོང་སྤང་དུ་གྱུར་པའི་ཀུན་འགྲོའི་ཉོན་མོངས་པ་རྣམས་ནི་སྤང་བྱ་གཞན་བཞིའི་ཀུན་
འགྲོའི་རྒྱུ་ཡིན་ལ། དེ་དག་གི་སྐལ་མཉམ་གྱི་རྒྱུ་མ་ཡིན་པ་ལྟ་བུ། འདོད་པའི་སས་བསྡུས་
ཀྱི་སྡུག་བསྔལ་མཐོང་སྤང་གི་ཀུན་འགྲོའི་ཉོན་མོངས་རྣམས་ནི། འདོད་པའི་སས་བསྡུས་
ཀྱི་སྡུག་བསྔལ་མཐོང་སྤང་ཕྱི་མ་རྣམས་ཀྱི་སྐལ་མཉམ་གྱི་རྒྱུ་དང་ཀུན་འགྲོའི་རྒྱུ་གཉིས་
ཆར་ཡིན་པ་ལྟ་བུ། མ་འོངས་པ་རྣམས་ནི་དེ་གཉིས་ཆར་མ་ཡིན་པའི་མུ་ཡིན་པའི་ཕྱིར་ཞེས་
འཆད་པ། རང་འགྲེལ་ལས། དེ་ཉིད་ཀྱི་ཕྱིར་གང་ཞིག་སྐལ་པ་མཉམ་པའི་རྒྱུ་ཡིན་པ་ཀུན་
ཏུ་འགྲོ་བའི་རྒྱུ་ཡང་ཡིན་ཞེ་ན། མུ་བཞི་སྟེ། མུ་དང་པོ་ནི། སྐལ་བ་མཉམ་པའི་རྒྱུ་ཀུན་ཏུ་
འགྲོ་བ་མ་ཡིན་པའོ། །གཉིས་པ་ནི། རིས་གཞན་པའི་ཀུན་ཏུ་འགྲོ་བའི་རྒྱུའོ། །གསུམ་པ་
རིས་གཅིག་པའི་ཀུན་ཏུ་འགྲོ་བའི་རྒྱུའོ། །
བཞི་པ་ནི་རྣམ་པ་དེ་དག་མ་གཏོགས་པའོ་ཞེས་སོ། །དེས་ན་ཆོས་དེའི་རྒྱུ་མཐུན་གྱི་
འབྲས་བུ་དང་དེའི་སྐྱེས་བུ་བྱེད་འབྲས་ལ་ཡང་མུ་བཞི་སྟེ་དགེ་བ་སྐད་ཅིག་གསུམ་པོ་དེ་
དགེ་བ་སྐད་ཅིག་དང་པོའི་རྒྱུ་མཐུན་གྱི་འབྲས་བུ་ཡིན་ལ། དེའི་སྐྱེས་བུ་བྱེད་འབྲས་མ་ཡིན་
288



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
པའི་མུ། སོ་སོར་བརྟགས་འགོག་དེ་བར་ཆད་མེད་ལམ་གྱི་སྐྱེས་བུ་བྱེད་འབྲས་ཡིན་པ་དེའི་
རྒྱུ་མཐུན་གྱི་འབྲས་བུ་མ་ཡིན་པའི་མུ། གཞན་ཡང་ལྷན་ཅིག་འབྱུང་འབྲས་རྣམས་ལྷན་ཅིག་
འབྱུང་རྒྱུ་དེའི་སྐྱེས་བུ་བྱེད་འབྲས་ཡིན་ལ། དེའི་རྒྱུ་མཐུན་གྱི་འབྲས་བུ་མ་ཡིན་པའི་མུ།
དགེ་བ་སྐད་ཅིག་གཉིས་པ་ལྟ་བུ་ནི་དགེ་བ་སྐད་ཅིག་དང་པོའི་དེ་གཉིས་ཆར་ཡིན་པའི་མུ།
བརྟགས་མིན་འགོག་པ་སོགས་ནི་གཉིས་ཆར་མ་ཡིན་པའི་མུ་ཡིན་པའི་ཕྱིར། གསུམ་པ་
བྲལ་འབྲས་ནི། བློ་ཡི་ཟད་པ་སྟེ། རང་ཐོབ་བྱེད་བར་ཆད་མེད་ལམ་གྱི་སྟོབས་ཀྱིས་ཐོབ་
པའི་འགོག་པ་ཆོས་ཅན། ཁྱོད་བྲལ་འབྲས་ཀྱི་མཚན་ཉིད་ཡིན་ཏེ། ཁྱོད་ཀྱིས་དེ་འཇོག་
ནུས་པའི་ཕྱིར། བྲལ་འབྲས་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། ཟག་མེད་བར་ཆད་
མེད་ལམ་གྱིས་ཐོབ་པའི་སོ་སོར་བརྟགས་འགོག་དང་། ཟག་བཅས་ཀྱི་བར་ཆད་མེད་ལམ་
གྱིས་ཐོབ་པའི་སོ་སོར་བརྟགས་འགོག་གཉིས་ཡོད་པའི་ཕྱིར་ཞེས་འཆད་པ། བྲལ་བ་བློ་ཡི་
ཟད་པ་འོ། །ཞེས་སོ། །བཞི་པ་སྐྱེས་བུ་བྱེད་འབྲས་ནི། རྒྱུ་གང་གི་སྟོབས་ཀྱིས་འབྲས་བུ་
གང་ཞིག་བསྐྱེད་པའམ་ཐོབ་པ་ན། རྒྱུ་དེ་དང་ཅིག་ཆར་རམ་དེ་མ་ཐག་སྐྱེས་པའམ་ཐོབ་
པའི་འབྲས་བུ་ཆོས་ཅན། ཁྱོད་སྐྱེས་བུའི་བྱེད་འབྲས་ཀྱི་མཚན་ཉིད་ཡིན་ཏེ། དེའི་འཇོག་
བྱེད་ཡིན་པའི་ཕྱིར། དེ་ཆོས་ཅན། ཁྱོད་ལ་དབྱེ་ན་གཉིས་ཏེ། སྐྱེད་པའི་སྐྱེས་བུ་བྱེད་འབྲས་
དང༌། ཐོབ་པའི་སྐྱེས་བུ་བྱེད་འབྲས་གཉིས་ཡོད་པའི་ཕྱིར། དེ་ཆོས་ཅན། ཁྱོད་ལ་སྐྱེས་བུའི་
བྱེད་འབྲས་ཞེས་འཇོག་པའི་རྒྱུ་མཚན་ཡོད་དེ། ཁྱོད་སྐྱེས་བུའི་བྱེད་པ་དང་འདྲ་བའི་འབྲས་
བུ་ཡིན་པས་ན་དེ་ལྟར་བཏགས་པ་ཡིན་པའི་ཕྱིར། དཔེར་ན་སྨན་བྱ་རོག་རྐང་ཞེས་པ་ལྟ་བུ་
ཞེས་འཆད་པ་ལ། གང་གི་སྟོབས་ཀྱིས་གང་སྐྱེས་པའི། །འབྲས་དེ་སྐྱེས་བུའི་བྱེད་ལས་
སྐྱེས། ཞེས་དང་། འགྲེལ་པར། སྐྱེས་བུའི་བྱེད་པ་ཞེས་བྱ་བ་འདི་ཅི་ཞིག་ཅེ་ན། ཆོས་གང་
གི་བྱེད་པ་གང་ཡིན་པ་སྐྱེས་བུའི་བྱེད་པ་ལྟ་བུ་ནི་སྐྱེས་བུའི་བྱེད་པ་སྟེ། དཔེར་ན་སྨན་བྱ་
རོག་རྐང་དང་མི་གླང་པོ་ཆེ་མྱོས་པ་ཞེས་བྱ་བཞིན་ནོ་ཞེས་དང་། སོ་སོར་བརྟགས་པའི་
289



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འགོག་པ་ནི་གང་གི་སྟོབས་ཀྱིས་ཐོབ་པ་ཞེས་བརྗོད་པར་བྱའོ་ཞེས་སོ། །
དེས་ན་གཞུང་དེའི་དངོས་བསྟན་ལ་ཐོབ་པའི་སྐྱེས་བུའི་བྱེད་འབྲས་ཤུགས་ལ་བསྟན་
ཞེས་རྒྱལ་པོ་སྲས་འཆད་ལ། གང་སྤེལ་གཉིས་ཆར་དངོས་སུ་བསྟན་ཞེས་འཆད་དོ། །དེས་
ན་ཆོས་དེའི་སྐྱེས་བུའི་བྱེད་འབྲས་དང་ཆོས་དེའི་བདག་འབྲས་ལ་མུ་བཞི་སྟེ། ཀ་བ་དེ་རྫ་
མཁན་གྱི་བདག་འབྲས་ཡིན་ཀྱང་དེའི་སྐྱེས་བུ་བྱེད་འབྲས་མ་ཡིན་པའི་མུ། བུམ་པ་དེ་དེའི་
གཉིས་ཆར་ཡིན་པའི་མུ། རྫ་མཁན་རང་ཁོ་རང་གི་གཉིས་ཆར་མིན་པའི་མུ་ཡིན་ལ། དེའི་
སྐྱེས་བུའི་བྱེད་འབྲས་ཡིན་ལ་དེའི་བདག་འབྲས་མ་ཡིན་པའི་མུ་ཡིན་པའི་བར་ཆད་མེད་
ལམ་ནི་མེད་དེ། རྫ་མཁན་གྱི་སྐྱེས་བུའི་བྱེད་འབྲས་ཡིན་ན་དེའི་བདག་འབྲས་ཡིན་དགོས་
པའི་ཕྱིར། འོ་ན་གོང་དུ་མུ་བཞི་ཁས་བླངས་པ་དང་འགལ་ལོ་སྙམ་ན། མི་འགལ་ཏེ། སོ་
སོར་བརྟགས་འགོག་དེ་བར་ཆད་མེད་ལམ་གྱི་སྐྱེས་བུའི་བྱེད་འབྲས་ཡིན་ལ་དེའི་བདག་
འབྲས་མ་ཡིན་པའི་མུ་ཡིན་པས། བར་ཆད་མེད་ལམ་ལ་སྦྱར་བའི་མུ་བཞི་རྙེད་སླ་བའི་ཕྱིར།
གཞན་དག་གིས་ནི་རྟོགས་པར་དཀའོ། །ལྔ་པ་བདག་འབྲས་ནི། འདུས་བྱས་གང་དང་གང་
ཡིན་པ་དེའི་རང་གི་ངོ་བོ་ལས་གཞན་གང་ཞིག །འདུས་བྱས་དེའི་སྔོན་བྱུང་བ་མིན་པའི་
འདུས་བྱས་ཆོས་ཅན། ཁྱོད་འདུས་བྱས་གང་དང་གང་ཡིན་པ་དེའི་བདག་འབྲས་ཀྱི་མཚན་
ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། ཡང་ན་ཆོས་དེའི་འབྲས་བུ་གང་ཞིག །ཆོས་
དེའི་སྔ་ལོགས་སུ་མ་བྱུང་བ་དེ་ཆོས་ཅན། ཁྱོད་ཆོས་དེའི་བདག་འབྲས་ཀྱི་མཚན་ཉིད་ཡིན་ཏེ།
དེའི་འཇོག་བྱེད་ཡིན་པའི་ཕྱིར་རོ། །འདིར་འདུས་བྱས་ཁོ་ནའི་འབྲས་བུ་ཡིན་ཞེས་ཁོ་ན་
སྨོས་པ་ལ་དགོས་པ་ཡོད་དེ། འདུས་མ་བྱས་ལ་བདག་འབྲས་ཡོད་པ་གཅོད་པའི་ཆེད་ཡིན་
པའི་ཕྱིར། སྔོན་བྱུང་མིན་ཞེས་སྨོས་པ་ལ་དགོས་པ་ཡོད་དེ། འདུས་བྱས་གང་ཡིན་པ་དེའི་
སྔ་ལོགས་སུ་བྱུང་བ་རྣམས་དེ་ལས་ངོ་བོ་གཞན་ཡིན་ཀྱང་དེའི་བདག་འབྲས་མ་ཡིན་ནོ་ཞེས་
ཤེས་པའི་ཆེད་ཡིན་པའི་ཕྱིར་ཏེ། རྒྱུ་བས་འབྲས་བུ་སྔ་བ་ནི་མི་སྲིད་པའི་ཕྱིར་ཞེས་འཆད་པ།
29)



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས། །ཞེས་སོ། །དེས་
ན་འདུས་བྱས་གང་ཞིག་ཁྱོད་ཆོས་དེའི་འབྲས་བུ་ཡིན་ན་ཁྱོད་ཆོས་དེའི་བདག་འབྲས་ཡིན་
པས་ཁྱབ་ལ། སྤྱིར་མ་ཁྱབ་སྟེ་སོ་སོར་བརྟག་འགོག་དེ་བར་ཆད་མེད་ལམ་གྱི་འབྲས་བུ་
ཡིན་ཀྱང་། དེའི་བདག་འབྲས་མ་ཡིན་པའི་ཕྱིར། དེའི་བྲལ་འབྲས་སུ་བཤད་ཀྱི་བདག་
འབྲས་སུ་མ་བཤད་པའི་ཕྱིར་དང་། སྔོན་བྱུང་མ་ཡིན་འདུས་བྱས་ནི་ཞེས་པའི་དགར་ཚིག་
དེ་ཡང་། འདུས་མ་བྱས་ལས་དགར་ནས་འདུས་བྱས་ཁོ་ན་བདག་འབྲས་སུ་བཤད་འདུག་
པའི་ཕྱིར་རོ། །དེས་ན་སྐྱེས་བུ་བྱེད་འབྲས་དང་བདག་འབྲས་གཉིས་ཀྱི་ཁྱད་པར་ཡང་གྲུབ་
པ་ཡིན་ཏེ། སྐྱེས་བུ་བྱེད་འབྲས་ནི་རང་བྱེད་པ་པོ་ཁོ་ནའི་འབྲས་བུ་ཡིན་ལ། བདག་འབྲས་
ནི་རང་བྱེད་པ་པོ་མིན་པ་གཞན་གྱི་ཡང་འབྲས་བུ་ཡིན་པའི་ཕྱིར་ཞེས་འཆད་པ་ལ། རང་
འགྲེལ་ལས། སྐྱེས་བུ་བྱེད་པ་དང་བདག་པོའི་འབྲས་བུ་དག་ལ་ཐ་དད་དུ་བྱ་བ་ཅི་ཞིག་ཡོད་
པོ་མ་ཡིན་པའི་ཡང་ཡིན་ནོ། །འདི་ལྟ་སྟེ་བཟོ་བོ་རྣམས་ཀྱི་བཟོ་ནི་སྐྱེས་བུ་བྱེད་པའི་འབྲས་
བུ་ཡང་ཡིན་ལ། བདག་པོའི་འབྲས་བུ་ཡང་ཡིན་ནོ། །གཞན་དག་གིས་ནི་བདག་པོའི་
འབྲས་བུ་ཁོ་ན་ཡིན་ནོ་ཞེས་སོ། །
གསུམ་པ་འཛིན་འབྱིན་འབྲས་བུའི་ཁྱད་པར་བཤད་པ་ལ། འོ་ན་རྒྱུ་དྲུག་པོ་དེ་དག་
གི་འབྲས་བུ་འཛིན་འབྱིན་གྱི་ཁྱད་པར་ཇི་ལྟར་སྙམ་ན། བྱེད་རྒྱུ་མ་གཏོགས་པའི་རྒྱུ་ལྔ་པོ་ནི།
རང་རང་ད་ལྟར་ཁོ་ནས་རང་འབྲས་འབྱིན་པར་བྱེད་དེ། འདས་པས་ནི་འབྲས་བུ་བཟུང་
ཟིན་པའི་ཕྱིར་དང་། བྱ་བ་འགགས་པའི་ཕྱིར་དང་། མ་འོངས་པ་ལ་སྐྱེས་བུ་བྱེད་པ་མེད་
པའི་ཕྱིར་དང་། བྱ་བ་མ་སྐྱེས་པའི་ཕྱིར་རོ། །བྱེད་རྒྱུ་ཡང་ད་ལྟར་བ་ཁོ་ནས་འབྲས་བུ་འཛིན་
པར་བྱེད་མོད། འདིར་མི་སྟོན་པའི་རྒྱུ་མཚན་ཡོད་དེ། བྱེད་རྒྱུ་འདུས་མ་བྱས་རྣམས་འབྲས་
བུ་འཛིན་འབྱིན་གྱི་དུས་ལས་གྲོལ་བའི་ཕྱིར་རོ་ཞེས་འཆད་པ། ལྔ་ནི་ད་ལྟར་འབྲས་བུ་
291



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྱིན། །ཞེས་སོ། །འབྲས་བུ་འཛིན་པའི་དོན་ནི། འཕེན་པ་བྱེད་པ་སྟེ། ཕྱིའི་ས་བོན་ལྟར་
རྒྱུའི་ངོ་བོར་གནས་ནས་འབྲས་བུ་འབྱུང་བར་བྱེད་པ་ལ་རྒྱལ་སྲས་འཆད་དེ། དེ་ཉིད་ལས་
འཛིན་ཞེས་བྱ་བ་ནི་འཕེན་པར་བྱེད་པ་སྟེ། ས་བོན་གྱི་དངོས་པོའི་ཉེ་བར་གནས་པ་ཞེས་བྱ་
བའི་ཐ་ཚིག་གོ་ཞེས་བཤད་པས་སོ་ཞེས་མཆིམས་བློ་བཟང་གྲགས་པ་གསུང་ལ། འཇམ་
སྒེག་ནི། འབྲས་བུ་ནུས་པའི་ཚུལ་གྱིས་འཛིན་པ་ཞེས་འཆད་ཀྱང་ངེས་པ་གཏིང་ཚུགས་ཕྱི་
ནས་བཙལ་ལོ། །དེས་ན་རྒྱུ་དྲུག་པོ་ད་ལྟར་བ་ལ་འབྲས་བུ་འཛིན་པས་ཁྱབ་ལ། འདས་མ་
འོངས་ལ་འབྲས་བུ་མི་འབྱིན་པས་ཁྱབ་ཅེས་ཁས་བླངས་དགོས་པ་འདྲའོ། །འོ་ན་འབྲས་བུ་
འཛིན་ཚུལ་དེ་ལྟར་ན། འབྲས་བུ་འབྱིན་ཚུལ་ཇི་ལྟར་སྙམ་ན། ལྷན་མཚུངས་གཉིས་ནི་རབ་
ཏུ་སྟེ་དང་པོ་རང་དུས་ཉིད་དུ་འབྲས་བུ་འབྱིན་པར་བྱེད་དེ། དེ་གཉིས་ཀྱི་འབྲས་བུ་འཛིན་
འབྱིན་དུས་མཉམ་པས་དེ་གཉིས་ད་ལྟར་བ་ཁོ་ནས་འབྲས་བུ་འབྱིན་པར་ཡང་བྱེད་པའི་
ཕྱིར་ཞེས་འཆད་པ། གཉིས་ནི་རབ་ཏུ་འབྱིན་པར་བྱེད་ཅེས་སོ། །སྐལ་མཉམ་དང་ཀུན་
འགྲོ་གཉིས་ནི་ད་ལྟར་བ་དང་འདས་པ་དག་གིས་འབྲས་བུ་འབྱིན་པར་བྱེད་དེ། དེ་གཉིས་
ཀྱི་རང་གི་དེ་མ་ཐག་འབྲས་བུ་འབྱིན་ན་ད་ལྟར་བ་དང༌། བར་དུ་གཞན་གྱིས་ཆོད་ནས་
འབྲས་བུ་འབྱིན་ན་འདས་པས་འབྱིན་པར་སོང་བའི་ཕྱིར། སྙིང་པོ་དྲིལ་ན་རྒྱུ་དེ་གཉིས་ལ་
འདས་ད་ལྟར་གཉིས་གཉིས་ཡོད་པས་འདས་པ་རྣམས་ཀྱིས་འདས་པས་འབྲས་བུ་འབྱིན་
ལ་ད་ལྟར་བས་ད་ལྟར་དུ་འབྱིན་ཅེས་བྱའོ། །གཅིག་སྟེ་རྣམ་སྨིན་གྱི་རྒྱུ་ནི་འདས་པ་ཁོ་ནས་
འབྲས་བུ་འབྱིན་པར་འགྱུར་བ་སྟེ། དེས་ནི་རང་དང་འབྲས་བུའི་བར་དུ་ཆོས་གཞན་གྱིས་
ཆོད་ནས་རྣམ་སྨིན་འབྱིན་པ་ཁོ་ན་ཡིན་གྱི་རང་དུས་དང་རང་གི་དེ་མ་ཐག་ཏུ་རྣམ་སྨིན་
འབྱིན་པ་མེད་པའི་ཕྱིར་ཞེས་འཆད་པ། ད་ལྟར་གྱི་དང་འདས་པ་དག །གཅིག་ནི་འདས་
པས་འབྱིན་པར་འགྱུར་ཞེས་སོ། །འབྲས་བུ་འཛིན་འབྱིན་གྱི་གནད་དེ་ཡང་། རང་འགྲེལ་
ལས། དགེ་མི་དགེ་ལུང་མ་བསྟན་དང་བཅས་པ་ལ་མུ་བཞིའི་སྒོ་ནས་རྒྱས་པར་བཤད་པ་ནི།
292



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
།
དཔེར་མཚོན་ན། དགེ་བའི་སྐལ་མཉམ་གྱི་རྒྱུ་འབྲས་བུ་འཛིན་འབྱིན་ལ་མུ་བཞི་ཡོད་པའི་
ལོག་ལྟ་ལ་བརྟེན་ནས་དགེ་རྩ་འཆད་ཁ་མའི་དགེ་བའི་ཐོབ་པ་སྐད་ཅིག་ཐ་མ་ད་ལྟར་བ་
དེ་ནི། དགེ་བའི་སྐལ་མཉམ་གྱི་འབྲས་བུ་འཛིན་ལ། དེ་མི་འབྱིན་པ་ཡིན་ཏེ། དེ་དགེ་བ་ད་
ལྟར་བ་ཡིན་པའི་ཕྱིར། དེ་ལ་སྐལ་མཉམ་གྱི་དགེ་བ་བསྐྱེད་རྒྱུ་མེད་པའི་ཕྱིར། དགེ་བ་ཉིང་
མཚམས་སྦྱར་མ་ཐག་པའི་དགེ་བའི་ཐོབ་པ་འདས་པ་དེ་ནི། སྐལ་མཉམ་དགེ་བའི་འབྲས་
བུ་འབྱིན་ལ། དེ་མི་འཛིན་པ་ཡིན་ཏེ། དེས་རང་འབྲས་དགེ་བ་བཟུང་ཟིན་པས་ད་ལྟ་བཟུང་
དུ་མེད་པའི་ཕྱིར་དང་། རང་འབྲས་རྒྱུ་མཐུན་གྱི་དགེ་བ་བསྐྱེད་བྱེད་ཡང་ཡིན་པའི་ཕྱིར་རོ། །
གནས་སྐབས་དེ་གཉིས་མ་གཏོགས་པའི་དགེ་བའི་ཐོབ་པ་ད་ལྟར་བ་རྣམས་ནི་སྐལ་མཉམ་
དགེ་བའི་འབྲས་བུ་འཛིན་འབྱིན་གཉིས་ཆར་ཡིན་ལ། དགེ་རྩ་ཆད་པའི་གནས་སྐབས་ཀྱི་
མི་དགེ་བའི་ཐོབ་པ་སོགས་ནི། སྐལ་མཉམ་དགེ་བའི་འབྲས་བུ་འཛིན་འབྱིན་གཉིས་ཆར་
མ་ཡིན་ཏེ། རྒྱུ་མཚན་བཤད་ཟིན་པའི་ཕྱིར་རོ་ཞེས་འཆད་པ་ལ། རང་འགྲེལ་ལས། དགེ་
བའི་སྐལ་མཉམ་གྱི་འབྲས་བུ་འཛིན་ལ་མི་འབྱིན་པ་ཡོད་དམ་ཞེ་ན། མུ་བཞི་སྟེ། མུ་དང་པོ་
ནི་དགེ་བའི་རྩ་བ་དག་ཀུན་ཏུ་གཅོད་པས་ཐམས་ཅད་ཀྱི་ཐ་མར་འདོད་པས་ཐོབ་པ་གང་
དག་ཡིན་པའོ། །གཉིས་པ་ནི། འདི་སྐད་དུ་དགེ་བའི་རྩ་བ་དག་ཉིང་མཚམས་སྦྱོར་བས་
ཐམས་ཅད་ཀྱི་དང་པོར་ཐོབ་པ་གང་དག་ཡིན་པའོ། །དེ་དག་ཉིད་ཀྱིས་ཉིང་མཚམས་སྦྱོར་
བར་བྱེད་པའི་ཞེས་བརྗོད་པར་བྱ་བ་ནི་ཡིན་ནོ། །གསུམ་པ་ནི་དགེ་བའི་རྩ་བ་ཀུན་ཏུ་མ་
ཆད་པའི་གནས་སྐབས་ལྷག་མ་རྣམས་སུའོ། །བཞི་པ་ནི་རྣམ་པ་དེ་དག་མ་གཏོགས་པའོ་
ཞེས་སོགས་སོ། །
དེ་ཡང་དགེ་རྩ་འཆད་པའི་ཚེ་ན་ནི། ལོག་ལྟ་ཆུང་འབྲིང་ཆེ་གསུམ་དགུས། །དགེ་
རྩ་ཆེ་འབྲིང་ཆུང་གསུམ་རིམ་གྱིས་བཅད་པས། ལོག་ལྟ་ཆེན་པོའི་ཆེན་པོས། དགེ་རྩ་ཆུང་
ངུའི་ཆུང་ངུ་ཐོབ་པ་བཅད་ལ། ཉིང་མཚམས་སྦྱོར་བའི་ཚེ་ནི་དགེ་རྩ་དགུ་དང་དགེ་བའི་ཐོབ་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་འདས་མ་འོངས་སོགས་ཀྱང་གཅིག་ཆར་མཚམས་སྦྱོར་བ་ཡིན་ཏེ། ལས་བསྟན་པ་ལས།
མེད་པར་ལྟ་བས་རྩ་བ་གཅོད། །ཀུན་གྱི་རིམ་གྱིས་མིའི་ནང་དུ། །སྐྱེས་པ་བུད་མེད་ཀྱིས་
གཅོད་དོ། །མཚམས་ནི་ཐེ་ཚོམ་ཡོད་ལྟ་བས། །ཞེས་བཤད་པས་སོ། །དེ་བཞིན་དུ་མི་དགེ་
བའི་སྐལ་མཉམ་གྱི་འབྲས་བུ་འཛིན་འབྱིན་ལ་ཡང་མུ་བཞི་སྟེ། འདོད་ཉོན་དགུ་པ་སྤོང་
བཞིན་པའི་གང་ཟག་གི་རྒྱུད་ཀྱི་མི་དགེ་བའི་ཐོབ་པ་ད་ལྟར་བ་དེ་དེ་འཛིན་ལ་མི་འབྱིན་པ་
དང་། འདོད་པའི་ཆགས་བྲལ་ལས་ཉམས་མ་ཐག་པའི་མི་དགེ་བའི་ཐོབ་པ་འདས་པ་དེ་དེ་
འབྱིན་ལ་མི་འཛིན་པའི་མུ་དང༌། གཞན་གཉིས་དེས་མཚོན་པའི་ཕྱིར་དང་། བསྒྲིབས་ལུང་
མ་བསྟན་གྱི་སྐལ་མཉམ་གྱི་འབྲས་བུ་འཛིན་འབྱིན་ལ་ཡང་མུ་བཞི་སྟེ། དགྲ་བཅོམ་པ་ཐོབ་
ཁ་མའི་གང་ཟག་གི་རྒྱུད་ཀྱི་བསྒྲིབས་ལུང་མ་བསྟན་གྱི་ཐོབ་པ་ད་ལྟར་བ་དེ་འཛིན་ལ་མི་
འབྱིན་པའི་མུ་དང་། དགྲ་བཅོམ་ལས་ཉམས་མ་ཐག་པའི་གང་ཟག་གི་རྒྱུད་ཀྱི་དེའི་ཐོབ་པ་
འདས་པ་དེ་དེ་འབྱིན་མ་མི་འཛིན་སོགས་ཡིན་པའི་ཕྱིར། མ་བསྒྲིབས་ལུང་མ་བསྟན་གྱི་
སྐལ་མཉམ་གྱི་འབྲས་བུ་འཛིན་འབྱིན་ལ་མུ་གསུམ་སྟེ། ལྷག་མེད་དུ་འདའ་ཁ་མའི་དགྲ་
བཅོམ་པའི་རྒྱུད་ཀྱི་ཕུང་པོ་ཐ་མ་ད་ལྟར་བ་དེ་འཛིན་ལ་མི་འབྱིན་པ་དང་། གཉིས་ཡིན་དང་
གཉིས་མིན་སླ་ཞིང་། མ་བསྒྲིབས་ལུང་མ་བསྟན་གྱི་སྐལ་མཉམ་འབྲས་བུ་འབྱིན་ལ་མི་
འཛིན་པ་ནི་མེད་དེ། ལྷག་མེད་ལས་ལྡང་བ་མེད་པའི་ཕྱིར་རོ། །ཡང་དམིགས་བཅས་
གཞིར་བཞག་ལ། དགེ་བའི་སེམས། དགེ་བའི་སྐལ་མཉམ་སེམས་ཀྱི་འབྲས་བུ་འཛིན་
འབྱིན་ལ་མུ་བཞི་སྟེ། དགེ་བའི་སེམས་ཀྱི་མཇུག་ཐོགས་སུ་མི་དགེ་བའི་སེམས་ལུང་མ་
བསྟན་གྱི་སེམས་འབྱུང་བའི་ཚེ་མུ་དང་པོ་དང༌། དེ་ལས་ལྡོག་པའི་ཚེ་མུ་གཉིས་པ་དང་།
དགེ་བའི་སེམས་ཀྱི་མཇུག་ཐོགས་སུ་དགེ་བའི་སེམས་འབྱུང་བའི་ཚེ་གཉིས་ཀྱི་མུ་དང་། མི་
དགེ་བའི་སེམས་ཀྱི་འཇུག་ཐོགས་སུ་མི་དགེ་བའི་སེམས་འབྱུང་བའི་ཚེ་དགེ་བའི་སེམས་
འཛིན་འབྱིན་གཉིས་ཆར་མེད་པའི་མུ་ཡིན་པའི་ཕྱིར་རོ། །མི་དགེ་བའི་སེམས་སོགས་
294



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ལའང་དེས་རིགས་འགྲེའོ། །དེ་ལྟར་ཡང་རང་བཟོ་མ་ཡིན་ཏེ། རང་འགྲེལ་ལས་གསལ་
བའི་ཕྱིར་རོ། །དེ་ཡང་མི་དགེ་བའི་སེམས་འབྱུང་ཁ་མའི་དགེ་བའི་སེམས་ཐ་མ་ད་ལྟར་བ་
དེ་དགེ་བའི་སྐལ་མཉམ་གྱི་འབྲས་བུ་འཛིན་པ་ཡིན་ཏེ། དེ་དགེ་སེམས་ད་ལྟར་བ་ཡིན་པས།
རང་འབྲས་དགེ་བའི་ས་བོན་ཡིན་པའི་ཕྱིར། དེས་དགེ་བའི་སྐལ་མཉམ་གྱི་འབྲས་བུ་མི་
འབྱིན་ཏེ། དེ་མི་དགེ་བའི་སེམས་ཀྱི་མཚུངས་པ་དེ་མ་ཐག་རྐྱེན་ཡིན་པའི་ཕྱིར་རོ། །
བཞི་པ་རྒྱུ་གང་ལས་འབྲས་བུ་གང་སྐྱེ་བཤད་པ་ལ། འབྲས་བུའི་ཆོས་རྣམས་རྒྱུ་དྲུག་
པོ་གང་དང་གང་ལས་སྐྱེ་སྙམ་ན། སྤྱིར་བསྐྱེད་བྱ་འབྲས་བུའི་ཆོས་བསྡུས་ན་བཞིར་འདུ་སྟེ།
ཉོན་མོངས་ཅན་དང་། རྣམ་སྨིན་སྐྱེས་དང་། ཟག་མེད་སྐད་ཅིག་དང་པོ་དང་། ལྷག་མའི་
ཆོས་དང་བཞིར་འདུ་བ་ཡིན་པའི་ཕྱིར། འོ་ན་ལྷག་མའི་ཆོས་དེ་གང་ལ་བྱ་སྙམ་ན། ལྷག་མ་
དེ་འཇོག་ཚུལ་ཡོད་དེ། རྣམ་སྨིན་སྐྱེས་མ་གཏོགས་པའི་ལུང་མ་བསྟན་རྣམས་དང་། ཟག་
མེད་སྐད་ཅིག་དང་པོ་དེ་མ་གཏོགས་པའི་དགེ་བ་རྣམས་ལ་འཇོག་པའི་ཕྱིར་རོ། །དེ་ལྟར་
ཤེས་ནས་ཉོན་མོངས་ཅན་གྱི་ཤེས་པ། རྣམ་སྨིན་སྐྱེས་ཀྱི་ཤེས་པ། ལྷག་མར་གྱུར་པའི་
ཤེས་པ། འཕགས་པ་སྟེ་ཟག་མེད་སྐད་ཅིག་དང་པོར་གྱུར་པའི་ཤེས་པ་རྣམས་རྒྱུ་དྲུག་ལས་
སྐྱེ་ཚུལ་ཡོད་དེ། རིམ་པ་བཞིན་དུ་ཉོན་མོངས་ཅན་གྱི་ཤེས་པ་དེ་རྣམ་སྨིན་གྱི་རྒྱུ་མ་གཏོགས་
པ་རྒྱུ་ལྷག་མ་ལྔ་ལས་སྐྱེ། རྣམ་སྨིན་སྐྱེས་ཀྱི་ཤེས་པ་དེ་ཀུན་འགྲོའི་རྒྱུ་མ་གཏོགས་པ་རྒྱུ་
ལྷག་མ་ལྔ་ལས་སྐྱེ། ལྷག་མར་གྱུར་པའི་ཤེས་པ་དེ་རྣམ་སྨིན་གྱི་རྒྱུ་དང༌། ཀུན་འགྲོའི་རྒྱུ་
གཉིས་མ་གཏོགས་པའི་རྒྱུ་ལྷག་མ་བཞི་ལས་སྐྱེ། ཟག་མེད་དང་པོར་གྱུར་པའི་ཤེས་པ་དེ་
རྣམ་སྨིན་གྱི་རྒྱུ། ཀུན་འགྲོའི་རྒྱུ། སྐལ་མཉམ་གྱི་རྒྱུ་གསུམ་མ་གཏོགས་པའི་རྒྱུ་ལྷག་མ་
གསུམ་ལས་སྐྱེ་བའི་ཕྱིར་རོ་ཞེས་འཆད་པ་ལ་ཉོན་མོངས་ཅན་དང་རྣམ་སྨིན་སྐྱེས། །ལྷག་
དང་དང་པོ་འཕགས་རིམ་བཞིན། །རྣམ་སྨིན་ཀུན་འགྲོ་དེ་གཉིས་དང་། །སྐལ་མཉམ་མ་
གཏོགས་ལྷག་ལས་སྐྱེ། །ཞེས་སོ། །དེ་དག་ཀྱང་བློ་གཞོན་ནུ་དག་ལ་རིམ་བཞིན་སྒྲུབ་ན།
295



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཉོན་མོངས་ཅན་གྱི་ཤེས་པ་དེ། ཁོ་རང་གི་རྣམ་སྨིན་གྱི་རྒྱུ་ལས་མི་སྐྱེ་སྟེ། ཁོ་རྣམ་སྨིན་གྱི་
འབྲས་བུ་མ་ཡིན་པའི་ཕྱིར། དེ་རྒྱུ་ལྷག་མ་ལྔ་ལས་སྐྱེ་སྟེ། ཁོའི་བྱེད་རྒྱུ་སོགས་རེ་རེ་ནས་
ཡོད་པ་གང་ཞིག །ཁོ་སྐྱེས་པའི་ཡང་ཕྱིར་རོ། །རྣམ་སྨིན་སྐྱེས་ཀྱི་ཤེས་པ་དེ། ཁོ་རང་གི་ཀུན་
འགྲོའི་རྒྱུ་ལས་མི་སྐྱེ་སྟེ། ཁོ་ཉོན་མོངས་ཅན་མ་ཡིན་པའི་ཕྱིར། དེ་རྒྱུ་ལྷག་མ་ལྔ་ལས་སྐྱེ་སྟེ།
ཁོ་སྐྱེས་པ་གང་ཞིག །ཁོ་བོའི་བྱེད་རྒྱུ་སོགས་ལྔ་ཆར་ཚང་བའི་ཕྱིར་རོ། །ལྷག་མ་སྟེ་རྣམ་
སྨིན་སྐྱེས་མ་ཡིན་པའི་ལུང་མ་བསྟན་གྱི་ཤེས་པ་རྣམས་དང་ཟག་མེད་དང་པོ་མ་ཡིན་པའི་
དགེ་བར་གྱུར་པའི་ཤེས་པ་རྣམས། ཁོ་རང་གི་རྣམ་སྨིན་གྱི་རྒྱུ་དང་ཀུན་འགྲོའི་རྒྱུ་གཉིས་
ལས་མི་སྐྱེ་སྟེ། རིམ་བཞིན་རྣམ་སྨིན་གྱི་འབྲས་བུ་མ་ཡིན་པའི་ཕྱིར་དང་། ཉོན་མོངས་ཅན་
མ་ཡིན་པའི་ཕྱིར་རོ། །
དེ་དག་རྒྱུ་ལྷག་མ་བཞི་ལས་སྐྱེ་སྟེ། ཁོ་སྐྱེས་པ་གང་ཞིག །ཁོའི་བྱེད་རྒྱུ་སྐལ་མཉམ་
གྱི་རྒྱུ། མཚུངས་ལྡན་གྱི་རྒྱུ། ལྷན་ཅིག་འབྱུང་རྒྱུ་ཡོད་པའི་ཕྱིར། ཟག་མེད་དང་པོ་ནི་ཁོ་རང་
གི་རྣམ་སྨིན་སྐྱེས་ཀྱི་རྒྱུ་དང་། ཀུན་འགྲོའི་རྒྱུ་དང་། སྐལ་མཉམ་གྱི་རྒྱུ་གསུམ་ལས་མི་སྐྱེ་སྟེ།
ཁོ་རྣམ་སྨིན་གྱི་འབྲས་བུ་མིན་པའི་ཕྱིར་དང་ཉོན་མོངས་ཅན་མ་ཡིན་པའི་ཕྱིར་དང་། ཁོའི་
སྐལ་མཉམ་གྱི་རྒྱུ་མེད་པའི་ཕྱིར། རིམ་བཞིན་ཆོས་ཅན། །རྒྱུ་ལྷག་མ་གསུམ་ལས་སྐྱེ་སྟེ།
ཁོ་སྐྱེས་པ་གང་ཞིག །ཁོའི་བྱེད་རྒྱུ་སོགས་གསུམ་ཡོད་པའི་ཕྱིར་རོ། །དེ་ལྟར་བཤད་པ་དེ་
དག་ཀྱང་འབྲས་བུ་སེམས་དང་སེམས་བྱུང་གང་རུང་གིས་བསྡུས་པའི་ཤེས་པའི་དབང་དུ་
བྱས་པ་ཡིན་གྱི། ལྡན་མིན་འདུ་བྱེད་དང་། གཟུགས་ཕུང་གང་རུང་གིས་བསྡུས་པའི་ཉོན་
མོངས་ཅན་སོགས་བཞི་པོ་དེ་ཡང་མཚུངས་ལྡན་གྱི་རྒྱུ་མ་གཏོགས་པའི་རྒྱུ་གཞན་ལྔ་ལས་
སྐྱེ་ཚུལ་སྔ་མ་དེ་བཞིན་ཏེ། དེ་གཉིས་གང་རུང་གི་ཉོན་མོངས་ཅན་རྣམས་ཁོ་རང་གི་རྣམ་
སྨིན་གྱི་རྒྱུ་མ་གཏོགས་པའི་རྒྱུ་ལྷག་མ་བཞི་ལས་སྐྱེ། དེ་གང་རུང་གི་རྣམ་སྨིན་སྐྱེས་རྣམས་
ཁོ་རང་གི་ཀུན་འགྲོའི་རྒྱུ་མ་གཏོགས་པའི་བཞི་ལས་སྐྱེ། ལྷག་མ་རྣམས་དེ་གཉིས་མ་
296



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
གཏོགས་པ་བཞི་ལས་སྐྱེ། ལྷག་མ་རྣམས་དེ་གཉིས་མ་གཏོགས་པའི་གསུམ་ལས་སྐྱེ། དེ་
གང་རུང་གི་ཟག་མེད་དང་པོ་ནི། དེ་གཉིས་དང་སྐལ་མཉམ་རྒྱུ་མ་གཏོགས་པའི་བྱེད་རྒྱུ་
དང་ལྷན་ཅིག་འབྱུང་རྒྱུ་གཉིས་ལས་སྐྱེ། རྒྱུ་དྲུག་གི་ནང་ནས་རྒྱུ་གཅིག་ཁོ་ན་ལས་སྐྱེ་བའི་
འབྲས་བུ་ནི་མེད་པའི་ཕྱིར་རོ་ཞེས་འཆད་པ་ལ། སེམས་དང་སེམས་ལས་བྱུང་བའི་ཡིན། །
མཚུངས་ལྡན་མ་གཏོགས་གཞན་དེ་བཞིན། །ཞེས་སོ། །འདིར་ཉོན་མོངས་ཅན་རྣམས། ཁོ་
རང་གི་རྣམ་སྨིན་གྱི་རྒྱུ་ལས་མི་སྐྱེ་བ་ཡིན་གྱིས་སྤྱིར་རྣམ་སྨིན་གྱི་རྒྱུ་ལས་མི་སྐྱེ་བ་མ་ཡིན་ཏེ།
དེས་བདག་རྐྱེན་བྱས་པ་ལ་བརྟེན་ནས་སྐྱེ་བའི་ཕྱིར་རོ། །གཞན་ལ་ཡང་རིགས་འགྲེས་ཏེ་
ཞིབ་ཆ་ཕྱེད་དགོས་སོ། ། །
༈ གཉིས་པ་རྐྱེན་བཤད་པ་ལ། མདོར་བསྟན་རྒྱས་བཤད་གཉིས། དང་པོ་ནི། འོ་ན་
རྒྱུ་དང་རྐྱེན་དག་མེད་པར་ནི། །སྐྱེ་བས་བསྐྱེད་བྱ་བསྐྱེད་བྱེད་མིན། །ཞེས་པ་ལ་འཕྲོས་
ནས། རྒྱུ་དྲུག་གི་རྣམ་བཞག་དེ་ལྟར་ན། རྐྱེན་གྱི་རྣམ་བཞག་ཇི་ལྟ་བུ་སྙམ་ན། འབྲས་བུ་
འབྱུང་བར་བྱེད་པའི་རྐྱེན་དེ་ལ་ནི། རྐྱེན་བཞི་པོ་དག་ཏུ་བཅོམ་ལྡན་འདས་ཀྱིས་
གསུངས་ཏེ། མདོ་ལས། རྐྱེན་ཉིད་ནི་བཞི་སྟེ། རྒྱུའི་རྐྱེན་ཉིད་དང༌། དེ་མ་ཐག་པའི་རྐྱེན་
ཉིད་དང༌། དམིགས་པའི་རྐྱེན་ཉིད་དང་། བདག་པོའི་རྐྱེན་ཉིད་དོ་ཞེས་བཤད་པས་སོ་ཞེས་
འཆད་པ་ལ། རྐྱེན་ནི་བཞི་པོ་དག་ཏུ་གསུངས་ཞེས་སོ། །གཉིས་པ་རྒྱས་པར་བཤད་པ་ལ་
གསུམ། རྐྱེན་སོ་སོར་གཏན་ལ་ཕབ། རྐྱེན་བཞིས་བྱ་བ་བྱེད་ཚུལ་བཤད། བཞི་ལས་འབྲས་
བུ་གང་སྐྱེ་བཤད་པའོ། ། ་་།
དང་པོ་ལ་བཞི་ལས། དང་པོ་བྱེད་རྒྱུའི་རྐྱེན་ནི། ཆོས་དེའི་ལྷན་ཅིག་འབྱུང་རྒྱུ་ལ་
སོགས་པ་རྒྱུ་ཕྱི་མ་ལྔ་པོ་གང་རུང་གི་སྒོ་ནས་ཆོས་དེ་ལ་ཕན་འདོགས་པའི་རིགས་གནས་
ཆོས་ཅན། ཁྱོད་རྐྱེན་བཞིས་ཟླས་ཕྱེ་བའི་རྒྱུ་རྐྱེན་ཞེས་བྱ་བ་དེའི་མཚན་ཉིད་ཡིན་ཏེ། དེའི་
འཇོག་བྱེད་ཡིན་པའི་ཕྱིར་རོ་ཞེས་འཆད་པ། རྒྱུ་ཞེས་བྱ་བ་རྒྱུ་ལྔ་ཡིན། །ཞེས་སོ། །འདིར་
297



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
རང་འགྲེལ་ལས། བྱེད་རྒྱུའི་རྒྱུ་མ་གཏོགས་པ་རྒྱུ་ལྔ་ནི་བྱེད་རྒྱུའི་རྐྱེན་ཡིན་ནོ། །ཞེས་
གསུངས་པ་ལ་བརྟེན་ནས། འདི་འཆད་པ་པོ་ཐམས་ཅད་རྒྱུ་རྐྱེན་གྱི་མཚན་ཉིད་ཀྱི་ཟུར་དུ་
བྱེད་རྒྱུ་མ་གཏོགས་པའི་རྒྱུ་ལྔ་ཞེས་འཆད་པ་ནི་དཔྱད་པ་མ་ཞུགས་པ་སྟེ། བྱེད་རྒྱུ་མ་ཡིན་
པའི་རྒྱུ་དང་རྐྱེན་གང་ཡང་མེད་པའི་ཕྱིར་རོ། །འོ་ན་རང་འགྲེལ་ལས། དེ་ལྟར་བཤད་པ་ཅི་
སྙམ་ན། ཁོ་བོས་བཤད་པར་བྱ་སྟེ། དེའི་དོན་ཆོས་དེའི་རྒྱུ་རྐྱེན་ཡིན་པ་ལ། དེའི་བྱེད་རྒྱུ་མ་
ཡིན་པ་ཞིག་དགོས་ཞེས་པ་མ་ཡིན་གྱི་ཆོས་དེའི་རྒྱུ་རྐྱེན་དུ་འཇོག་པ་ལ་དེའི་བྱེད་རྒྱུ་ཡིན་པ་
ཙམ་གྱིས་མི་ཆོག་པར། དེའི་རྒྱུ་ཕྱི་མ་ལྔ་གང་རུང་ཡིན་པ་ཞིག་དགོས་ཞེས་པའི་དོན་ཏེ།
འདུས་མ་བྱས་རྣམས་ཆོས་དེའི་རྒྱུ་རྐྱེན་ཡིན་པ་གཅོད་པའི་ཆེད་ཡིན་པའི་ཕྱིར་རོ། །ཡང་ན་
རྒྱུ་དྲུག་གི་ཟླས་ཕྱེ་བའི་བྱེད་རྒྱུ་མ་ཡིན་པ་ཞིག་དགོས་ཞེས་བྱ་བ་སྟེ་རྒྱུ་དྲུག་གི་ནང་ཚན་གྱི་
བྱེད་རྒྱུ་ཙམ་གྱི་ཁྱད་པར་བཤད་ཟིན་པའི་ཕྱིར་རོ། །ལེགས་པར་བཤད་པ་སྙིང་ལ་སིམ་
པར་གྱུར་ཅིག །དེས་ན་ཆོས་དེའི་རྒྱུ་རྐྱེན་དང་། དེའི་བྱེད་རྒྱུ་ལ་མུ་གསུམ་འབྱུང་གི་དེའི་རྒྱུ་
རྐྱེན་ཡིན་ལ། བྱེད་རྒྱུ་མ་ཡིན་པ་མི་སྲིད་དེ། རང་ལས་གཞན་པ་བྱེད་རྒྱུའི་རྒྱུ། །ཞེས་བཤད་
ཟིན་ཏོ། །
གཉིས་པ་མཚུངས་པ་དེ་མ་ཐག་རྐྱེན་ལ། ངོ་བོ། མཚན་གཞི། སྒྲ་བཤད། མུ་བཞི་
བཤད་པའོ། །དང་པོ་ནི། རང་གི་མཚུངས་པ་དེ་མ་ཐག་འབྲས་བསྐྱེད་བྱེད་ཀྱི་རིག་པ་ཆོས་
ཅན། ཁྱོད་མཚུངས་པ་དེ་མ་ཐག་རྐྱེན་གྱི་ངོ་བོ་ཡིན་ཏེ། དེའི་འཇོག་བྱེད་ཡིན་པའི་ཕྱིར་རོ། །
གཉིས་པ་མཚན་གཞི་ནི། ཤེས་བྱ་ཆོས་ཅན། མཚུངས་པ་དེ་མ་ཐག་རྐྱེན་འཇོག་ཚུལ་
ཡོད་དེ། དགྲ་བཅོམ་པ་ཐ་མའི་ཤེས་པ་མ་གཏོགས་པའི་སེམས་དང་ལྡན་སེམས་བྱུང་སྐྱེས་
པ་རྣམས་དེའི་མཚན་གཞི་ཡིན་པའི་ཕྱིར་རོ་ཞེས་འཆད་པ་ལ། སེམས་དང་སེམས་བྱུང་སྐྱེས་
པ་རྣམས། །ཐ་མ་མིན་མཚུངས་དེ་མ་ཐག་ཅེས་སོ། །དེས་ན་དེའི་མཚན་གཞིར། སེམས་
དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་མ་ཐག །ཅེས་སེམས་དང་སེམས་
298



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བྱུང་རྣམས་ཞེས་དང་། སྐྱེས་པ་རྣམས་ཞེས་དང༌། ཐ་མ་མིན་ཞེས་ཟུར་གསུམ་སྨོས་པ་ལ་
དགོས་པ་ཡོད་དེ། སེམས་སེམས་བྱུང་རྣམས་མཚུངས་པ་དེ་མ་ཐག་རྐྱེན་ཡིན་གྱི། བེམ་པོ་
དང༌། ལྡན་མིན་འདུ་བྱེད་རྣམས་དེ་ལྟར་མ་ཡིན་ཞེས་ཤེས་པའི་ཆེད་ཡིན་པའི་ཕྱིར་དང་།
སེམས་སེམས་བྱུང་གི་ནང་ནས་ཀྱང་སེམས་སེམས་བྱུང་སྐྱེས་པ་སྟེ་འདས་ད་ལྟར་རྣམས་
མཚུངས་པ་དེ་མ་ཐག་རྐྱེན་ཡིན་གྱི་སེམས་སེམས་བྱུང་མ་འོངས་པ་རྣམས་དེ་ལྟར་མ་ཡིན་
ཞེས་ཤེས་པའི་ཆེད་ཡིན་པའི་ཕྱིར་དང༌། སེམས་སེམས་བྱུང་འདས་ད་ལྟར་ཡིན་ཀྱང་། ལྷག་
མེད་དུ་འདའ་ཁ་མའི་དགྲ་བཅོམ་པའི་རྒྱུད་ཀྱི་ཤེས་པ་རྣམས་ནི་མཚུངས་པ་དེ་མ་ཐག་རྐྱེན་
མ་ཡིན་ནོ་ཞེས་ཤེས་པའི་ཆེད་ཡིན་པའི་ཕྱིར། དེའི་ཟུར་དང་པོའི་དགོས་པ་ཡང་། །
གཟུགས་ཅན་རྣམས་ནི་མཚུངས་པ་དེ་མ་ཐག་རྐྱེན་མ་ཡིན་ཏེ། མཚུངས་པ་དེ་མ་ཐག་རྐྱེན་
ལ་རྒྱུ་འབྲས་གཉིས་མཚུངས་པ་ཞིག་དགོས་པ་ལས། གཟུགས་ཅན་རྣམས་འཆོལ་བ་ཡིན་
པའི་ཕྱིར། འདོད་པའི་གཟུགས་ཀྱི་དེ་མ་ཐག་ཏུ་བསམ་གཏན་གྱི་གཟུགས་འབྱུང་བ་དང་།
དེའི་དེ་མ་ཐག་ཏུ་ཟག་མེད་ཀྱི་གཟུགས་འབྱུང་བ་སོགས་ཡིན་པའི་ཕྱིར་བྱས་པ་ལ་ཁོ་ན་རེ།
འོ་ན་སེམས་སེམས་བྱུང་རྣམས་ཀྱང་འཆོལ་བར་ཐལ་ཏེ། དགེ་བའི་སེམས་ཀྱི་མཇུག་
ཐོགས་སུ་ཉོན་མོངས་ཅན་གྱི་སེམས་འབྱུང་བ་སོགས་ཡིན་པའི་ཕྱིར་ཟེར་བ་ལ། རང་
ལུགས་མ་ཁྱབ་མོད། རྒྱ་གར་གྱི་མངོན་པ་སྨྲ་བ་འགའ་ཞིག །དགེ་བའི་སེམས་ཀྱི་མཇུག་
ཐོགས་སུ་ཉོན་མོངས་ཅན་གྱི་སེམས་འབྱུང་བའི་ཚེ། ཉོན་མོངས་ཅན་གྱི་སེམས་འདས་པ་
དེའི་མཚུངས་པ་དེ་མ་ཐག་རྐྱེན་ཡིན་གྱི་དགེ་བའི་སེམས་དེ་ནི་མ་ཡིན་ཏེ་དཔེར་ན་འགོག་པ་
ལ་སྙོམས་པར་འཇུག་པའི་སེམས་དེའི་མཚུངས་པ་དེ་མ་ཐག་རྐྱེན་ཡིན་པ་བཞིན་ཞེས་
བཞེད་པ་ལ། རང་འགྲེལ་ལས་དེ་སྐད་དུ་ནི་མི་བརྗོད་དོ་ཞེས་གསུངས་པས། རང་ལུགས་
མཚུངས་པ་དེ་མ་ཐག་རྐྱེན་ཡིན་པ་ལ་རྒྱུ་འབྲས་གཉིས་དགེ་མི་དགེ་སོགས་སུ་མཚུངས་པ་
ཞིག་མི་དགོས་པའི་གནད་ཀྱིས་དེའི་ཚེ་དགེ་བའི་སེམས་དེ། ཉོན་མོངས་ཅན་གྱི་སེམས་
209



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
དེའི་མཚུངས་པ་དེ་མ་ཐག་རྐྱེན་དུ་ཁས་ལེན་པ་སོགས་ཀྱི་སྙིང་པོ་ལེན་པ་གཅེས་སོ། །ཟུར་
གཉིས་པའི་གནད་ཀྱིས་མ་འོངས་པ་རྣམས་མཚུངས་པ་དེ་མ་ཐག་རྐྱེན་མ་ཡིན་ཏེ། མཚུངས་
པ་དེ་མ་ཐག་རྐྱེན་གྱིས་རང་འབྲས་ཕྱི་མ་བསྐྱེད་དགོས་པ་ལས། མ་འོངས་པ་ལ་སྔ་ཕྱིའི་
རིམ་པ་མེད་པས་སོ། །འོ་ན་སངས་རྒྱས་རྣམས་ཀྱིས་མ་འོངས་པ་ན་འདིའི་རྗེས་སུ་འདི་འདྲ་
ཞིག་འབྱུང་ཞེས་ལུང་སྟོན་པར་མི་རིགས་ཏེ། དེ་ལྟར་འབྱུང་བའི་རིམ་པ་མེད་པའི་ཕྱིར།
ཞེས་ཟེར་ན། ལན་གྱི་རྣམ་གྲངས་མང་པོ་འདུག་ཀྱང་། ངེས་གནས་མ་རྙེད་པས་བཏང་
སྙོམས་ལེགས་སོ། །དེས་ན་མ་འོངས་པ་ཡིན་ན་རང་འབྲས་མི་བསྐྱེད་པས་ཁྱབ་ཅིང་། ད་
ལྟར་བས་ད་ལྟར་བའི་མཚུངས་པ་དེ་མ་ཐག་རྐྱེན་བྱེད་པ་ཡང་མེད་དེ། རྒྱལ་སྲས་ལས། དེ་
ཉིད་ཀྱི་ཕྱིར་ད་ལྟར་གྱི་ཡང་ད་ལྟར་གྱི་མཚུངས་པ་དེ་མ་ཐག་རྐྱེན་དུ་མི་འདོད་དེ། སྔ་མ་དང་
ཕྱི་མ་ཉིད་མེད་པའི་ཕྱིར་རོ་ཞེས་བཤད་པས་སོ། །ཟུར་གསུམ་པའི་གནད་ཀྱིས། དགྲ་
བཅོམ་ཐ་མའི་ཤེས་པ་རྣམས་ནི་མཚུངས་པ་དེ་མ་ཐག་རྐྱེན་མ་ཡིན་ཏེ། དེས་རང་འབྲས་
རིག་པ་ཕྱི་མ་མཚམས་མི་སྦྱོར་བའི་ཕྱིར་རོ། ། །
གསུམ་པ་སྒྲ་བཤད་ནི། རྐྱེན་དང་རྐྱེན་ཅན་གཉིས་ཀ་སེམས་ཀྱི་འདུ་བྱེད་པར་
མཚུངས་ཤིང་། རིགས་མཐུན་ཤེས་པ་གཞན་གྱི་བར་མ་ཆོད་པས་དེ་མ་ཐག་པ་བསྐྱེད་པར་
བྱེད་པས་ན་རྐྱེན་ཏེ། རང་འགྲེལ་ལས། རྐྱེན་འདི་ནི་མཚུངས་པ་ཡང་ཡིན་ལ། དེ་མ་ཐག་
པ་ཡང་ཡིན་པས་མཚུངས་པ་དེ་མ་ཐག་པའི་རྐྱེན་ནོ་ཞེས་སོགས་བཤད་པའོ། །དེས་ན་
མཚུངས་པ་དེ་མ་ཐག་རྐྱེན་ལ་རྒྱུ་འབྲས་གཉིས་ཀ་ཤེས་པར་མཚུངས་པ་དང་། རྐྱེན་དེའི་ཕྱི་
ལོགས་དེ་མ་ཐག་པ་ཡིན་མི་དགོས་ཏེ། སེམས་མེད་སྙོམ་འཇུག་གཉིས་ལ་མཚུངས་པ་དེ་
མ་ཐག་རྐྱེན་ཡོད་པའི་ཕྱིར་དང༌། འགོག་པ་ལ་སྙོམས་པར་འཇུག་སེམས་དང༌། ལྡང་
སེམས་གཉིས་ཀྱི་བར་དུ་དུས་ཡུན་རིང་མོས་ཆོད་པའི་ཕྱིར་རོ། །ཡང་དགེ་མི་དགེ་སོགས་
ལ་རིས་མཐུན་གྱི་མཚུངས་པ་དེ་མ་ཐག་རྐྱེན་དགོས་པ་ཡང་མ་ཡིན་ཏེ། སེམས་བྱུང་གི་
300



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
སེམས་ཀྱི་མཚུངས་པ་དེ་མ་ཐག་རྐྱེན་བྱེད་པ་ཡོད་པའི་ཕྱིར་དང༌། མི་དགེ་བའི་སེམས་ཀྱིས་
དགེ་བའི་སེམས་ཀྱི་མཚུངས་པ་དེ་མ་ཐག་རྐྱེན་བྱེད་པ་ཡོད་པའི་ཕྱིར། མི་དགེ་བའི་སེམས་
ཕྱིན་ཆད་མངོན་དུ་མི་འགྱུར་བ་ངེས་པའི་སློབ་པའི་རྒྱུད་ཀྱི་མི་དགེ་བའི་སེམས་ཐ་མ་ད་ལྟར་
བ་དེ་མཚུངས་པ་དེ་མ་ཐག་རྐྱེན་མ་ཡིན་ན། དགྲ་བཅོམ་ཐ་མའི་ཤེས་པ་མ་ཡིན་པའི་སེམས་
སེམས་བྱུང་འདས་ད་ལྟར་ལ་མཚུངས་པ་དེ་མ་ཐག་རྐྱེན་གྱིས་ཁྱབ་པར་ཁས་བླངས་པ་དང་
འགལ། དེ་དེ་ཡིན་ན། དེས་མཚུངས་པ་དེ་མ་ཐག་རྐྱེན་བྱས་པའི་མི་དགེ་བའི་སེམས་ཡོད་
པར་ཐལ་བའི་སྐྱོན་གནས་པའི་ཕྱིར་རོ། །གནད་དེས་ན་མི་དགེ་བའི་སེམས་ཀྱིས་དགེ་བའི་
སེམས་ཀྱི་མཚུངས་པ་དེ་མ་ཐག་རྐྱེན་བྱེད་པ་ཡང་ཡོད་ལ། གཅིག་ཤོས་ལ་ཡང་ཡོད་པའི་
ཕྱིར་རོ། །
བཞི་པ་མུ་བཞི་བཤད་པ་ལ། སེམས་ཀྱི་མཚུངས་པ་དེ་མ་ཐག་པ་ཅན་དང་། སེམས་
ཀྱི་དེ་མ་ཐག་པ་ཅན་ལ་མུ་བཞི་ཡོད་པའི་སེམས་མེད་ཀྱི་སྙོམས་འཇུག་ལས་ལྡང་བའི་
སེམས་དེ་ནི། སེམས་ཀྱི་མཚུངས་པ་དེ་མ་ཐག་པ་ཅན་ཡིན་ལ། སེམས་ཀྱི་དེ་མ་ཐག་པ་
ཅན་མ་ཡིན་པའི་མུ་ཡིན་ཏེ། དེ་སེམས་མེད་སྙོམས་འཇུག་ལ་སྙོམས་པར་འཇུག་ཁ་མའི་
སེམས་དེའི་མཚུངས་པ་དེ་མ་ཐག་རྐྱེན་བྱས་པ་ཅན་ཡིན་པའི་ཕྱིར་དང་། དེ་གཉིས་ཀྱི་བར་
དུ་དུས་རིང་མོས་ཆོད་པས་སེམས་ཀྱི་ཕྱི་ལོགས་དེ་མ་ཐག་ཏུ་བྱུང་བ་ཅན་མ་ཡིན་པའི་
ཕྱིར་རོ། །སེམས་མེད་ཀྱི་སྙོམས་འཇུག་སྐད་ཅིག་གཉིས་པ་དེ་ཡང་མུ་དང་པོ་ཡིན་ཏེ། དེ་དེ་
ལ་སྙོམས་པར་འཇུག་ཁ་མའི་སེམས་ཀྱི་མཚུངས་པ་དེ་མ་ཐག་རྐྱེན་བྱས་པ་ལས་བྱུང་ཞིང་།
དེ་གཉིས་ཀྱི་བར་དུ་སེམས་མེད་སྙོམས་འཇུག་སྐད་ཅིག་མ་དང་པོས་བར་ཆོད་པས་སེམས་
ཀྱི་དེ་མ་ཐག་པ་ཅན་མ་ཡིན་པའི་ཕྱིར། དེ་དག་སེམས་ཀྱི་མཚུངས་པ་དེ་མ་ཐག་པ་ཅན་
ཡིན་ཏེ། དེ་གཉིས་ཀྱི་བར་དུ་མཚུངས་པའི་ཤེས་པ་གཞན་གྱི་བར་མ་ཆོད་པའི་ཕྱིར་རོ། །
སེམས་མེད་ཀྱི་སྙོམས་འཇུག་སྐད་ཅིག་མ་དང་པོའི་སྐྱེ་སོགས་བཞི་ནི། སེམས་ཀྱི་དེ་མ་ཐག་
301



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་ཅན་ཡིན་ལ། སེམས་ཀྱི་མཚུངས་པ་དེ་མ་ཐག་པ་ཅན་མ་ཡིན་པའི་མུ་གཉིས་པ་ཡིན་ཏེ།
དེ་སྙོམས་པར་འཇུག་པའི་སེམས་ཀྱི་ཕྱི་ལོགས་དེ་མ་ཐག་ཏུ་བྱུང་བའི་ཕྱིར་དང་དེ་སེམས་ཀྱི་
མཚུངས་པ་དེ་མ་ཐག་རྐྱེན་བྱས་པ་ལས་མ་བྱུང་བས་སེམས་ཀྱི་མཚུངས་པ་དེ་མ་ཐག་པ་
ཅན་དུ་མི་རུང་བའི་ཕྱིར་རོ། །དེ་བཞིན་དུ་སེམས་སྐད་ཅིག་མ་གཉིས་པའི་སྐྱེ་སོགས་ཀྱང་མུ་
གཉིས་པ་དེ་ཡིན་ཏེ། འདི་ལྟར་དེ་སེམས་ཀྱི་དེ་མ་ཐག་པ་ཅན་ཡིན་ཏེ། སེམས་སྐད་ཅིག་མ་
དང་པོའི་ཕྱི་ལོགས་དེ་མ་ཐག་ཏུ་བྱུང་བའི་ཕྱིར་རོ། །སེམས་ཀྱི་མཚུངས་པ་དེ་མ་ཐག་པ་
ཅན་མ་ཡིན་ཏེ། ཁོ་མཚུངས་པ་དེ་མ་ཐག་རྐྱེན་མེད་པའི་ཕྱིར་རོ། །སེམས་མེད་ཀྱི་སྙོམས་
འཇུག་སྐད་ཅིག་དང་པོ་ལྟ་བུ་ནི། གཉིས་ཡིན་གྱི་མུ་གསུམ་པ་སྟེ། འདི་ལྟར། དེ་སེམས་ཀྱི་
དེ་མ་ཐག་པ་ཅན་ཡིན་ཏེ། དེ་ལ་སྙོམས་པར་འཇུག་པའི་སེམས་དེའི་ཕྱི་ལོགས་དེ་མ་ཐག་
ཏུ་བྱུང་བའི་ཕྱིར། དེ་སེམས་ཀྱི་མཚུངས་པ་དེ་མ་ཐག་པ་ཅན་ཡིན་ཏེ། ཁོ་ཤེས་པ་མ་ཡིན་
ཀྱང་ཁོ་རང་གི་མཚུངས་པ་དེ་མ་ཐག་རྐྱེན་ལས་བྱུང་བར། གསུམ་གྱིས་སྙོམས་པར་འཇུག་
པ་གཉིས། ཞེས་པར་འཆད་པར་འགྱུར་བའི་ཕྱིར་རོ། །དེར་མ་ཟད་སེམས་རྒྱུན་ཆགས་སུ་
འབྱུང་བའི་སེམས་སྐད་གཅིག་གཉིས་པ་གསུམ་པ་སོགས་ཀྱང་མུ་གསུམ་པའོ། ། །
སེམས་མེད་ཀྱི་སྙོམ་འཇུག་སྐད་ཅིག་གཉིས་པ་ཕན་ཆད་ཀྱི་སྐྱེ་སོགས་བཞི་དང་།
ལྡང་སེམས་ཀྱི་སྐྱེ་སོགས་བཞི་ནི། དེ་གཉིས་ཆར་མིན་པའི་མུ་བཞི་པ་སྟེ། སེམས་མེད་ཀྱི་
སྙོམས་འཇུག་དང་པོ་སོགས་ཀྱི་བར་ཆོད་པའི་ཕྱིར་སེམས་ཀྱི་དེ་མ་ཐག་པ་ཅན་ཡང་མ་
ཡིན་ལ། ཁོའི་མཚུངས་པ་དེ་མ་ཐག་རྐྱེན་མེད་པས་སེམས་ཀྱི་མཚུངས་པ་དེ་མ་ཐག་པ་ཅན་
ཡང་མ་ཡིན་པའི་ཕྱིར་ཞེས་འཆད་པ། རང་འགྲེལ་ལས། ཆོས་གང་དག་སེམས་ཀྱི་མཚུངས་
པ་དེ་མ་ཐག་པ་ཅན་ཡིན་པ་དེ་དག །སེམས་ཀྱི་དེ་མ་ཐག་པ་ཅན་ཡང་ཡིན་ནམ་སྙམ་ན་མུ་
བཞི་སྟེ། མུ་དང་པོ་ནི་སེམས་མེད་པའི་སྙོམ་པར་འཇུག་པ་ལས་ལྡང་བའི་སེམས་དང༌།
སྙོམས་པར་འཇུག་པའི་སྐད་ཅིག་མ་གཉིས་པ་ལ་སོགས་པ་དག་གོ །མུ་གཉིས་པ་ནི་
302



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
སྙོམས་པར་འཇུག་པའི་སྐད་ཅིག་མ་དང་པོ་དང་སེམས་དང་བཅས་པའི་གནས་སྐབས་ཀྱི་
སྐྱེ་བ་ལ་སོགས་པའོ། །མུ་གསུམ་པ་ནི་སྙོམས་པར་འཇུག་པའི་སྐད་ཅིག་དང་པོ་དང༌།
སེམས་དང་བཅས་པའི་གནས་སྐབས་དག་གོ །མུ་བཞི་པ་ནི་སྙོམས་པར་འཇུག་པའི་སྐད་
གཅིག་གཉིས་པ་ལ་སོགས་པ་དང་། ལྡང་བའི་སེམས་ཀྱི་སྐྱེ་བ་ལ་སོགས་པའོ་ཞེས་སོ། དེ་
ལ་འཕྲོས་ཏེ། གནད་དུ་ཆེ་བ་ནི་འདི་ལྟར་བཤད་དེ། སྤྱིར་ཤེས་པ་གང་དང་གང་ཡིན་པའི་
མཚུངས་པ་དེ་མ་ཐག་རྐྱེན་དང༌། དེའི་བདག་རྐྱེན་ཙམ་ལ་ནི་མུ་གསུམ་ལས་མི་འབྱུང་སྟེ།
ཤེས་པ་དེའི་མཚུངས་པ་དེ་མ་ཐག་རྐྱེན་ཡིན་ན། དེའི་བདག་རྐྱེན་ཡིན་དགོས་པའི་ཕྱིར།
འོན་ཀྱང་སྒོ་ལྔའི་རྣམ་པར་ཤེས་པའི་རྟེན་བདག་རྐྱེན་དང་། དེའི་མཚུངས་པ་དེ་མ་ཐག་རྐྱེན་
ལ་མུ་བཞི་སྟེ། མིག་དབང་སྐད་ཅིག་གཉིས་པ་དེ། མིག་གི་རྣམ་ཤེས་སྐད་ཅིག་གཉིས་པའི་
རྟེན་བདག་རྐྱེན་ཡིན་ལ། དེའི་མཚུངས་པ་དེ་མ་ཐག་རྐྱེན་ཡིན་པའི་མུ། མིག་ཤེས་སྐད་ཅིག་
གཉིས་པའི་དུས་སུ་འདས་མ་ཐག་པའི་མིག་གི་རྣམ་ཤེས་སྐད་ཅིག་དང་པོ་དང་མཚུངས་
ལྡན་གྱི་སེམས་བྱུང་རྣམས། དེའི་མཚུངས་པ་དེ་མ་ཐག་རྐྱེན་ཡིན་ལ། དེའི་རྟེན་བདག་རྐྱེན་
མིན་པའི་མུ། དེའི་དུས་སུ་འདས་མ་ཐག་པའི་མིག་གི་རྣམ་ཤེས་དང་པོ་དེ་དེ་གཉིས་ཆར་
ཡིན་པའི་མུ། དམིགས་རྐྱེན་གཟུགས་སོགས་རྣམས་ནི་དེ་གཉིས་ཆར་མ་ཡིན་པའི་མུ་ཡིན་
པའི་ཕྱིར་རོ་ཞེས་འཆད་པ་ལ། གནས་དང་པོར། ཐ་མའི་རྟེན་འདས་ལྔ་རྣམས་ཀྱི། །དེ་དག་
ལྷན་ཅིག་སྐྱེས་པའང་ཡིན། ཞེས་དང་། རང་འགྲེལ་ལས་གང་མིག་གི་རྣམ་པར་ཤེས་པའི་
རྟེན་གྱི་དངོས་པོ་ཡིན་པ་དེ། དེའི་མཚུངས་པ་དེ་མ་ཐག་རྐྱེན་གྱི་དངོས་པོར་ཡང་ཡིན་ནམ་
ཞེ་ན་མུ་བཞི་སྟེ། མུ་དང་པོ་ནི་མིག་ཡིན་ནོ། །གཉིས་པ་ནི། ཆོས་ཀྱི་ཁམས་སེམས་ལས་
བྱུང་བ་འདས་མ་ཐག་པ་ཡིན་ནོ། །གསུམ་པ་ནི་འདས་མ་ཐག་པའི་ཡིད་ཡིན་ནོ། །བཞི་པ་
ནི་བཤད་པ་ལས་མ་གཏོགས་པའི་ཆོས་རྣམས་ཡིན་ནོ་ཞེས་བཤད་པས་སོ། །འོན་ཀྱང་དྲུག་
པ་ཡིད་ཀྱི་རྣམ་པར་ཤེས་པའི་རྟེན་བདག་རྐྱེན་དང་། དེའི་མཚུངས་པ་དེ་མ་ཐག་རྐྱེན་ལ་མུ་
303



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གསུམ་སྟེ། དྲུག་ཡིད་ཀྱི་མཚུངས་པ་དེ་མ་ཐག་རྐྱེན་དུ་གྱུར་པའི་སེམས་བྱུང་འདས་མ་ཐག་
པ་རྣམས་དེའི་མཚུངས་པ་དེ་མ་ཐག་རྐྱེན་ཡིན་པའི་མུ། དེའི་མཚུངས་པ་དེ་མ་ཐག་རྐྱེན་དུ་
གྱུར་པའི་དྲུག་ཡིད་འདས་མ་ཐག་པ་དེ་དེའི་གཉིས་ཆར་ཡིན་པའི་མུ། གཟུགས་ཅན་རྣམས་
གཉིས་མིན་གྱི་མུ་ཡིན་ལ། དེའི་རྟེན་བདག་རྐྱེན་ཡིན་པ་དེའི་མཚུངས་པ་དེ་མ་ཐག་རྐྱེན་
མིན་པའི་མུ་ནི་མེད་དེ། དེའི་རྟེན་བདག་རྐྱེན་ཡིན་ན། དེའི་མཚུངས་པ་དེ་མ་ཐག་རྐྱེན་ཡིན་
དགོས་པའི་ཕྱིར་རོ་ཞེས་འཆད་པ་རང་འགྲེལ་ལས། ཡིད་ཀྱི་རྣམ་པར་ཤེས་པ་ནི་སྔ་མ་དང་
སྦྱོར་བ་སྟེ། རེ་ཤིག་གང་རྟེན་གྱི་དངོས་པོ་ཡིན་པ་དེ་ནི་མཚུངས་པ་དེ་མ་ཐག་པའི་རྐྱེན་གྱི་
དངོས་པོ་ཡང་ཡིན་ནོ། །
མཚུངས་པ་དེ་མ་ཐག་པའི་རྐྱེན་གྱི་དངོས་པོ་ཡིན་ལ་རྟེན་གྱི་དངོས་པོ་མ་ཡིན་པ་ཡང་
ཡོད་དེ། ཆོས་ཀྱི་ཁམས་སེམས་ལས་བྱུང་བ་འདས་མ་ཐག་པའོ་ཞེས་སོ། །དེ་ལ་འདི་ལྟར་
དཀའ་གནད་དཔྱད་དགོས་ཏེ། འོ་ན་དྲུག་ཡིད་ཀྱི་རྟེན་བདག་རྐྱེན་ཡིད་དབང་དེ། འདས་པ་
ཡིན་ནམ་ད་ལྟར་བ་ཡིན། འདས་པ་ཡིན་ནོ་སྙམ་ན། འོ་ན་དྲུག་ཡིད་དེ་དུས་མཉམ་པ་ཡིན་
ནམ། དེའི་སྔ་ལོགས་སུ་བྱུང་བ་ཞིག་ཡིན། སྔ་མ་ལྟར་ན། དེའི་མཚུངས་པ་དེ་དེ་མ་ཐག་
རྐྱེན་མ་ཡིན་པར་ཐལ་ལོ་བྱས་པས་ལན་མེད་དོ། །འོན་ཏེ་ཕྱི་མ་ལྟར་ན། དྲུག་ཡིད་རང་དུས་
སུ་འདས་མ་ཐག་པའམ། དེའི་སྔ་ལོགས་སུ་བྱུང་བའི་དྲུག་པ་ཡིད་ཀྱི་རྣམ་པར་ཤེས་པ་དེ།
དེའི་རྟེན་བདག་རྐྱེན་དང་དེའི་མཚུངས་པ་དེ་མ་ཐག་རྐྱེན་གྱི་གཞི་མཐུན་ཡིན་པར་ཐལ། དེ་
འདྲ་ཞིག་ཁས་བླངས་པའི་ཕྱིར། འདོད་པ་ལས་འོས་མེད་ན། དེའི་སྔ་ལོགས་དེ་མ་ཐག་
པའི་དྲུག་པ་ཡིད་ཀྱི་རྣམ་པར་ཤེས་པ་དེ། འདས་པ་ཡིན་ནམ་ད་ལྟར་བ་ཡིན། དེ་དེའི་དུས་
སུ་འདས་ཀྱང་སྤྱིར་ད་ལྟར་བ་ཡིན་སྙམ་ན། འོ་ན་ད་ལྟར་བས་ད་ལྟར་བའི་མཚུངས་པ་དེ་མ་
ཐག་རྐྱེན་མེད་པར་ཁས་བླངས་པ་དང་འགལ་ལོ་ཞེས་དཔྱད་ན། ལན་ཅི་འདེབས་སོམས་
ཤིག །ཁོ་བོས་ནི་རེ་ཤིག་སྦ་བར་བྱའོ། །ཡང་སྙིང་པོ་དྲིལ་ན། མིག་གི་རྣམ་ཤེས་དང་པོ་
304



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
།
འདས་མ་ཐག་པ་དེ། མིག་གི་རྣམ་ཤེས་སྐད་ཅིག་གཉིས་པའི་རྟེན་བདག་རྐྱེན་དང་།
མཚུངས་པ་དེ་མ་ཐག་རྐྱེན་གྱི་གཞི་མཐུན་ཡིན་ནམ། མིག་གི་རྣམ་ཤེས་དང་པོ་དེ་དེ་གཉིས་
ཀྱི་གཞི་མཐུན་ཡིན་དཔྱད་དགོས་ཏེ། དེ་འདྲའི་གཞི་མཐུན་དངོས་སུ་བཤད་པས་སོ། དང་
པོ་ལྟར་ན། དེ་འདས་མ་ཐག་པ་དེ་མིག་གི་རྣམ་ཤེས་གཉིས་པའི་དུས་ན་ཡོད་དམ་དང་པོའི་
དུས་ན་ཡོད། དང་པོ་ལྟར་ན། དེ་དེའི་མཚུངས་པ་དེ་མ་ཐག་རྐྱེན་དུ་ཁས་བླངས་པ་དང་
འགལ། གཉིས་པ་ལྟར་ན། དེ་དང་པོའི་དུས་སུ་འདས་པར་ཐལ་ལོ། །གལ་ཏེ་མིག་གི་རྣམ་
ཤེས་དང་པོ་དང་གཉིས་པ་གཉིས་ཆར་ད་ལྟར་བ་ཡིན་པས། ད་ལྟར་བས་ད་ལྟར་བའི་
མཚུངས་པ་དེ་མ་ཐག་རྐྱེན་མི་བྱེད་པ་ཁས་བླངས་པ་དང་འགལ་ལོ། །དཔྱད་ན་ལན་བསམ་
དགོས་སོ། །
འོ་ན་ཁྱོད་རང་ཇི་ལྟར་སྙམ་ན། དཀའ་གནད་འདི་དང༌། གོང་གི་སྐལ་མཉམ་རྒྱུའི་
སྐབས་སུ་འདས་པས་ད་ལྟར་བའི་སྐལ་མཉམ་རྒྱུ་དང་། ད་ལྟར་བས་མ་འོངས་པའི་སྐལ་
མཉམ་གྱི་རྒྱུ་བྱེད་ཀྱི་ད་ལྟར་བས་ད་ལྟར་བའི་སྐལ་མཉམ་གྱི་རྒྱུ་མི་བྱེད་པར་བཤད་པ་འདི་
དག་གཅིག་ཤེས་ཀུན་གྲོལ་ཡིན་པས་ཁོ་བོས་བཤད་པར་བྱ་སྟེ། བློ་གསལ་དོན་དུ་གཉེར་
ཤིང་གཟུ་བོར་གནས་པ་ཡོད་ན་རྣ་བ་བླགས་ཏེ་ཉོན་ཅིག །སྤྱིར་ད་ལྟར་བས་ད་ལྟར་བའི་
སྐལ་མཉམ་ཀྱི་རྒྱུ་མི་བྱེད་ཅེས་དང་། ད་ལྟར་བས་ད་ལྟ་བའི་མཚུངས་བ་དེ་མ་ཐག་རྐྱེན་མི་
བྱེད་ཅེས་བཤད་པའི་དགོངས་གཞི་ཡོད་དེ། དེ་དག་རྒྱུ་འབྲས་སྔ་ཕྱི་ཁོ་ན་ཡིན་པས། དུས་
མཉམ་པས་སྐལ་མཉམ་རྒྱུ་དང་། མཚུངས་པ་དེ་མ་ཐག་རྐྱེན་མི་བྱེད་ཅེས་པའི་དོན་ཡིན་
པའི་ཕྱིར། དེ་དང་དེའི་སྐལ་མཉམ་རྒྱུ་དང༌། མཚུངས་པ་དེ་མ་ཐག་རྐྱེན་ཡིན་ན་འབྲས་བུ་
དེའི་དུས་སུ་འདས་ཤིང་། དེའི་སྔ་ལོགས་སུ་བྱུང་བ་ཞིག་དགོས་པ་ལ་བསམ་ནས་དེ་ལྟར་
བཤད་པའི་ཕྱིར་རོ། རིགས་པའི་གསང་ཚིག་ཤེས་ན་ད་ལྟར་བས་ད་ལྟར་བའི་སྐལ་མཉམ་
རྒྱུ་དང་། མཚུངས་པ་དེ་མ་ཐག་རྐྱེན་བྱེད་པ་ཞིག་ཡོད་པར་འབད་མེད་དུ་གྲུབ་བོ། །དེས་ན་
305



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དྲུག་པ་ཡིད་ཤེས་ཀྱི་རྟེན་བདག་རྐྱེན་ཡིད་དབང་ཡིན་ན། ཁོ་རང་གི་དུས་སུ་འདས་ཤིང་ཁོ་
རང་གི་སྔ་ལོགས་སུ་བྱུང་བ་ཞིག་དགོས་ཏེ། དེའི་རྟེན་ཡིད་དབང་དེའི་མཚུངས་པ་དེ་མ་
ཐག་རྐྱེན་ཡིན་པས་ཁྱབ་པར་རང་འགྲེལ་ལས་བཤད་པའི་ཕྱིར་རོ། །དེའི་གནད་ཀྱིས་མིག་
གི་རྣམ་པར་ཤེས་པ་འདས་མ་ཐག་པ་དང་། དྲུག་པ་ཡིད་ཀྱི་རྣམ་པར་ཤེས་པ་འདས་མ་ཐག་
པ་དེ། རྣམ་ཤེས་དེ་དང་དེའི་རྟེན་བདག་རྐྱེན་ཡིན་ཞེས་ཚིག་ཟིན་དེ་ཁས་ལེན་རྒྱུ་ཡིན་ནམ་
སྙམ་ལགས་སོ། །སེམས་ཀྱི་མཚུངས་པ་དེ་མ་ཐག་པ་ཅན་དང་། སེམས་ཀྱི་དེ་མ་ཐག་པ་
ཅན་ལ་མུ་བཞི་བཤད་པ་དེའི་ཤུགས་ཀྱིས་སེམས་ཀྱི་མཚུངས་པ་དེ་མ་ཐག་རྐྱེན་དང༌།
སེམས་ཀྱི་དེ་མ་ཐག་རྐྱེན་ལ་མུ་བཞི་རྩི་བར་རིགས་ཏེ། སེམས་མེད་སྙོམས་འཇུག་ལ་
སྙོམས་པར་འཇུག་སེམས་དེ་དེ་ལས་ལྡང་སེམས་དེའི་མཚུངས་པ་དེ་མ་ཐག་རྐྱེན་ཡིན་ལ།
དེའི་དེ་མ་ཐག་རྐྱེན་མ་ཡིན་དེ། དེ་གཉིས་ཀྱི་བར་དུ་སེམས་མེད་སྙོམས་འཇུག་གིས་བར་
ཆོད་པའི་ཕྱིར་དང་། མཚུངས་པའི་ཤེས་པ་གཞན་གྱིས་བར་མ་ཆོད་པའི་ཕྱིར་རོ། །གཉིས་
ཡིན་དང་གཉིས་མིན་སླ་ལ། དེ་སེམས་ཀྱི་དེ་མ་ཐག་རྐྱེན་ཡིན་ལ། དེའི་མཚུངས་པ་དེ་མ་
ཐག་རྐྱེན་མ་ཡིན་པ་ནི། སེམས་ཀྱི་དངོས་རྒྱུའི་མི་ལྡན་འདུ་བྱེད་ལྟ་བུ་ལ་ངོས་བཟུང་བས་
ཆོག་གམ་སྙམ་མོ། །
གསུམ་པ་དམིགས་རྐྱེན་ལ་མཚན་ཉིད། སྒྲ་བཤད། མཚན་གཞི། མུ་རྩི་བའོ། །དང་
པོ་ནི། ཆོས་གང་ཞིག །བློས་དམིགས་སུ་རུང་བ་དེ་ཆོས་ཅན། དམིགས་རྐྱེན་གྱི་མཚན་ཉིད་
ཡིན་ཏེ། དེའི་འཇོག་བྱེད་ཡིན་པའི་ཕྱིར་རོ། །གཉིས་པ་སྒྲ་བཤད་ནི། བློ་གང་དང་གང་
ཡིན་པ་དེའི་དམིགས་པ་ཡང་ཡིན་པས་ན་དམིགས་རྐྱེན་ཡིན་ཞེས་བྱའོ། །གསུམ་པ་མཚན་
གཞི་ནི། ཆོས་ཐམས་ཅད་དམིགས་པའི་རྐྱེན་ཡིན་ཏེ། གཟུངས་སོགས་དོན་ལྔ་པོ་དེ། མིག་
གི་རྣམ་ཤེས་སོགས་རེ་རེའི་དམིགས་རྐྱེན་ཡིན་ལ། དུས་གསུམ་དང་འདུས་བྱས་འདུས་མ་
བྱས་ཀྱི་ཆོས་ཐམས་ཅད་ཡིད་ཀྱི་རྣམ་པར་ཤེས་པའི་རྐྱེན་ཡིན་པའི་ཕྱིར་རོ་ཞེས་འཆད་པ་ལ། །
306



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
དམིགས་པ་ཆོས་རྣམས་ཐམས་ཅད་དོ། །ཞེས་དང་། །
རང་འགྲེལ་ལས། ཅི་རིགས་པར་མིག་གི་རྣམ་པར་ཤེས་པ་མཚུངས་པར་ལྡན་པ་
དང་བཅས་པ་ནི་གཟུགས་སོ། །རྣ་བའི་རྣམ་པར་ཤེས་པ་ནི་སྒྲའོ། །ཞེས་པ་ནས། ལུས་ཀྱི་
རྣམ་པར་ཤེས་པ་ནི་རེག་བྱའོ། །ཡིད་ཀྱི་རྣམ་པར་ཤེས་པ་ནི་ཆོས་ཐམས་ཅད་དོ་ཅེས་སོ། །
དེ་ཡང་རྣམ་ཤེས་ཚོགས་ལྔ་པོ་དེ་དག་གི་དམིགས་པ་ནི་སྐྱེ་མཆེད་དང་རྫས་དང་སྐད་གཅིག་
སོ་སོར་ངེས་པ་ཡིན་ཏེ། མིག་གི་རྣམ་ཤེས་ཀྱི་དམིགས་རྐྱེན་ཡིན་ན། གཟུགས་ཀྱི་སྐྱེ་མཆེད་
ཡིན་པས་ཁྱབ་པ་ལྟ་བུ་ནི། སྐྱེ་མཆེད་ངེས་པ་ཡིན་ལ། སེར་འཛིན་མིག་ཤེས་ཀྱི་དམིགས་
རྐྱེན་ཡིན་ན་སེར་པོ་ཡིན་པའི་ཁྱབ་པ་དང་། དེ་ཡང་དེ་སྐད་ཅིག་དང་པོའི་དམིགས་རྐྱེན་ལ།
དེ་སྐད་ཅིག་དང་པོ་ཡིན་པས་ཁྱབ་པ་ལྟ་བུ་ནི། རྫས་དང་སྐད་ཅིག་ངེས་པ་ཡིན་པའི་ཕྱིར་
ཞེས་འཆད་པ། རང་འགྲེལ་ལས། སེམས་དང་སེམས་ལས་བྱུང་བའི་ཆོས་སྐྱེ་མཆེད་དང་།
རྫས་དང༌། སྐད་ཅིག་ངེས་པས་དམིགས་པ་ལ་བདག་ཉིད་ཇི་ལྟ་བར་ངེས་པ་འདི་དག །ཅི་
རྟེན་ངེས་པས་ཀྱང་ངེས་པ་ཞིག་ཡིན་ནམ་ཞེ་ན། སྨྲ་བ་དེ་བཞིན་ཏེ། སྐྱེས་པ་རྣམས་ནི་རྟེན་
དང་ལྷན་ཅིག་པ་ཡིན་ནོ། །མ་སྐྱེས་པ་རྣམས་དང་འདས་པ་རྣམས་ནི། རྟེན་དང་མ་འབྲེལ་
བ་ཡིན་ནོ། །ཞེས་སོ། །དེའི་དོན་ཡང་མིག་གི་རྣམ་པར་ཤེས་པ་སོགས་དམིགས་རྐྱེན་སོ་
སོར་ངེས་པ་བཞིན། རྟེན་བདག་རྐྱེན་ཡང་སྐྱེ་མཆེད་སོ་སོར་ངེས་ཏེ་མིག་ཤེས་ཀྱི་རྟེན་
བདག་རྐྱེན་ཡིན་ན། མིག་དབང་ཡིན་པས་ཁྱབ་པ་སོགས་ཡིན་པའི་ཕྱིར་དང་། དེ་ཡང་མིག་
ཤེས་ད་ལྟ་བ་རྣམས་ནི། རྟེན་མིག་དབང་ད་ལྟ་བ་དང་ལྷན་ཅིག་དུས་མཉམ་ཡིན་ལ།
འདས་མ་འོངས་རྣམས་ནི་རྟེན་བདག་རྐྱེན་མིག་དབང་དང་ལྷན་ཅིག་པ་མ་ཡིན་ནོ། །འདི་
དྲུག་ཡིད་ལ་མཚུངས་པ་མ་ཡིན་ཏེ། དྲུག་ཡིད་ད་ལྟར་བའི་རྟེན་བདག་རྐྱེན་ཁོ་རང་དང་དུས་
མི་མཉམ་པར་བཤད་པའི་ཕྱིར་རོ། །འོ་ན་གཟུགས་ཀྱི་སྐྱེ་མཆེད་ཡིན་ན། མིག་ཤེས་ཀྱི་
དམིགས་རྐྱེན་ཡིན་པས་ཁྱབ་བམ་སྙམ་ན། གཟུགས་ཀྱི་སྐྱེ་མཆེད་ཡིན་ན་མིག་ཤེས་ཀྱི་
307



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
དམིགས་ཡུལ་ཡིན་པས་མ་ཁྱབ་ཀྱང་དེའི་དམིགས་རྐྱེན་ཡིན་པས་ཁྱབ་སྟེ། དེའི་དམིགས་
རྐྱེན་གྱི་རིས་སུ་གནས་པའི་ཕྱིར་རོ། །
དེ་ལྟར་ཡང་རང་འགྲེལ་ལས། ཆོས་གང་ཞིག་ཆོས་གང་གི་དམིགས་པ་ཡིན་པའི་
ཕྱིར་ཆོས་དེ་ནི་མི་དམིགས་ཀྱང་དེ་ལྟ་བུའི་མཚན་ཉིད་ཡིན་པའི་ཕྱིར། ནམ་ཡང་དམིགས་
པ་མེད་པ་མིན་ཏེ། དཔེར་ན་ཤིང་ལ་སོགས་པ་མི་བསྲེག་ཀྱང་དེ་ལྟ་བུའི་མཚན་ཉིད་ཡིན་
པའི་ཕྱིར་བུད་ཤིང་ཞེས་བྱ་བ་བཞིན་ནོ་ཞེས་སོགས་བཤད་པའི་ཕྱིར། འོ་ན་ཆོས་ཡིན་ན།
དྲུག་ཡིད་ཀྱི་དམིགས་པ་ཡིན་པས་མ་ཁྱབ་ཀྱང་དེའི་དམིགས་རྐྱེན་ཡིན་པས་ཁྱབ་ཅེས་ཁས་
ལེན་རིགས་སམ་སྙམ་ན། དེ་ནི་མི་མཚུངས་ཏེ། དྲུག་ཡིད་རང་དང་རང་གི་ཚོགས་པ་
རྣམས་ནི། ཁོ་རང་གི་དམིགས་རྐྱེན་མ་ཡིན་ཞེས་འོག་ནས་འཆད་པའི་ཕྱིར་རོ། །དེས་ན་
མིག་གི་རྣམ་ཤེས་ཀྱི་དམིགས་ཡུལ་ལམ་གཟུང་བྱ་ལ། ཁོ་རང་དང་དུས་མཉམ་པ་ད་ལྟ་བ་
ཡིན་དགོས་ཏེ། འདས་པ་རྣམས་ནི་བཟུང་ཟིན་པའི་ཕྱིར་དང་། མ་འོངས་པ་རྣམས་འཛིན་
པར་འགྱུར་བ་ཙམ་ཡིན་པའི་ཕྱིར་རོ། །མཁས་མཆོག་དབྱིག་གཉེན་དགྱེས་པའི་པདྨ་ཁ་ཕྱེ་
ཞིག །ཞིབ་མོའི་རྣམ་དག་འདི་ལ། ཁོ་བོ་འབའ་ཞིག་ཁྱོད་ལ་གཅེས་པ་ཡིན་ནོ། ། །
བཞི་པ་མུ་རྩི་བ་ལ། མིག་གི་རྣམ་ཤེས་ཀྱི་དམིགས་རྐྱེན་དང༌། དེའི་རྒྱུ་རྐྱེན་ལ་མུ་
གསུམ་སྟེ། དེའི་དམིགས་རྐྱེན་གཟུགས་ཀྱི་སྐྱེ་མཆེད་ད་ལྟར་བ་དེའི་དམིགས་རྐྱེན་ཡིན་ལ།
དེའི་རྒྱུ་རྐྱེན་མ་ཡིན་པའི་མུ། སྒྲའི་སྐྱེ་མཆེད་སོགས་དེ་གཉིས་ཆར་མ་ཡིན་པའི་མུ་ཡིན་ལ།
དེ་གཉིས་ཡིན་གྱི་མུ་ནི་མེད་དེ། དེའི་དམིགས་རྐྱེན་ཡིན་ན། དེའི་རྒྱུ་རྐྱེན་མ་ཡིན་དགོས་
པའི་ཕྱིར་ཏེ། དེ་ཡིན་ན་དེའི་ལྷན་ཅིག་འབྱུང་རྒྱུ་སོགས་རྒྱུ་ལྔ་གང་རུང་མ་ཡིན་དགོས་པའི་
ཕྱིར་རོ། །དེའི་དམིགས་རྐྱེན་དང་། དེའི་མཚུངས་པ་དེ་མ་ཐག་རྐྱེན་ལ་ཡང་མུ་གསུམ་ཡོད་ལ།
དེའི་དམིགས་རྐྱེན་དང་དེའི་བདག་རྐྱེན་ལ་ཡང་མུ་གསུམ་ཡོད་ཀྱི། དེ་གཉིས་ལ་མུ་བཞི་ནི་
མི་སྲིད་དེ། དེའི་དམིགས་རྐྱེན་དང༌། དེའི་མཚུངས་པ་དེ་མ་ཐག་རྐྱེན་གཉིས་ཡིན་གྱི་མུ་
308



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
མེད་པའི་ཕྱིར་དང་། དེའི་དམིགས་རྐྱེན་ནི་ཡིན་ལ། དེའི་བདག་རྐྱེན་མ་ཡིན་པའི་མུ་ཡང་
མེད་པའི་ཕྱིར་རོ། །དྲུག་པ་ཡིད་ཀྱི་རྣམ་པར་ཤེས་པའི་དམིགས་རྐྱེན་དང་། དེའི་རྒྱུ་རྐྱེན་ལ་
མུ་བཞི་སྟེ། འདུས་མ་བྱས་རྣམ་གསུམ་དེའི་དམིགས་རྐྱེན་ཡིན་ལ། རྒྱུ་རྐྱེན་མ་ཡིན་པའི་མུ།
དེ་དང་མཚུངས་ལྡན་གྱི་སེམས་བྱུང་རྣམས་དེའི་རྒྱུ་རྐྱེན་ཡིན་ལ། དེའི་དམིགས་རྐྱེན་མ་ཡིན་
པའི་མུ། དེའི་སྐལ་མཉམ་རྒྱུ་རྣམས་གཉིས་ཡིན་གྱི་མུ། དྲུག་ཡིད་ཁོ་རང་གཉིས་མིན་གྱི་མུ་
ཡིན་པའི་ཕྱིར། དྲུག་ཡིད་ཀྱི་དམིགས་རྐྱེན་དང་དེའི་མཚུངས་པ་དེ་མ་ཐག་རྐྱེན་ལ་མུ་
གསུམ་ཁོ་ན་སྟེ། དེའི་མཚུངས་པ་དེ་མ་ཐག་རྐྱེན་ཡིན་ལ། དེའི་དམིགས་རྐྱེན་མ་ཡིན་པའི་
མུ་མེད་པའི་ཕྱིར་ཏེ། དེ་ལ་དེས་ཁྱབ་པའི་ཕྱིར་རོ། །དྲུག་ཡིད་ཀྱི་དམིགས་རྐྱེན་དང་དེའི་
བདག་རྐྱེན་ལ་ཡང་མུ་གསུམ་ཁོ་ན་སྟེ། དེའི་དམིགས་རྐྱེན་ཡིན་ལ་དེའི་བདག་རྐྱེན་མ་ཡིན་
པའི་མུ་མེད་པའི་ཕྱིར་ཏེ། དེ་ལ་དེས་ཁྱབ་པའི་ཕྱིར་རོ། །དེའི་བདག་རྐྱེན་ཡིན་ལ། དེའི་
དམིགས་རྐྱེན་མ་ཡིན་པའི་མུ་ནི་ཡོད་དེ། དེ་དང་མཚུངས་ལྡན་གྱི་སེམས་བྱུང་རྣམས་དེའི་
བདག་རྐྱེན་ཡིན་ཡང་དེའི་དམིགས་རྐྱེན་མ་ཡིན་པའི་ཕྱིར་ཏེ། དྲུག་ཡིད་དེས་ཁོ་རང་དང་ཁོ་
རང་དང་ལྷན་ཅིག་པའི་ཆོས་དམིགས་པར་མི་བྱེད་པའི་ཕྱིར་རོ། །
བཞི་པ་བདག་རྐྱེན་ལ་མཚན་ཉིད། སྒྲ་དོན། མཚན་གཞི། མུ་རྩི་བའོ། ཆོས་དེ་སྐྱེ་བ་
ལ་མི་སྒྲིབ་པའི་ཆ་ནས་ཆོས་དེའི་རྐྱེན་དུ་རུང་བ་ཆོས་ཅན། ཁྱོད་ཆོས་དེའི་བདག་རྐྱེན་གྱི་
མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་སྒྲ་དོན་ནི། ལྷག་པའི་རྐྱེན་
ཡིན་པས་ན་བདག་པོའི་རྐྱེན་ཞེས་འཇོག་པ་ཡིན་ལ། འོ་ན་ཆོས་ཐམས་ཅད་དམིགས་རྐྱེན་
ཡང་ཡིན་ལ་བདག་པོའི་རྐྱེན་ཡང་ཡིན་པས་ལྷག་པའི་དོན་མ་ཚང་ངོ་སྙམ་ན། སྤྱིར་དེ་
གཉིས་ཁྱབ་མཉམ་ཡིན་ཡང་། གཞི་གཅིག་ལ་དགར་ན་ལྷག་པའི་སྐྱོན་ཡིན་ཏེ། དྲུག་ཡིད་
དང་ལྷན་ཅིག་བྱུང་བའི་ཆོས་རྣམས་དེའི་དམིགས་རྐྱེན་མ་ཡིན་ཡང་། དེའི་བདག་རྐྱེན་ཡིན་
པའི་ཕྱིར་ཞེས་འཆད་པ། རང་འགྲེལ་ལས། རྐྱེན་འདི་ནི་ལྷག་པ་ཡིན་པས་བདག་པོའི་
309



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
རྐྱེན་ནོ། །དམིགས་པའི་རྐྱེན་ཡང་ཆོས་ཐམས་ཅད་ཡིན་ལ། བདག་པོའི་རྐྱེན་ཡང་ཆོས་
ཐམས་ཅད་ཡིན་ན། འདི་ལ་ལྷག་པ་ཅི་ཞིག་ཡོད་ཅེ་ན། ལྷན་ཅིག་འབྱུང་བའི་ཆོས་རྣམས་
ནི་ནམ་ཡང་དམིགས་པ་མ་ཡིན་གྱི་བདག་པོའི་རྐྱེན་ཡིན་པས་འདི་ལ་ལྷག་པ་ཡོད་པ་ཉིད་
དོ་ཞེས་སོ། །གསུམ་པ་མཚན་གཞི་ནི། ཤེས་བྱ་ཆོས་ཅན། རྐྱེན་བཞིའི་ནང་ཚན་གྱི་བདག་
པོའི་རྐྱེན་འཇོག་ཚུལ་ཡོད་དེ། རྒྱུ་དྲུག་གི་ནང་ཚན་གྱི་བྱེད་རྒྱུ་ཞེས་བཤད་པ་དེ་ལ་བདག་
པོའི་རྐྱེན་དུ་བཤད་པའི་ཕྱིར་ཞེས་པ་ལ། བྱེད་རྒྱུ་ཞེས་བྱ་བདག་པོར་བཤད། །ཅེས་སོ། །
བཞི་པ་མུ་རྩི་བ་ནི། གོང་དུ་བཤད་ཟིན་ལ། བདག་རྐྱེན་ཙམ་དང་རྟེན་བདག་རྐྱེན་
གྱི་ཁྱད་པར་ཡང་ཕྱེད་དགོས་ཏེ། རྟེན་བདག་རྐྱེན་ནི་རང་འབྲས་བསྐྱེད་པའི་བྱ་བ་བྱེད་པའི་
ཆ་ནས་བཞག །བདག་རྐྱེན་ཙམ་ནི་འབྲས་བུ་སྐྱེ་བ་ལ་མི་སྒྲིབ་ཙམ་གྱི་ཆ་ནས་བཞག་པའི་
ཕྱིར་རོ། །གཉིས་པ་རྐྱེན་བཞིས་བྱ་བ་བྱེད་ཚུལ་བཤད་པ་ལ་གཉིས། རྒྱུ་རྐྱེན་གྱི་བྱ་བ་བྱེད་
ཚུལ་དང་། མཚུངས་པ་དེ་མ་ཐག་རྐྱེན་དང་དམིགས་རྐྱེན་གྱི་བྱ་བ་བྱེད་ཚུལ་ལོ། །དང་པོ་ནི།
རྒྱུ་རྐྱེན་ལ་ལྔ་ཡོད་པའི་ལྷན་མཚུངས་ཀྱི་རྒྱུ་གཉིས་པོ་ནི། རང་འབྲས་འགག་བཞིན་པ་ད་
ལྟར་བ་ལ་བྱ་བ་བྱེད་དེ། དེ་གཉིས་ནི་རང་འབྲས་རང་དང་དུས་མཉམ་པ་ད་ལྟ་ཁོ་ནར་
འབྱིན་པའི་ཕྱིར་རོ། །རྒྱུ་རྐྱེན་ལྔའི་གཉིས་པོ་དེ་ལས་གཞན་པའི་སྐལ་མཉམ་ཀུན་འགྲོ་རྣམ་
སྨིན་གྱི་རྒྱུ་གསུམ་པོ་ནི་རང་འབྲས་སྐྱེ་བ་ལ་མངོན་དུ་ཕྱོགས་པ། མ་འོངས་པ་ལ་བྱ་བ་བྱེད་དེ།
དེ་དག་ནི་རང་གི་ཕྱི་ལོགས་སུ་འབྲས་བུ་འབྱིན་པར་བྱེད་པའི་ཕྱིར་རོ་ཞེས་པ་ལ། རྒྱུ་གཉིས་
པོ་དག་འགག་པ་ལ། །བྱ་བ་བྱེད་དོ་གསུམ་པ་ནི། །སྐྱེ་ལའོ་ཞེས་སོ། །གཉིས་པ་ནི། རྒྱུ་
རྐྱེན་དེ་ལས་གཞན་པའི་མཚུངས་པ་དེ་མ་ཐག་རྐྱེན་དང་དམིགས་པའི་རྐྱེན་དག་ནི། སྔ་མ་
དེ་ལས་བཟློག་པའི་ཚུལ་གྱི་བྱ་བ་བྱེད་པ་ཡིན་ཏེ་མཚུངས་པ་དེ་མ་ཐག་རྐྱེན་ནི། རང་འབྲས་
ཕྱི་མའི་སྐབས་འབྱེད་པས་སྐྱེ་འགྱུར་མ་འོངས་པ་ལ་བྱ་བ་བྱེད། དམིགས་རྐྱེན་འདུས་བྱས་
རྣམས་ནི། ད་ལྟར་གྱི་སེམས་སེམས་བྱུང་རྣམས་ཁོ་ནས་འཛིན་པས་ན་འགག་བཞིན་པ་ད་
310



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
ལྟར་བ་ལ་བྱ་བ་བྱེད་པའི་ཕྱིར་ཞེས་འཆད་པ། དེ་ལས་གཞན་པ་ཡི། རྐྱེན་དག་དེ་ལས་
བཟློག་པ་ཡིན་ཞེས་སོ། །དེས་ན་ཡུལ་ཅན་སེམས་སེམས་བྱུང་ད་ལྟར་བ་རྣམས་ཡུལ་འཛིན་
པའི་བྱ་བ་བྱེད་ཀྱི། འདས་པས་བཟུང་ཟིན་པ་དང་། མ་འོངས་པས་འཛིན་པར་འགྱུར་བ་
ཙམ་ཡིན་པས་ད་ལྟ་བྱ་བ་མི་བྱེད་དེ། རྒྱལ་སྲས་ལས། དམིགས་པའི་རྐྱེན་ནི་ད་ལྟར་གྱི་
སེམས་དང་སེམས་ལས་བྱུང་བ་རྣམས་ཀྱི་འཛིན་པའི་ཕྱིར། འགག་པ་ལ་བྱ་བ་བྱེད་དོ་ཞེས་
བྱ་བ་སྨོས་ཏེ། དམིགས་པའི་རྐྱེན་ནི་འཛིན་པའི་དོན་གྱི་རྣམ་པར་བཞག་ན། སེམས་དང་
སེམས་ལས་བྱུང་བ་འདས་པ་དང་མ་འོངས་པ་དག་ནི་གཟུང་བར་བྱ་བའི་དོན་འཛིན་པར་
བྱེད་པ་ཡང་མ་ཡིན་ནོ་ཞེས་བཤད་པའི་ཕྱིར་རོ། །འོ་ན་རྟེན་བཅས་ཀྱི་མིག་གི་རྣམ་ཤེས་
འདས་པ་རྣམས་ཀྱིས་ཡུལ་འཛིན་པ་མ་ཡིན་ནམ་སྙམ་ན། སྐྱོན་མེད་དེ། རྟེན་བཅས་ཀྱི་རྣམ་
ཤེས་འདས་མ་འོངས་རྣམས་ཀྱིས་རང་ཡུལ་འཛིན་པའི་བྱ་བ་བྱས་ཟིན་པ་དང་། མ་འོངས་
པ་རྣམས་བྱ་བ་བྱེད་པར་འགྱུར་བས་རྟེན་བཅས་སུ་བཤད་ཀྱི་ད་ལྟ་ཡུལ་འཛིན་པ་ནི་མ་
ཡིན་ཏེ། ཁོའི་ཡུལ་མེད་པའི་ཕྱིར་རོ། །མི་སྐྱེ་བའི་ཆོས་ཅན་གྱི་རྣམ་ཤེས་རྣམས་ནི་ད་ལྟ་
ཡུལ་མེད་པར་མ་ཟད། སྔར་ཡོད་ཟིན་པ་དང་མ་འོངས་པ་ན་ཡོད་བར་འགྱུར་བ་གང་ཡང་
མ་ཡིན་པས་དེ་མཚུངས་ཞེས་བཤད་པ་ཡིན་ཏེ། ཡིད་ནི་མི་སྐྱེ་བའི་ཆོས་ཅན་ཁོ་ན་དེ་དང་
མཚུངས་པ་ཡིན་ནོ་ཞེས་བཤད་པའི་ཕྱིར་རོ། །བསྟན་བཅོས་ཀྱི་དོན་གསལ་པོ་ལ་རྣམ་
དཔྱོད་ཀྱི་མིག་ཅེ་རེ་ལོང་དུ་སོང་བ་དག་གིས་སྤྱོད་ཡུལ་མ་ཡིན་ནོ། །འོ་ན་འདིར་བདག་
རྐྱེན་གྱིས་བྱ་བ་བྱེད་ཚུལ་མི་སྟོན་པའི་རྒྱུ་མཚན་ཅི་སྙམ་ན། དེའི་རྒྱུ་མཚན་ཡོད་དེ། བདག་
རྐྱེན་ཕལ་ཆེར་རྐྱེན་ཕྱི་མ་གསུམ་དུ་འདུས་ལ། མ་འདུས་པ་རྣམས་ནི། འབྲས་བུ་དེ་སྐྱེ་བ་ལ་
མི་སྒྲིབ་པའི་བྱ་བ་བྱེད་པ་ཙམ་ཡིན་པས་རྟོགས་སླ་བའི་ཕྱིར་ཞེས་འཆད་པ། རང་འགྲེལ་
ལས། བདག་པོའི་རྐྱེན་ནི་གནས་སྐབས་ཐམས་ཅད་དུ་མི་སྒྲིབ་པའི་ངོ་བོར་གནས་པ་འདི་
ཉིད་ཡིན་ནོ་ཞེས་སོ། །



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གསུམ་པ་རྐྱེན་གང་ལས་འབྲས་བུ་གང་སྐྱེ་དཔྱད་པ་ལ། རྐྱེན་བཞིས་སྐྱེ་བ་ནི།
སེམས་སེམས་བྱུང་སྟེ་དེ་རྣམས་ལ་རྐྱེན་བཞི་ཆར་ཚང་བ་སྲིད་པའི་ཕྱིར་རོ། །དེ་ཡང་སེམས་
སེམས་བྱུང་རྣམས་ལ་རྒྱུའི་རྐྱེན་ལྔ་ཆར་ཅི་རིགས་པ་ཚང་བ་ཡོད་དོ། །རང་དང་སྐལ་མཉམ་
གྱི་ཟག་བཅས་ཟག་མེད་ཀྱི་ཤེས་པ་གང་རུང་ལས་སྐྱེ་བ་སྐལ་མཉམ་རྒྱུ་ཚང་། ཉོན་མོངས་
ཅན་གྱི་ཤེས་པ་རྣམས་ལ་ཀུན་འགྲོའི་རྒྱུ་ཚང་། ཤེས་པ་ཀུན་ལ་མཚུངས་ལྡན་གྱི་རྒྱུ་ཚང་།
རང་དང་མཚུངས་ལྡན་གྱི་སེམས་སེམས་བྱུང་གང་རུང་དང་། རང་གི་སྐྱེ་སོགས་བཞི་རང་གི་
ལྷན་ཅིག་འབྱུང་རྒྱུ་ཡིན་པས་ལྷན་ཅིག་འབྱུང་རྒྱུ་ཡང་ཚང་། རྣམ་སྨིན་སྐྱེས་ཀྱི་ཤེས་པ་
རྣམས་ལ་རྣམ་སྨིན་གྱི་རྒྱུ་ཡང་ཚང་བའི་ཕྱིར་རོ། །ཡང་སེམས་སེམས་བྱུང་རྣམས་མཚུངས་
པ་དེ་མ་ཐག་རྐྱེན་ལས་སྐྱེ་སྟེ། ཤེས་པ་གཞན་གྱི་བར་མ་ཆོད་པའི་ཤེས་པ་སྔ་མ་ལ་སྐྱེ་བའི་
ཕྱིར་རོ། །དམིགས་རྐྱེན་ལས་སྐྱེ་སྟེ། དམིགས་རྐྱེན་དོན་ལྔ་དང་ཆོས་ཐམས་ཅད་སོགས་ཅི་
རིགས་པ་ལས་སྐྱེ་བའི་ཕྱིར་རོ། །བདག་རྐྱེན་ལས་སྐྱེ་སྟེ། རང་གི་ངོ་བོ་མ་གཏོགས་པའི་
འདུ་བྱས་ལས་སྐྱེ་བའི་ཕྱིར་རོ་ཞེས་འཆད་པ། བཞི་ཡི་སེམས་དང་སེམས་བྱུང་རྣམས། །
ཞེས་སོ། །འོ་ན་འདིར་དཔྱད་དགོས་པ་ནི། ཡིད་ཀྱི་རྣམ་ཤེས་མ་འོངས་པ་མི་སྐྱེ་བ་ཆོས་
ཅན། །དེ་ལ་མཚུངས་པ་དེ་མ་ཐག་རྐྱེན་ཡོད་དེ། མེད་ན་ཁོ་ཤེས་པར་འགལ། ཡོད་ན་ཁོ་ཁོ་
རང་གི་མཚུངས་པའི་མ་ཐག་རྐྱེན་ལས་སྐྱེས་པར་ཐལ་ལོ། །འདོད་ན་མི་སྐྱེ་བའི་དོན་དུ་
འགལ། མ་ཁྱབ་ན། དེའི་མཚུངས་པ་དེ་མ་ཐག་རྐྱེན་དུ་གྱུར་པའི་ཤེས་པ་དེ་སྐྱེད་བྱེད་ཀྱི་
རྒྱུར་ཐལ་བ་དང་། དེ་རང་འབྲས་མ་འོངས་པ་སྐྱེ་འགྱུར་ལ་བྱ་བ་བྱེད་པ་ཡིན་པར་ཐལ།
དེའི་མཚུངས་པ་དེ་མ་ཐག་རྐྱེན་ཡིན་པའི་ཕྱིར། རིགས་པ་གཅིག་གོ །ཡང་དྲུག་ཡིད་མ་
འོངས་པ་མི་སྐྱེ་བའི་ཆོས་ཅན་དེའི་དམིགས་རྐྱེན་ཡོད་དམ་མེད། མེད་ན་ཁོ་དམིགས་
བཅས་སུ་འགལ། ཡོད་ན་ཁོའི་དམིགས་ཡུལ་ཡོད་པར་ཐལ་ལོ། །རིགས་པ་གཉིས་པའོ། །
ཡང་དྲུག་ཡིད་མ་འོངས་པ་མི་སྐྱེ་བའི་ཆོས་ཅན་དེ་ཆོས་ཅན། ཁྱོད་དང་མཚུངས་ལྡན་གྱི་
312



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
སེམས་བྱུང་དེ་ཁྱོད་ཀྱི་ལྷན་ཅིག་འབྱུང་རྒྱུར་ཐལ། ཁྱོད་གཙོ་བོ་སེམས་ཡིན་པའི་ཕྱིར།
འདོད་ན་ཁྱོད་དང་དེ་གཉིས་ལྷན་ཅིག་ཏུ་སྐྱེས་པར་ཐལ། དེས་ཁྱོད་དང་དེ་གཉིས་ལྷན་ཅིག་
ཏུ་བསྐྱེད་པའི་བྱ་བ་བྱས་པའི་ཕྱིར་ཏེ། དེ་ཁྱོད་ཀྱི་ལྷན་ཅིག་འབྱུང་རྒྱུ་ཡིན་པའི་ཕྱིར། རིགས་
པ་གསུམ་པའོ། །ལན་ཇི་ལྟར་ཡིན་སོམས་ཤིག །རྒྱུའི་རྐྱེན་དང་མཚུངས་པ་དེ་མ་ཐག་པའི་
རྐྱེན་དང༌། བདག་པོའི་རྐྱེན་གསུམ་གྱིས་སྐྱེ་བ་ནི། སེམས་མེད་ཀྱི་སྙོམས་པར་འཇུག་པ་
གཉིས་ཡིན་ཏེ། དེ་གཉིས་ལ་རྐྱེན་དེ་གསུམ་ཡོད་ཀྱི་དམིགས་པའི་རྐྱེན་ནི་མེད་དེ། དེ་
དམིགས་བཅས་མ་ཡིན་པའི་ཕྱིར་རོ། །དེ་གཉིས་ལ་རྒྱུའི་རྐྱེན་ལྔའི་ནང་ནས་ལྷན་ཅིག་
འབྱུང་རྒྱུ་ཡོད་དེ། ཁོ་རང་གི་སྐྱེ་སོགས་བཞི་པོ་དེ་ཡིན་པའི་ཕྱིར། སྐལ་མཉམ་གྱི་རྒྱུ་ཡོད་དེ།
ས་མཚུངས་པའི་དགེ་བ་སྔ་མ་རྣམས་དེ་ཡིན་པའི་ཕྱིར། ཁོ་གཉིས་ལ་ཀུན་འགྲོ་མཚུངས་
ལྡན་རྣམ་སྨིན་གྱི་རྒྱུ་གསུམ་མེད་དེ། རིམ་བཞིན་ཉོན་མོངས་ཅན་མ་ཡིན་པའི་ཕྱིར་དང་།
ཤེས་པ་མ་ཡིན་པའི་ཕྱིར་དང་། རྣམ་སྨིན་གྱི་འབྲས་བུ་མ་ཡིན་པའི་ཕྱིར་རོ། །དེ་གཉིས་
ཤེས་པ་མ་ཡིན་ཀྱང་མཚུངས་པ་དེ་མ་ཐག་རྐྱེན་ཡོད་དེ། སྙོམས་འཇུག་དེ་གཉིས་ལ་སྙོམས་
པར་འཇུག་ཁ་མའི་སེམས་དེ་དེ་ཡིན་པའི་ཕྱིར་ཏེ། སེམས་ཀྱི་མངོན་པར་འདུ་བྱེད་པ་ལས་
སྐྱེས་པའི་ཕྱིར་རོ། །དེ་གཉིས་བདག་རྐྱེན་ལས་སྐྱེ་སྟེ། དེའི་བདག་རྐྱེན་ཡོད་པའི་ཕྱིར།
ཞེས་འཆད་པ་ལ། གསུམ་གྱིས་སྙོམས་པར་འཇུག་པ་གཉིས། ཞེས་སོ། །སེམས་མེད་ཀྱི་
སྙོམས་འཇུག་དེ་གཉིས་ལས་གཞན་པའི་མི་ལྡན་པའི་འདུ་བྱེད་རྣམས་དང་། གཟུགས་ཅན་
རྣམས་ནི་རང་གི་རྒྱུ་རྐྱེན་དང་བདག་རྐྱེན་གཉིས་པོ་དག་ལས་ངེས་པར་སྐྱེ་བ་ཡིན་ཏེ། དེ་
དག་ལ་རྐྱེན་དེ་གཉིས་ངེས་པར་ཚང་ལ། རྐྱེན་གཞན་གཉིས་མེད་པའི་ཕྱིར་རོ་ཞེས་
འཆད་པ། གཞན་ནི་གཉིས་པོ་དག་ལས་སྐྱེས་ཞེས་སོ། །
གཉིས་པ་འཕྲོས་དོན་ལ་གཉིས། གནས་འདིར་བསྟན་པའི་འཕྲོས་དོན་དང༌།
གནས་བཞི་པར་བཤད་པའི་འཕྲོས་དོན་ནོ། དང་པོ་ནི། བརྟན་གཡོའི་དངོས་པོ་འདི་དག །
313



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གོང་དུ་བཤད་པའི་རྒྱུ་དྲུག་དང་རྐྱེན་བཞི་ཅི་རིགས་པར་ཚང་བ་ལས་སྐྱེའི། དབང་ཕྱུག་དང་
གཙོ་བོ་ལས་སྐྱེ་བ་ནི་མ་ཡིན་ཏེ། དེ་དག་ལས་སྐྱེ་ན་ཅིག་ཅར་སྐྱེ་དགོས་པ་ལས་བརྟན་གཡོ་
འདི་དག་རིམ་གྱི་སྐྱེ་བ་སོགས་ཡིན་པའི་ཕྱིར་ཞེས་འཆད་པ། དབང་ཕྱུག་སོགས་མིན་རིམ་
སོགས་ཕྱིར། །ཞེས་སོ། ། །
དེ་ཡང་། གཞན་ནི་གཉིས་པོ་དག་ལས་སྐྱེ་ཞེས་པ་ལས་འཕྲོས་ནས་སྙོམས་འཇུག་
གཉིས་མ་ཡིན་པའི་ལྡན་མིན་འདུ་བྱེད་རྣམས་དང་གཟུགས་ཅན་རྣམས་ལ་རྐྱེན་བཞིའི་ནང་
ནས་མཚུངས་པ་དེ་མ་ཐག་རྐྱེན་དང་། དམིགས་རྐྱེན་གཉིས་མེད་པས། བདག་རྐྱེན་དང་རྒྱུ་
རྐྱེན་གཉིས་ལས་སྐྱེ་བར་བཤད་ན། གཟུགས་ཅན་འབྱུང་བ་དང་འབྱུང་འགྱུར་རྣམས་ནང་
ཕན་ཚུན་དུ་བདག་རྐྱེན་བྱེད་ཚུལ་སླ་མོད། རྒྱུ་རྐྱེན་བྱེད་ཚུལ་ཇི་ལྟར་ཡིན་སྙམ་ན། འདི་ལ་
བཞི། འབྱུང་བས་འབྱུང་བ་སྐྱེ་ཚུལ། འབྱུང་བས་འབྱུང་འགྱུར་སྐྱེ་ཚུལ། འབྱུང་འགྱུར་གྱིས་
འབྱུང་འགྱུར་སྐྱེ་ཚུལ། འབྱུང་འགྱུར་གྱིས་འབྱུང་བ་སྐྱེད་ཚུལ་ལོ། །དང་པོ་ནི། འབྱུང་བ་
རྣམས་ཀྱིས་ནི་འབྱུང་བ་དེའི་རྒྱུ་རྐྱེན་རྣམ་པ་གཉིས་བྱེད་དེ། འབྱུང་བ་སྔ་མས་ཕྱི་མའི་སྐལ་
མཉམ་ཀྱི་རྒྱུ་བྱེད་པ་དང་། འབྱུང་བཞི་ནང་ཕན་ཚུན་དུ་ལྷན་ཅིག་འབྱུང་རྒྱུ་བྱེད་པ་གཉིས་
ཡོད་པའི་ཕྱིར་རོ། །འབྱུང་བས་འབྱུང་བ་ལ་ཀུན་འགྲོའི་རྒྱུ་དང་། མཚུངས་ལྡན་གྱི་རྒྱུ་དང༌།
རྣམ་སྨིན་གྱི་རྒྱུ་གསུམ་མི་བྱེད་དེ། རིམ་བཞིན་ཉོན་མོངས་ཅན་མ་ཡིན་པའི་ཕྱིར་དང་།
ཤེས་པ་མིན་པའི་ཕྱིར་དང༌། རྣམ་སྨིན་གྱི་རྒྱུ་མ་ཡིན་པའི་ཕྱིར་རོ་ཞེས་འཆད་པ་ལ། དེའི་རྒྱུ་
འབྱུང་བ་རྣམ་པ་གཉིས་ཞེས་སོ། །
གཉིས་པ་ལ་འབྱུང་བས་འབྱུང་འགྱུར་གྱི་རྒྱུའི་རྐྱེན་ནི་བྱེད་པ་མེད་དེ། འབྱུང་བས་
འབྱུང་འགྱུར་གྱི་རྒྱུ་རྐྱེན་ལྔ་པོ་རེ་རེ་ནས་བྱེད་པ་མི་སྲིད་པའི་ཕྱིར། དེས་ན་འབྱུང་བས་
འབྱུང་འགྱུར་གྱི་བདག་རྐྱེན་ཁོ་ན་བྱེད་ལ། དེ་བྱེད་པའི་ཚུལ་ལ་རྣམ་པ་ལྔ་སྟེ་བསྐྱེད་པའི་རྒྱུ་
བྱེད། བརྟེན་པའི་རྒྱུ་བྱེད། གནས་པའི་རྒྱུ་བྱེད། སྟོན་པའི་རྒྱུ་བྱེད། འཕེལ་བའི་རྒྱུ་བྱེད་པའི་
314



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཕྱིར་རོ། །དང་པོ་གྲུབ་སྟེ། དེ་སྔར་མེད་གསར་དུ་བསྐྱེད་པའི་ཕྱིར། ས་བོན་ལས་མྱུ་གུ་
བཞིན་ནོ། །གཉིས་པ་གྲུབ་སྟེ། འབྱུང་འགྱུར་སྐྱེས་པ་འབྱུང་བའི་རྗེས་སུ་མཐུན་པར་བྱེད་
པའི་ཕྱིར། དཔེར་ན། སློབ་དཔོན་ལ་སློབ་མ་བརྟེན་པ་བཞིན་ནོ། །གསུམ་པ་གྲུབ་སྟེ།
འབྱུང་འགྱུར་སྐྱེས་པ་དེ་གནས་པའི་རྟེན་ནམ་གཞི་བྱེད་པའི་ཕྱིར། དཔེར་ན། རྩིག་པ་ལ་རི་
མོ་བརྟེན་པ་བཞིན་ནོ། །བཞི་པ་གྲུབ་སྟེ། འབྱུང་བ་དེས་འབྱུང་འགྱུར་རྒྱུན་མི་འཆད་པར་
བྱེད་པའི་ཕྱིར་རོ། །ལྔ་པ་གྲུབ་སྟེ། འབྱུང་བ་དེས་འབྱུང་འགྱུར་གོང་ནས་གོང་དུ་འཕེལ་བར་
བྱེད་པའི་ཕྱིར་ཞེས་འཆད་པ། འབྱུང་ལས་གྱུར་པ་རྣམ་པ་ལྔ། །ཞེས་དང་། གང་སྤེལ་ལས།
སྐྱེ་དང་རྗེས་མཐུན་རྟེན་དང་ནི། །རྒྱུན་མི་འཆད་དང་འཕེལ་བ་ལས། །བསྐྱེད་ཕྱིར་བརྟེན་
ཕྱིར་གནས་ཕྱིར་དང་། །སྟོན་པའི་ཕྱིར་དང་འཕེལ་བྱེད་ཕྱིར། །ཞེས་སོ། །
འདིར་འབྱུང་བས་འབྱུང་འགྱུར་གྱི་སྐལ་མཉམ་གྱི་རྒྱུ་མི་བྱེད་ཅེས་རྩ་འགྲེལ་ཀུན་
ལས་གསལ་མོད། དེས་དེ་བྱེད་པ་ཡོད་པར་ཐལ། འདོད་པའི་ས་པའི་འབྱུང་བས། འདོད་
པའི་ས་པའི་འབྱུང་འགྱུར་དུ་བསྐྱེད་པའི་ཚེ། སྐལ་མཉམ་རྒྱུ་ནི་འདྲ་བའོ། །རང་རེས་ས་
པའོ་སྔར་སྐྱེས་རྣམས་ཞེས་པའི་ཁྱད་ཆོས་གསུམ་པོ་དེ་ཚང་འདུག་པའི་ཕྱིར་ཏེ། སྤང་བྱ་
སྒོམ་སྤང་དང་། འདོད་པའི་ས་དང༌། སྔར་སྐྱེས་པ་གསུམ་ཚང་བའི་ཕྱིར་རོ། །དེ་ཙམ་གྱི་མི་
ཆོག་ན། འབྱུང་བས་འབྱུང་བའི་སྐལ་མཉམ་རྒྱུ་བྱེད་པ་ཡང་སྒྲུབས་ཤིག །རྒྱུ་འབྲས་གཉིས་
འབྱུང་བར་སྐལ་བ་མཉམ་པས་སོ་ཞེས་གསུང་ན། ཧ་ཅང་ཐོལ་མ་ཆེས་སམ། མཁས་
མཆོག་དབྱིག་གཉེན་ལན་གསུངས་ཤིག །གསུམ་པ་ལ། འབྱུང་འགྱུར་ནང་ཕན་ཚུན་དུ་
བདག་རྐྱེན་བྱེད་པར་མ་ཟད། རྒྱུའི་རྐྱེན་ཡང་རྣམ་པ་གསུམ་བྱེད་དེ། འབྱུང་འགྱུར་སྔ་མས་
ཕྱི་མའི་སྐལ་མཉམ་གྱི་རྒྱུ་དང༌། འདོད་པའི་སས་བསྡུས་ཀྱི་དགེ་མི་དགེའི་རྣམ་པར་རིག་
བྱེད་ཡིན་མིན་གྱི་གཟུགས་ལས། རྣམ་སྨིན་གྱི་འབྲས་བུ་མིག་སོགས་འབྱུང་འགྱུར་བསྐྱེད་
པ་དང་། བསམ་གཏན་དང་ཟག་མེད་ཀྱིས་བསྡུས་པའི་སྤོང་བ་བདུན་གྱི་འབྱུང་འགྱུར་ནང་
315



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཕན་ཚུན་དུ་ལྷན་ཅིག་འབྱུང་རྒྱུ་བྱེད་པའི་ཕྱིར་རོ་ཞེས་འཆད་པ་ལ། འབྱུང་འགྱུར་རྣམ་
གསུམ་ཕན་ཚུན་དུ། །ཞེས་པའམ། འགྱུར་བཅོས་ནི། འབྱུང་འགྱུར་ཕན་ཚུན་རྣམ་པ་
གསུམ། །ཞེས་སོ། །
འདིར་འབྱུང་འགྱུར་ཕན་ཚུན་གྱི་ལྷན་ཅིག་འབྱུང་རྒྱུ་ལ་བསམ་ཟག་གི་སྡོམ་པ་གང་
རུང་ཡིན་དགོས་ཀྱི་སོར་སྡོམ་དང་། བར་མ་དང་། མིག་སོགས་དབང་པོ་རྣམས་ལ་བཅོལ་
རྟོགས་མེད་དེ། རང་འགྲེལ་ལས། དེ་ལ་ལྷན་ཅིག་འབྱུང་བའི་རྒྱུ་ནི། ལུས་དང་ངག་གི་ལས་
སེམས་གྱི་རྗེས་སུ་འཇུག་པ་ཕན་ཚུན་དུ་ཡིན་གྱི་རྒྱུར་བྱས་པའི་གཟུགས་གཞན་མ་ཡིན་ནོ། །
སྐལ་པ་མཉམ་པའི་རྒྱུ་ནི་སྔར་བྱུང་བ་ཐམས་ཅད་སྐལ་པ་མཉམ་པའི་རྒྱུ་ཡིན་ནོ། །རྣམ་པར་
སྨིན་པའི་རྒྱུ་ནི། ལུས་དང་ངག་གི་ལས་རྣམ་པར་སྨིན་པ་མིག་ལ་སོགས་པ་ཡིན་ནོ་ཞེས་
བཤད་པས་སོ། །རྒྱལ་པོ་སྲས་ལས་ཀྱང་། བཞིར་མ་ཡིན་ནོ། །ཞེས་བྱ་བ་ནི། རྒྱུར་བྱས་
པའི་གཟུགས་མིག་ལ་སོགས་པ་ཐམས་ཅད་དང༌། སོ་སོར་ཐར་པའི་སྡོམ་པ་ལ་སོགས་
པས་བསྡུས་པའི་བར་ཡང་ཕན་ཚུན་ལྷན་ཅིག་འབྱུང་རྒྱུ་མ་ཡིན་ཏེ། ཚོགས་པ་ཐམས་ཅད་ཐ་
དད་པའི་ཕྱིར་རོ་ཞེས་གསལ་བར་བཤད་པས་སོ། །བཞི་པ་ནི། འབྱུང་འགྱུར་གྱི་གཟུགས་
ཀྱིས་འབྱུང་བ་དེ་རྣམས་ཀྱི་བདག་རྐྱེན་དང་རྒྱུ་རྐྱེན་གྱི་ནང་ནས་རྣམ་སྨིན་གྱི་རྒྱུ་གཅིག་པོ་
བྱེད་པ་རིགས་ཏེ། ལུས་ངག་གི་ལས་དགེ་མི་དགེའི་འབྱུང་འགྱུར་རྣམས་ཀྱིས་རྣམ་སྨིན་
འབྲས་བུ་འབྱུང་བ་མཚོན་བྱེད་བཞི་སྐྱེད་པ་ཡོད་པའི་ཕྱིར་རོ། །གཞན་ཡང་འབྱུང་འགྱུར་
གྱིས་འབྱུང་བའི་ལྷན་ཅིག་བྱེད་རྐྱེན་མི་བྱེད་དེ། འབྱུང་བ་དང་འབྱུང་འགྱུར་ཚོགས་པ་ཐ་
དད་པའི་ཕྱིར། སྐལ་མཉམ་གྱི་རྒྱུ་མི་བྱེད་དེ། དེ་གཉིས་སྐལ་པ་མི་མཉམ་པའི་ཕྱིར། ཀུན་
འགྲོའི་རྒྱུ་དང་མཚུངས་ལྡན་གྱི་རྒྱུ་མི་བྱེད་དེ། འབྱུང་བ་ལ་ཉོན་མོངས་ཅན་མེད་པའི་ཕྱིར་
དང༌། དེ་གཉིས་ཤེས་པ་མིན་པའི་ཕྱིར་རོ་ཞེས་འཆད་པ། འབྱུང་བ་རྣམས་ཀྱི་དེ་རྣམས་
གཅིག་ཅེས་སོ། ། །
316



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
གཉིས་པ་འོག་ལས་བསྟན་པ་ལས་འཕྲོས་ཚུལ་ལ་དྲུག་ལས་ལ་འབྲས་བུ་དུ་ཡོད་
དཔྱད། དགེ་སོགས་འབྲས་བུ་དུ་ཡོད་དཔྱད། དུས་གསུམ་འབྲས་བུ་དུ་ཡོད་དཔྱད། སས་
བསྡུས་འབྲས་བུ་དུ་ཡོད་དཔྱད། སློབ་སོགས་འབྲས་བུ་དུ་ཡོད་དཔྱད། མཐོང་སྒོམ་ཡང་
བྱའི་འབྲས་བུ་དཔྱད་པའོ། །དང་པོ་ནི། ལས་བསྟན་པ་ལས་བཤད་པའི་ལས་འདི་དག་ལ།
དབང་པོ་བསྟན་པར་བཤད་པའི་འབྲས་བུ་ལྔ་ཇི་ལྟར་སྙམ་ན། ཟག་བཅས་བར་ཆད་མེད་
ལམ་ལ་འབྲས་བུ་ལྔ་ཆར་ཚང་སྟེ། རྣམ་སྨིན་འབྲས་བུ་ཡིད་དུ་འོང་བ་བསྐྱེད་པའི་ཕྱིར་དང་།
རྒྱུ་མཐུན་གྱི་འབྲས་བུ་མཉམ་བཞག་ཏུ་རིགས་འདྲ་བའི་མཉམ་བཞག་ཕྱི་མ་བསྐྱེད་པའི་
ཕྱིར་དང་། སྐྱེས་བུ་བྱེད་འབྲས་རྣམ་གྲོལ་ལམ་བསྐྱེད་པའི་ཕྱིར་དང་། བྲལ་འབྲས་སོ་སོར་
བརྟགས་འགོག་ཐོབ་བྱེད་ཡིན་པའི་ཕྱིར་དང༌། རང་གི་ངོ་བོ་མ་ཡིན་ཞིང་རང་ལས་སྔོན་མ་
བྱུང་བའི་འདུས་བྱས་ཐམས་ཅད་རང་གི་བདག་འབྲས་ཡིན་པའི་ཕྱིར་རོ་ཞེས་འཆད་པ། དྲི་
བཅས་སྤོང་བའི་ལམ་དག་གིས། །ལས་ནི་ལྔ་ཡི་འབྲས་བུར་བཅས། །ཞེས་སོ། །ཟག་མེད་
བར་ཆད་མེད་ལམ་དང་བར་ཆད་མེད་ལམ་ལས་གཞན་པའི་དགེ་བ་ཟག་བཅས་དང་། མི་
དགེ་བ་དང་གསུམ་པོ་དེ་ལའང༌། འབྲས་བུ་བཞི་བཞི་ཚང་སྟེ། དང་པོ་ལ་རྣམ་སྨིན་གྱི་
འབྲས་བུ་མ་གཏོགས་པ་དང་། ཕྱི་མ་གཉིས་ལ་བྲལ་འབྲས་མ་གཏོགས་པ་བཞི་བཞི་ཚང་
བའི་ཕྱིར་ཞེས་འཆད་པ། དྲི་མེད་བཞི་ཡི་ཟག་བཅས་གཞན། །དགེ་དང་མི་དགེ་གང་ཡིན་
པའང་། །ཞེས་སོ། །བར་ཆད་མེད་ལམ་ལས་གཞན་པའི་ཟག་མེད་ཀྱི་ལས་དང་། ལུང་མ་
བསྟན་གྱི་ལས་རྣམས་འབྲས་བུ་གསུམ་དང་བཅས་པ་ཡིན་ཏེ། རྣམ་སྨིན་འབྲས་བུ་དང་
བྲལ་འབྲས་གཉིས་མ་གཏོགས་པ་གསུམ་གསུམ་ཡོད་པའི་ཕྱིར་ཞེས་འཆད་པ། ཟག་པ་
མེད་པ་ལྷག་མ་དང་། །ལུང་བསྟན་མིན་གང་གསུམ་གྱིས་སོ་ཞེས་སོ། །གཉིས་པ་ནི། འོ་ན་
དགེ་བའི་འབྲས་བུ་དགེ་བ་དུ། མི་དགེ་བ་དུ། ལུང་མ་བསྟན་དུ་ཡོད་སྙམ་ན། དགེ་བའི་
འབྲས་བུ་དགེ་བ་བཞི། མི་དགེ་བ་གཉིས། ལུང་མ་བསྟན་གསུམ་འབྱུང་བ་ཡིན་ཏེ། དགེ་
317



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བའི་འབྲས་བུ་དགེ་བ་ལ་ནི་རྣམ་སྨིན་གྱི་འབྲས་བུ་མ་གཏོགས་པ་བཞི། དགེ་བའི་འབྲས་བུ་
མི་དགེ་བ་ལ་སྐྱེས་བུ་བྱེད་འབྲས་དང་བདག་འབྲས་གཉིས། མི་དགེ་བའི་འབྲས་བུ་མི་དགེ་
བ་ནི། རྣམ་སྨིན་འབྲས་བུ་དང་། བྲལ་འབྲས་མ་གཏོགས་པ་གསུམ། མི་དགེ་བའི་འབྲས་
བུ་ལུང་མ་བསྟན་པ་ནི། བྲལ་འབྲས་མ་གཏོགས་པ་གསུམ། མི་དགེ་བའི་འབྲས་བུ་ལུང་མ་
བསྟན་པ་ནི། བྲལ་འབྲས་མ་གཏོགས་པ་བཞི་བཞི་འབྱུང་བ་ཡིན་ཏེ། ལྷག་མ་དེ་དག་མེད་
པའི་ཕྱིར་རོ་ཞེས་འཆད་པ། མི་དགེའི་དགེ་སོགས་གཉིས་དང་ནི། །གསུམ་དང་བཞི་སྟེ་གོ་
རིམ་བཞིན་ཞེས་སོ། ། །
ཡང་ལུང་མ་བསྟན་གྱི་འབྲས་བུ་དགེ་སོགས་དུ་སྙམ་ན། ལུང་མ་བསྟན་གྱི་འབྲས་བུ་
དགེ་བ་ནི་སྐྱེས་བུ་བྱེད་འབྲས་དང་། བདག་འབྲས་གཉིས། ལུང་མ་བསྟན་གྱི་འབྲས་བུ་མི་
དགེ་བ་ལ་བྲལ་འབྲས་དང་རྣམ་སྨིན་འབྲས་བུ་མ་གཏོགས་པ་གསུམ། ལུང་མ་བསྟན་གྱི་
འབྲས་བུ་ལུང་མ་བསྟན་ལའང་རྣམ་སྨིན་འབྲས་བུ་དང་བྲལ་འབྲས་མ་གཏོགས་པ་གསུམ་
འབྱུང་བའི་ཕྱིར་ཞེས་འཆད་པ། ལུང་མ་བསྟན་གྱི་དགེ་ལ་སོགས། །དེ་དག་གཉིས་དང་
གསུམ་དང་གསུམ། །ཞེས་སོ། །དེས་ན་དགེ་བའི་རྒྱུ་མཐུན་གྱི་འབྲས་བུ་ཡིན་ན་དགེ་བ་
ཡིན་པས་ཁྱབ་ཀྱང་། མི་དགེ་བའི་རྒྱུ་མཐུན་གྱི་འབྲས་བུ་ཡིན་ན། མི་དགེ་བ་ཡིན་པས་མ་
ཁྱབ་སྟེ། དེའི་རྒྱུ་མཐུན་གྱི་འབྲས་བུར་གྱུར་པའི་ལུང་མ་བསྟན་ཡོད་པའི་ཕྱིར་སྟེ། སྡུག་
བསྔལ་མཐོང་སྤང་དུ་གྱུར་པའི་མ་རིག་པ་མི་དགེ་བས་ཀུན་འགྲོའི་རྒྱུ་བྱས་པ་ལས་བྱུང་བའི་
ལུང་མ་བསྟན་གྱི་འཇིག་ལྟ་དང་མཐར་ལྷ་གཉིས་གཉིས་འབྱུང་བ་ཡོད་པ་གང་ཞིག །ཀུན་
འགྲོའི་རྒྱུའི་འབྲས་བུ་ལ་དེའི་རྒྱུ་མཐུན་འབྲས་བུ་ཡིན་པས་ཁྱབ་པའི་ཕྱིར་རོ། །དེ་ལྟར་ཡང་
རང་འགྲེལ་ལས། ལུང་དུ་མ་བསྟན་པ་འཇིག་ཚོགས་དང་མཐར་འཛིན་པར་ལྟ་བ་དག་ནི།
མི་དགེ་བ་ཀུན་ཏུ་འགྲོ་བ་སྡུག་བསྔལ་མཐོང་བས་སྤང་བར་བྱ་བ་རྣམས་ཀྱི་རྒྱུ་མཐུན་བའི་
འབྲས་བུ་ཡིན་ནོ་ཞེས་བཤད་པ་ཡིན་ནོ། །ཡང་ལུང་མ་བསྟན་གཅིག་གི་རྒྱུ་མཐུན་གྱི་
318



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
འབྲས་བུ་ཡིན་ན་ལུང་མ་བསྟན་ཡིན་པས་མ་ཁྱབ་སྟེ། དེའི་དེར་གྱུར་པའི་མི་དགེ་བ་ཡོད་
པའི་ཕྱིར་རོ། །དེ་ཡང་ཡོད་དེ། སྡུག་བསྔལ་མཐོང་སྤང་དུ་གྱུར་པའི་ལུང་མ་བསྟན་གྱི་ལྟ་བ་
གཉིས་ཀྱིས་ཀུན་འགྲོའི་རྒྱུ་བྱས་པ་ལས་སྡུག་བསྔལ་མཐོང་སྤང་གི་མི་དགེ་བ་སོགས་
འབྱུང་བ་ཡོད་པའི་ཕྱིར། རང་འགྲེལ་ལས། སྡུག་བསྔལ་མཐོང་བས་སྤང་བར་བྱ་བའི་མི་
དགེ་བ་རྣམས་ནི་ལུང་མ་བསྟན་པའི་ལྟ་བ་གཉིས་ཀྱི་རྒྱུ་མཐུན་པའི་འབྲས་བུ་ཡིན་ནོ་ཞེས་
བཤད་པས་སོ། །
གསུམ་པ་དུས་གསུམ་འབྲས་བུ་དུ་ཡོད་དཔྱད་པ་ལ། འོ་ན་དུས་གསུམ་གྱི་འབྲས་བུ་
དུས་གསུམ་གྱིས་བསྡུས་པ་ཇི་ལྟར་ཡོད་སྙམ་ན། འདས་པའི་ལས་ཀྱི་འབྲས་བུ་འདས་པ་
ལ་ཡང་བྲལ་འབྲས་མ་གཏོགས་པ་བཞི་ཚང་སྟེ། འདས་པའི་ལས་ཀྱི་སྐྱེས་བུ་བྱེད་འབྲས་
སུ་གྱུར་པའི་འདས་པ་ཡང་ཡོད། དེའི་རྒྱུ་མཐུན་འབྲས་བུར་གྱུར་པའི་འདས་པ་ཡང་ཡོད།
དེའི་རྣམ་སྨིན་འབྲས་བུར་གྱུར་པའི་འདས་པ་ཡང་ཡོད། དེའི་བདག་འབྲས་སུ་གྱུར་པའི་
འདས་པ་ཡང་ཡོད་པའི་ཕྱིར། དེ་བཞིན་དུ་འདས་པའི་ལས་ཀྱི་འབྲས་བུ་ད་ལྟར་བ་དང་མ་
འོངས་པ་གཉིས་ལའང་དེ་བཞི་ཚང་སྟེ། འདས་པའི་ལས་ཀྱི་སྐྱེས་བུ་བྱེད་འབྲས་བུ་གྱུར་
པའི་ད་ལྟར་བ་སོགས་བཞི་ཡང་ཡོད། འདས་པའི་ལས་ཀྱི་སྐྱེས་བུ་བྱེད་འབྲས་སུ་གྱུར་པའི་
མ་འོངས་པ་སོགས་བཞི་ཡོད་པའི་ཕྱིར་ཞེས་འཆད་པ་ལ། འདས་པའི་ཐམས་ཅད་བཞི་
ཡིན་ནོ། །ཞེས་སོ། །ཡང་ད་ལྟ་བའི་ལས་ཀྱི་འབྲས་བུ་གྱུར་པའི་མ་འོངས་པ་ཡང་བཞི་ཆར་
ཚང་སྟེ། ད་ལྟ་ལས་ཀྱི་སྐྱེས་བུ་བྱེད་འབྲས་སུ་གྱུར་པའི་མ་འོངས་པ་སོགས་བཞི་ཡོད་པའི་
ཕྱིར། ད་ལྟ་བའི་ལས་ཀྱི་འབྲས་བུ་ད་ལྟར་བ་ནི་གཉིས་ཁོ་ན་སྟེ། ད་ལྟ་བའི་ལས་ཀྱི་སྐྱེས་བུ་
བྱེད་འབྲས་སུ་གྱུར་པའི་ད་ལྟར་བ་དང་། དེའི་བདག་འབྲས་སུ་གྱུར་པའི་ད་ལྟ་བ་གཉིས་
ཡོད་པའི་ཕྱིར། ད་ལྟ་བའི་ལས་ཀྱི་རྒྱུ་མཐུན་གྱི་འབྲས་བུ་ད་ལྟར་བ་མེད་སྟེ། ཁོའི་རྒྱུ་མཐུན་
གྱི་འབྲས་བུ་ཁོ་རང་དང་དུས་མཉམ་པ་མེད་པའི་ཕྱིར། ད་ལྟ་བའི་ལས་ཀྱི་འབྲས་བུར་གྱུར་
319



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
པའི་འདས་པ་ནི་མེད་དེ་འདས་པ་ནི་ད་ལྟ་བ་ལ་སྔ་ལོགས་པ་ཡིན་ལ། རྒྱུ་བས་འབྲས་བུ་སྔ་
བ་ནི་མེད་པའི་ཕྱིར་རོ་ཞེས་འཆད་པ་ལ། བར་མ་ཡི་ནི་མ་འོངས་པའང་། །བར་མ་གཉིས་
སོགས། ཞེས་སོ། །
ཡང་མ་འོངས་པའི་ལས་ཀྱི་འབྲས་བུ་མ་འོངས་པ་ནི་གསུམ་སྟེ། མ་འོངས་པའི་ལས་
ཀྱི་སྐྱེས་བུ་བྱེད་འབྲས་སུ་གྱུར་པའི་མ་འོངས་པ། དེའི་རྣམ་སྨིན་གྱི་འབྲས་བུར་གྱུར་པའི་མ་
འོངས་པ། ཁོའི་བདག་འབྲས་སུ་གྱུར་པའི་མ་འོངས་པ་གསུམ་ཡོད་པའི་ཕྱིར། དེའི་རྒྱུ་
མཐུན་གྱི་འབྲས་བུར་གྱུར་པའི་མ་འོངས་པ་ནི་མེད་དེ། ཁོའི་རྒྱུ་མཐུན་གྱི་འབྲས་བུ་དེ་ཡིན་
ན་ཁོའི་ཕྱི་ལོགས་སུ་བྱུང་དགོས། མ་འོངས་པ་ལ་སྔ་ཕྱི་མེད་པའི་ཕྱིར་རོ། །མ་འོངས་པའི་
ལས་ཀྱི་བྲལ་འབྲས་ནི་མེད་དེ། མ་འོངས་པའི་ལམ་གྱིས་སྤང་བྱ་དངོས་སུ་མི་སྤོང་བའི་
ཕྱིར་རོ། །མ་འོངས་པའི་ལས་ཀྱི་འབྲས་བུ་འདས་ད་ལྟར་གཉིས་ནི་མི་འཇོག་སྟེ། འདས་ད་
ལྟར་གཉིས་ནི་མ་འོངས་པ་ལས་སྔ་བའི་ཕྱིར་རོ། །དེས་ན་མ་འོངས་པའི་ལས་ཀྱི་སྐྱེས་བུ་
བྱེད་འབྲས་དང་། རྣམ་སྨིན་འབྲས་བུ་སོགས། མ་འོངས་པའི་ལས་ཀྱི་འབྲས་བུ་ཐམས་ཅད་
ལས་མ་འོངས་པ་ཁོ་རང་དང་དུས་མཉམ་པ་ཁོ་ན་སྟེ། མ་འོངས་པའི་ལས་ལ་སྔ་ཕྱི་མེད་
པའི་དང་། རྒྱུ་བས་འབྲས་བུ་སྔ་བ་མེད་པའི་ཕྱིར་རོ་ཞེས་འཆད་པ། མ་སྐྱེས་པའི། འབྲས་
བུ་མ་འོངས་གསུམ་ཡིན་ནོ། །ཞེས་སོ། །དེས་ན། བར་མ་ཡི་ནི་མ་འོངས་པའང་། ཞེས་ད་
ལྟོར་བའི་ལས་ཀྱི་བྲལ་འབྲས་མ་འོངས་པ་མེད་པར་བཤད་ཀྱི་དེའི་བྲལ་འབྲས་མེད་པ་ནི་
མ་ཡིན་སྟེ། བར་ཆད་མེད་ལམ་ད་ལྟ་བའི་བྲལ་འབྲས་ཡོད་པའི་ཕྱིར་རོ། །གནད་གོ་
དགོས་སོ། །འདིའི་ཐད་ཀྱི་རྒྱལ་སྲས་ལས། མི་དགེ་བ་དགེ་བ་ཟག་པ་དང་བཅས་པ་མ་
འོངས་པའི་རྣམ་པར་སྨིན་པའི་འབྲས་བུ་མ་འོངས་པ་ནི་ཕྱིས་མྱོང་བར་འགྱུར་བ་ཡིན་ནོ། །
སྐྱེས་བུ་བྱེད་པའི་འབྲས་བུ་ནི། མ་འོངས་པ་ལྷན་གཅིག་སྐྱེ་བ་དང་མ་འོངས་པ་མཇུག་
ཐོགས་སུ་འབྱུང་བ་ཡིན་ནོ་ཞེས་བཤད་པ་ནི་མ་འོངས་པ་ལ་སྔར་ཕྱི་མེད་པར་བཤད་པ་དང་
320



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཁས་བླངས་འགལ་བའམ། ཡང་ན་མ་འོངས་པའི་ལས་ཀྱི་རྣམ་སྨིན་དེའི་ཕྱི་ལོགས་སུ་
འབྱུང་བར་འགྱུར། དེའི་ཕྱི་ལོགས་སུ་མ་བྱུང་ཞེས་ཁས་ལེན་དགོས་པ་འདྲ་སྟེ་དཔྱད་པར་
བྱའོ། ། །
བཞི་པ་སས་བསྡུས་འབྲས་བུ་དུ་ཡོད་དཔྱད་པ་ནི། རང་གི་སས་བསྡུས་པའི་ལས་ཀྱི་
འབྲས་བུ་རང་གི་སས་བསྡུས་པ་ནི་བཞི་སྟེ། རང་གི་སས་བསྡུས་པའི་ལས་ཀྱི་སྐྱེས་བུ་བྱེད་
འབྲས་རང་གིས་སས་བསྡུས་པ་ཡང་ཡོད། དེའི་རྣམ་སྨིན་གྱི་འབྲས་བུ་རང་གི་སས་བསྡུས་
པ་ཡང་ཡོད། དེའི་རྒྱུ་མཐུན་གྱི་འབྲས་བུ་རང་གི་སས་བསྡུས་པ་ཡོད། དེའི་བདག་འབྲས་
རང་གིས་སས་བསྡུས་པ་ཡང་ཡོད་པའི་ཕྱིར། དཔེར་ན་ས་བསྡུས་ཀྱི་ལས་ཀྱི་སྐྱེས་བུ་བྱེད་
འབྲས་འདོད་པའི་སས་བསྡུས་ཡིན་པ་སོགས་བཞི་ཡོད་པའི་ཕྱིར་རོ། །རང་གི་ས་པའི་ལས་
ཀྱི་འབྲས་བུ་གཞན་གྱི་ས་པའི་འབྲས་བུ་ཡིན་པ་ལ། གཞན་གྱི་ས་པ་དེ་ཟག་མེད་ཡིན་ན་
འབྲས་བུ་གསུམ་དང་། ཟག་བཅས་ཡིན་ན་འབྲས་བུ་གཉིས་ཁོ་ན་དང་བཅས་པ་ཡིན་སྟེ།
ཟག་མེད་ལ་མཚོན་ན། བསམ་གཏན་དང་པོའི་ཟག་མེད་ལས་ཀྱི་སྐྱེས་བུ་བྱེད་འབྲས་དེའི་
རྒྱུ་མཐུན་འབྲས་བུ། བདག་འབྲས་གསུམ་དུ་གྱུར་པའི་བསམ་གཏན་གཉིས་པའི་ཟག་མེད་
ཀྱི་ལམ་ཡོད་པའི་ཕྱིར་དང༌། ཟག་བཅས་ལ་མཚོན་ན། བསམ་གཏན་དང་པོའི་ཟག་བཅས་
ལས་ཀྱི་སྐྱེས་བུ་བྱེད་འབྲས་དང་བདག་འབྲས་གཉིས་སུ་གྱུར་པའི་བསམ་གཏན་གཉིས་
པའི་སས་བསྡུས་ཀྱི་ཟག་བཅས་གཞན་རྣམས་ཡོད་པའི་ཕྱིར་རོ་ཞེས་འཆད་པ། རང་གི་ས་
པ་བཞི་ཡིན་ནོ། །གཞན་གྱི་ས་པ་གསུམ་དང་གཉིས། ཞེས་སོ། །འདིར་གཞན་གྱི་ས་པ་
གསུམ་དང་གཉིས་ཞེས་པ་གཞན་གྱི་ཟག་བཅས་ལས་ཀྱིས་ས་གཞན་གྱི་རྣམ་སྨིན་འབྲས་
བུ་བསྐྱེད་པ་མེད་པ་ལྟ་བུ་ཞིག་བཤད་པ་ནི་བརྟག་དགོས་ཏེ། འདོད་པའི་རྟེན་ལ། འབྲས་
བུ་ཆེར་སྐྱེ་བའི་ལས་བསགས་ནས་སྤེལ་སྒོམ་གྱི་བྱེད་པས། ལས་དེས་གནས་གཅིག་ཏུ་སྐྱེ་
བ་ཡོད་ཅེས་མཁས་པ་དག་འཆད་པའི་ཕྱིར་རོ། །
321



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
ལྔ་པ་སློབ་སོགས་བསྐྱེད་ཚུལ་ནི། སློབ་པའི་ལས་ཀྱི་འབྲས་བུ་སློབ་པའི་ཆོས་
གསུམ་སྟེ། རྣམ་སྨིན་དང་བྲལ་འབྲས་མ་གཏོགས་པའི་གསུམ་ཡོད་པའི་ཕྱིར་དང་། སློབ་
པའི་ལས་ཀྱི་འབྲས་བུ་མི་སློབ་པ་ཡང་གསུམ་དང༌། སློབ་པའི་ལམ་གྱི་འབྲས་བུ་མི་སློབ་པ་
ཡང་མིན་སློབ་པ་ཡང་མིན་པའི་ཆོས་ཀྱང་གསུམ་ཡོད་དེ། དང་པོ་ལ་སྔ་མ་བཞིན་གསུམ་
དང་། གཉིས་པ་ལ་རྣམ་སྨིན་དང་རྒྱུ་མཐུན་འབྲས་བུ་གཉིས་མ་གཏོགས་པ་གསུམ་ཡོད་
པའི་ཕྱིར་ཞེས་འཆད་པ་སློབ་པའི་སློབ་སོགས་པ་གསུམ་ཞེས་སོ། །ཡང་མི་སློབ་པའི་ལས་
ཀྱི་འབྲས་བུ་སློབ་པའི་ཆོས་ནི་གཅིག་ཁོ་ན་སྟེ། བདག་འབྲས་ཁོ་ན་ཡོད་པའི་ཕྱིར། དེའི་
འབྲས་བུ་མི་སློབ་པ་ནི་གསུམ་སྟེ། རྣམ་སྨིན་དང་བྲལ་འབྲས་གཉིས་མ་གཏོགས་པ་གསུམ་
ཡོད་པའི་ཕྱིར་རོ། །དེའི་འབྲས་བུ་སློབ་པ་ཡང་མིན་མི་སློབ་པ་ཡང་མ་ཡིན་པའི་ཆོས་ནི་
གཉིས་ཏེ། སྐྱེས་བུ་བྱེད་འབྲས་དང་བདག་འབྲས་གཉིས་ཁོ་ན་ཡོད་པའི་ཕྱིར་ཞེས་འཆད་པ།
མི་སློབ་ལམ་ཀྱི་འབྲས་བུ་ནི། །སློབ་པ་ཡི་ནི་ཆོས་ལ་སོགས། །གཅིག་དང་གསུམ་དང་
གཉིས་ཡིན་ནོ་ཞེས་སོ། །ཡང་སློབ་པ་ཡང་མིན། མི་སློབ་པ་ཡང་མིན་པའི་ལས་ཀྱི་འབྲས་བུ།
སློབ་པ་དང་མི་སློབ་པ་ནི་གཉིས་གཉིས་སྟེ། སྐྱེས་བུ་བྱེད་འབྲས་དང་བདག་འབྲས་གཉིས་
གཉིས་ཡོད་པའི་ཕྱིར་རོ། །དེའི་འབྲས་བུ་སློབ་པ་ཡང་མིན། མི་སློབ་པ་ཡང་མིན་པའི་ཆོས་
ནི་ལྔ་ཆར་ཚང་སྟེ། རེ་རེ་ནས་ཡོད་པའི་ཕྱིར་རོ་ཞེས་འཆད་པ། དེ་ལས་གཞན་པའི་འབྲས་
བུ་ནི། །སློབ་སོགས་གཉིས་དང་གཉིས་དང་ལྔ། །ཞེས་སོ། །
དྲུག་པ་མཐོང་སྒོམ་སྤང་བྱའི་འབྲས་བུ་དཔྱད་པ་ནི། མཐོང་སྤང་ལས་ཀྱི་འབྲས་བུ་
མཐོང་སྤང་ནི་གསུམ་དང་། དེའི་འབྲས་བུ་སྒོམ་སྤང་ནི་བཞི་དང་། དེའི་འབྲས་བུ་སྤང་བྱ་མ་
ཡིན་པ་ནི་གཅིག་ཁོ་ན་སྟེ། རིམ་བཞིན་རྣམ་སྨིན་དང་བྲལ་འབྲས་མ་གཏོགས་པ་དང་།
བྲལ་འབྲས་ཁོ་ན་མ་གཏོགས་པ་དང་། བདག་པོའི་འབྲས་བུ་གཅིག་ཁོ་ན་ཡོད་པའི་ཕྱིར་
ཞེས་འཆད་པ། མཐོང་བས་སྤང་བྱའི་དེ་ལ་སོགས། །གསུམ་དང་བཞི་དང་གཅིག་ཡིན་ནོ། །
322



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཞེས་སོ། །ཡང་སྒོམ་སྤང་ལས་ཀྱི་འབྲས་བུ་མཐོང་སྤང་གཉིས། སྒོམ་སྤང་བཞི། སྤང་བྱ་མ་
ཡིན་པ་ནི་གསུམ་སྟེ། །རིམ་བཞིན་སྐྱེས་བུ་བྱེད་པ་དང་བདག་འབྲས་གཉིས་དང་། བྲལ་
འབྲས་མ་གཏོགས་པ་བཞི་དང་། རྣམ་སྨིན་དང་རྒྱུ་མཐུན་མ་གཏོགས་པའི་གསུམ་རྣམས་
ཡོད་པའི་ཕྱིར་རོ་ཞེས་འཆད་པ་ལ། སྒོམ་པའི་སྤང་བར་བྱ་ལས་ཀྱིས། །དེ་དག་གཉིས་དང་
བཞི་དང་གསུམ། །ཞེས་སོ། །
ཡང་སྤང་བྱ་མ་ཡིན་པ་ཟག་མེད་ལས་ཀྱི་འབྲས་བུ། མཐོང་སྤང་གཅིག །སྒོམ་སྤང་
གཉིས། སྤང་བྱ་མ་ཡིན་པ་བཞི་སྟེ་རིམ་བཞིན། བདག་འབྲས་ཁོ་ན་དང་། སྐྱེས་བུ་བྱེད་པ་
དང་བདག་འབྲས་གཉིས་ཁོ་ན་དང་། རྣམ་སྨིན་མ་གཏོགས་པའི་འབྲས་བུ་བཞི་ཚང་བའི་
ཕྱིར་ཞེས་འཆད་པ། སྤང་བྱ་མིན་པའི་དེ་དག་གཅིག །གཉིས་དང་བཞི་སྟེ་གོ་རིམ་བཞིན། །
ཞེས་སོ། །ཟག་མེད་ལམ་གྱི་སྐྱེས་བུ་བྱེད་འབྲས་སུ་གྱུར་པའི་སྒོམ་སྤང་ཇི་ལྟར་ཡོད་སྙམ་ན།
ཟག་མེད་སྒོམ་ལམ་ལས་ལངས་མ་ཐག་ཏུ་དགེ་བ་ཟག་བཅས་འབྱུང་བའི་ཕྱིར་རོ། །འོ་ན་
མཐོང་སྤང་གྱི་སྐྱེས་བུ་བྱེད་འབྲས་སུ་གྱུར་པའི་སྒོམ་སྤང་ཞིག་ཀྱང་ཡོད་དམ་སྙམ་ན། མི་
མཚུངས་ཏེ། མཐོང་ལམ་གྱི་རྗེས་སུ་བཅུ་དྲུག་པ་ལམ་རྗེས་ཤེས་ཁོ་ན་འབྱུང་བའི་ཕྱིར་རོ། །
དེ་ལྟར་ཡང་རྒྱལ་སྲས་ལས། སྐྱེས་བུ་བྱེད་པའི་འབྲས་བུ་ནི། ཟག་པ་མེད་པའི་ལམ་ལས་
ལངས་པའི་དགེ་བ་སྒོམ་པས་སྤང་བར་བྱ་བ་རྣམས་ཡིན་ནོ་ཞེས་བཤད་པས་སོ། །དེས་ན་
འདི་དག་ལ་རྒྱུ་མཚན་ཞིབ་པར་བཤད་དགོས་ཀྱང་མང་བས་འཇིགས་ལ། འོན་ཀྱང་སློབ་
མི་སློབ་ལ་དཔེར་མཚོན་ན། འདིར་སྐབས་ཀྱི་སློབ་མི་སློབ་ནི་ཟག་མེད་སློབ་ལམ་དང་མི་
སློབ་ལམ་ལ་འཇོག་ལ། མི་སློབ་པའི་ལས་ཀྱི་འབྲས་བུ་སློབ་པ་ནི་བདག་འབྲས་གཅིག་པུ་
ཡིན་པའི་གནད། མི་སློབ་པའི་ལས་ཀྱི་རྒྱུ་མཐུན་པའི་འབྲས་བུར་གྱུར་པའི་ཟག་མེད་སློབ་
ལམ་ནི་མེད་དེ། དམན་པ་དང་མཉམ་པས། ལྷག་པ་དང་མཉམ་པའི་སྐལ་མཉམ་གྱི་རྒྱུ་
བྱེད་དགོས་པ་ལས། མི་སློབ་ལམ་ནི་སློབ་ལམ་ལས་ལྷག་པའི་ཕྱིར་རོ། །དེའི་སྐྱེས་བུ་བྱེད་
323



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་སུ་གྱུར་པའི་སློབ་ལམ་ཡང་མེད་དེ། མི་སློབ་ལམ་དང་ལྷན་ཅིག་ཏུའམ་དེའི་དེ་མ་
ཐག་ཏུ་སློབ་ལམ་འབྱུང་བ་མེད་པས་ཕྱིར་རོ། །འོ་ན་མི་སློབ་ལམ་ལས་ཉམས་པའི་ཚེ་སློབ་
ལམ་འབྱུང་བ་མ་ཡིན་ནམ་སྙམ་ན། དེའི་ཚེ་ཡང་མི་སློབ་ལམ་གྱི་དེ་མ་ཐག་ཏུ་སློབ་ལམ་མི་
འབྱུང་སྟེ། དེ་གཉིས་ཀྱི་བར་དུ་ཉོན་མོངས་པས་ཆོད་པའི་ཕྱིར་རོ། །མི་སློབ་ལམ་གྱི་རྣམ་
སྨིན་འབྲས་བུ་དང་བྲལ་འབྲས་སུ་གྱུར་པའི་སློབ་པ་ཡང་མེད་དེ། རྒྱུ་མཚན་ཤེས་སླ་བའི་
ཕྱིར་རོ། །དེ་ལྟར་ཡང་རྒྱལ་སྲས་ལས། མི་སློབ་པའི་ལས་ཀྱི་འབྲས་བུ་སློབ་པ་ནི་གཅིག་སྟེ་
བདག་པོའི་འབྲས་བུའོ། །དམན་པ་ཡིན་ན་རྒྱུ་མཐུན་གྱི་འབྲས་བུ་ནི་མེད་དེ། མཉམ་དང་
ཁྱད་པར་ཅན་གྱི་མིན། །ཞེས་འབྱུང་བའི་ཕྱིར་རོ། །ལྷན་ཅིག་དང་མཇུག་ཐོགས་སུ་སྐྱེ་བ་
མེད་པའི་ཕྱིར་སྐྱེས་བུ་བྱེད་པའི་འབྲས་བུ་ཡང་མེད་དོ། །མི་སློབ་པའི་མཇུག་ཐོགས་སུ་
སློབ་པ་ནི་མི་འབྱུང་སྟེ། ཡོངས་སུ་ཉམས་པའི་ཚེ་ཡང་ཉོན་མོངས་པ་ཀུན་ཏུ་འབྱུང་བས་
བར་ཆོད་པའི་ཕྱིར་ཞེས་བཤད་པ་ཡིན་ནོ། །
གསུམ་པ་མཚུངས་པ་དེ་མ་ཐག་རྐྱེན་བྱེ་བྲག་ཏུ་བཤད་པ་ལ་གསུམ། སེམས་བཅུ་
གཉིས་སུ་དབྱེ་བ། ཉི་ཤུར་དབྱེ་བ། རྙེད་ཚུལ་བྱེ་བྲག་ཏུ་བཤད་པའོ། །དང་པོ་ནི། སྤྱིར་
མཚུངས་པ་དེ་མ་ཐག་རྐྱེན་བྱེད་པའི་སེམས་དང་རྐྱེན་ཅན་གྱི་སེམས་དེ་ལ་ཕྱེ་ན་བཅུ་གཉིས་
འབྱུང་བ་ཡིན་ཏེ། འདོད་པའི་སས་བསྡུས་ཀྱི་དགེ་མི་དགེའི་སེམས་གཉིས། སྒྲིབ་མ་སྒྲིབ་
ཀྱི་སེམས་གཉིས་ཏེ་བཞི། ཁམས་གོང་མ་གཉིས་ན། མི་དགེ་བ་མ་གཏོགས་པའི་སེམས་
གསུམ་གསུམ། སློབ་པའི་ཟག་མེད་ཀྱི་སེམས་དང་མི་སློབ་པའི་ཟག་མེད་ཀྱི་སེམས་གཉིས་
ཏེ་བཅུ་གཉིས་ཡིད་པའི་ཕྱིར་ཞེས་འཆད་པ་ལ། འདོད་ཡིད་དགེ་དང་མི་དགེ་དང་། །
བསྒྲིབས་པ་དང་ནི་མ་བསྒྲིབས་པ། །གཟུགས་དང་གཟུགས་མེད་པ་དག་དང་། །མི་དགེ་
ལས་གཞན་ཟག་མེད་གཉིས་ཞེས་སོ། །སེམས་བཅུ་གཉིས་པོ་གང་གི་རྗེས་སུ་གང་བྱུང་
དཔྱད་པ་ལ། ཚེ་དྲུག་གམ་བརྒྱད་ཀྱི་རྣམ་དབྱེ་ཤེས་དགོས་ཏེ། རྒྱུན་གྱི་ཚེ་དང་། ས་མཚུངས་
324



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
པའི་ཚེ་དང་། དེ་ལས་ལྡང་བའི་ཚེ་དང་། སྙོམས་པར་འཇུག་པའི་ཚེ་དང་། ཉིང་མཚམས་
སྦྱོར་བའི་ཚེ་དང་། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་དང་དྲུག །སྤྲུལ་པ་ལ་
འཇུག་པ་ནི་སྙོམས་པར་འཇུག་པ་ལས་ལྡང་བ་དང་། སྤྲུལ་པ་ལས་ལྡང་བ་ནི་སྙོམས་འཇུག་
ལ་འཇུག་པ་ཡིན་པས་སྔ་མ་དྲུག་དུའང་འདུས་མོད་ཀྱིས། སྤྲུལ་པ་ལ་འཇུག་ལྡང་གི་ཚེ་
གཉིས་དང་བཅས་པའི་བརྒྱད་དུ་དབྱེའོ། །དེ་ཡང་རྒྱུན་གྱི་ཚེ་ཞེས་པ་ནི། དགེ་མི་དགེ་ལུང་
མ་བསྟན་སོགས་རྒྱུན་ཆགས་སུ་འབྱུང་བའི་ཚེ་སྟེ། དགེ་བའི་མཇུག་ཐོགས་སུ་དགེ་བ་
འབྱུང་བ་སོགས་ཡོད་པའི་ཕྱིར་རོ། །
སྙོམས་པར་འཇུག་པའི་ཚེ་ནི་ཟག་བཅས་ཟག་མེད་ཀྱི་མཉམ་བཞག་ལ་འཇུག་པའི་
ཚེ་ཞེས་པ་སྟེ། འོག་མའི་དགེ་བ་སྦྱོར་བྱུང་ལས། གོང་མ་གཉིས་ཀྱི་དགེ་བ་སྦྱོར་བྱུང་དང་
ཟག་མེད་རྣམ་གཉིས་འབྱུང་བ་ཡིན་པའི་ཕྱིར། ས་མཚུངས་པའི་ཚེ་ཞེས་པ་ནི་ས་ལ་སོགས་
པ་མཚུངས་པ་སྟེ། འདོད་པར་ས་མཚུངས་པའི་ཚེ་འདོད་པའི་དགེ་བའི་རྗེས་སུ་འདོད་པའི་
མི་དགེ་བ་སོགས་གཞན་གསུམ་ཡང་འབྱུང་བ་སོགས་ཀྱི་ཕྱིར་རོ། །སྙོམས་འཇུག་ལས་ལྡང་
བའི་ཚེ་ནི་མཉམ་བཞག་དེ་ལས་ལྡང་བའི་ཚེ་ཞེས་པ་སྟེ། གོང་མའི་མཉམ་བཞག་དང༌།
ཟག་མེད་ལས་ལངས་པའི་ཚེ་འདོད་པའི་དགེ་བ་སྐྱེས་ཐོབ་དང་སྦྱོར་བྱུང་གཉིས་གང་རུང་
དང་། གོང་མའི་དགེ་བ་སྦྱོར་བྱུང་ཁོ་ན་འབྱུང་བ་ལྟ་བུ། སྤྲུལ་པ་ལ་འཇུག་པའི་ཚེ། ཞེས་པ་ནི།
མཉམ་ཞག་ལས་ལངས་ནས་སྤྲུལ་པ་སྤྲུལ་པའི་ཚེ་སྟེ། གཟུགས་ཁམས་ཀྱི་མཉམ་བཞག་
ལས་ལངས་ནས། འདོད་པའི་སྤྲུལ་སེམས་ལུང་མ་བསྟན་དང་གཟུགས་ཀྱི་སྤྲུལ་སེམས་
ལུང་མ་བསྟན་གཉིས་ཁོ་ན་འབྱུང་བ་ལྟ་བུའི་ཕྱིར་རོ། །སྤྲུལ་པ་ལས་ལྡང་བའི་ཚེ་ནི། འདོད་
གཟུགས་ཀྱི་སྤྲུལ་སེམས་ལུང་མ་བསྟན་གཉིས་པོ་ལས་ལྡང་བའི་ཚེ་སྟེ། སྤྲུལ་སེམས་དེ་
ལས་ལངས་པའི་མཇུག་ཐོགས་སུ་གཟུགས་ཀྱི་མཉམ་བཞག་ཁོ་ན་འབྱུང་བ་ལྟ་བུའི་ཕྱིར་ཏེ།
སྤྲུལ་པ་ལས་ལངས་ནས་བསམ་གཏན་ལ་སྙོམས་པར་འཇུག་པའི་ཕྱིར་རོ། །ཉིང་མཚམས་
325



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྦྱོར་བའི་ཚེ་ནི། འཆི་སྲིད་ནས་བར་སྲིད་དུའམ་སྐྱེ་སྲིད་དུ་ཉིང་མཚམས་སྦྱོར་བའི་ཚེ་སྟེ།
འཆི་སེམས་དེ་ལ་དགེ་བའི་དགེ་ལུང་མ་བསྟན་གསུམ་ཆར་ཡོད་ཅིར། འཆི་སེམས་དགེ་བ་
དེ་ལ་སྐྱེས་ཐོབ་ཡིན་པས་ཁྱབ་ལ། འཆི་སེམས་ལུང་མ་བསྟན་དེ་ལ། སྒྲིབ་མ་སྒྲིབ་གཉིས་
ཆར་ཡོད་པའི་མ་སྒྲིབ་པ་དེ་ལ། རྣམ་སྨིན་སྐྱེས་དང༌། སྤྱོད་ལམ་པ་གཉིས་ཡོད་དོ། །སྐྱེ་
སེམས་ཞེས་པ་བར་སྲིད་དང་སྐྱེ་སྲིད་དུ་ཉིང་མཚམས་སྦྱར་མ་ཐག་པའི་སེམས་དེ་ལ་ནི་ཉོན་
མོངས་ཅན་ཡིན་པས་ཁྱབ་ཅིང་། དེ་ལ་སྒྲིབ་ལུང་བསྟན་པ་དང་མི་དགེ་བ་གཉིས་ཡོད་དེ།
སྐྱེ་བའི་སྲིད་པ་ཉོན་མོངས་ཅན། །ཞེས་བཤད་པའི་ཕྱིར་རོ། །འཆི་སེམས་དགེ་བ་ལ་གནས་
ནས། གོང་འོག་རང་ས་གསུམ་ཆར་དུ་སྐྱེ་བ་ཡོད་ཀྱང་། འཆི་སེམས་ཉོན་མོངས་ལ་གནས་
ནས། གོང་མར་སྐྱེ་བ་ལེན་པ་ནི་མེད་དེ། ཉོན་མོངས་ཅན་ལས་གོང་མ་ཡིན། ཞེས་བཤད་
པའི་ཕྱིར་རོ། །དེས་ན་དེང་སང་ལས་ཉོན་གྱི་འཆི་འཕོ་ཁ་མ་ལ། སྲིད་པའི་རྟེན་འབྲེལ་རྒྱུན་
ལྡན་ཡིན་པས་ཁྱབ་ཅིང་། དེ་ལ་དགེ་མི་དགེ་གང་རུང་ལ་གནས་པས་ཁྱབ་ཅེས་ཁས་ལེན་
པ་ནི་འདིར་མི་རུང་སྟེ། དགྲ་བཅོམ་པ་ལ་ཡང་འཆི་སྲིད་ཡོད་པའི་ཕྱིར་དང་། ལུང་མ་
བསྟན་གྱི་འཆི་སེམས་ཡོད་པའི་ཕྱིར་རོ། །ཟག་མེད་རྣམ་གཉིས་ལ་གནས་ནས་ལས་ཉོན་
གྱི་འཆི་འཕོ་དང་སྐྱེ་བ་ནི་མེད་དེ། ཟག་མེད་ལམ་ནི་སྲིད་པའི་གཉེན་པོ་ཡིན་པའི་ཕྱིར་རོ། །
སྙོམས་འཇུག་ཉོན་མོངས་ཅན་གྱི་གཟིར་བའི་ཚེ། ཞེས་པ་ནི། སྙོམས་འཇུག་ཉོན་མོངས་
ཅན་ལས་ལྡང་བའི་ཚེ་ཞེས་པ་སྟེ། དེ་ལས་ལངས་ནས་དགེ་བ་ཁོ་ན་འབྱུང་གི། གཞན་
གཉིས་མངོན་དུ་མི་འགྱུར་ཏེ། གཟུགས་ཀྱི་སྙོམས་འཇུག་ཉོན་མོངས་ཅན་ལས་ལངས་ནས།
འདོད་པའི་ཚེ་དགེ་བ་སྐྱེས་ཐོབ་དང་སྦྱོར་བྱུང་གང་རུང་མངོན་དུ་འགྱུར་ཞིང་། གཟུགས་
མེད་ཀྱི་སྙོམས་འཇུག་ཉོན་མོངས་ཅན་ལས་ལངས་ནས་གཟུགས་ཀྱི་དགེ་བ་སྦྱོར་བྱུང་ཁོ་ན་
མངོན་དུ་འགྱུར་བའི་ཕྱིར་རོ། ། །
དོན་དེ་དག་ངེས་པར་བྱས་ནས་རིམ་བཞིན་སེམས་བཅུ་གཉིས་ཀྱིས་རྗེས་སུ་སེམས་
326



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
དུ་འབྱུང་དཔྱད་པར་བྱ་ཡི་ཉོན་ཅིག །འདོད་པའི་དགེ་བའི་སེམས་ལས་ནི་མཇུག་ཐོགས་སུ་
འདོད་པའི་དགེ་སོགས་བཞི། གཟུགས་ཀྱི་དགེ་བ། ཟག་མེད་གཉིས། གཟུགས་དང་
གཟུགས་མེད་ཀྱི་སྒྲིབ་ལུང་མ་བསྟན་གཉིས་དང་དགུ་འབྱུང་སྟེ། རྒྱུན་གྱི་ཚེ་འདོད་པའི་དགེ་
བ་དང་། ས་མཚུངས་ཚེ་འདོད་པའི་མི་དགེ་བ་དང་ལུང་མ་བསྟན་གཉིས་འབྱུང་བའི་ཕྱིར་
དང་། སྙོམས་པར་འཇུག་པའི་ཚེ་གཟུགས་ཀྱི་དགེ་བ་དང་ཟག་མེད་རྣམ་གཉིས་ཀྱང་
འབྱུང་སྟེ། འདོད་པའི་དགེ་བ་སྦྱོར་བྱུང་གིས་དྲངས་ནས་གཟུགས་ཀྱི་མཉམ་བཞག་ཟག་
བཅས་ལ་འཇུག་པའི་ཕྱིར་དང་། དེས་དྲངས་ནས་ཟག་མེད་སློབ་མི་སློབ་ལ་སྙོམས་པར་
འཇུག་པའང་ཡོད་པའི་ཕྱིར་རོ། །
ཉིང་མཚམས་སྦྱོར་བའི་ཚེ། ཁམས་གོང་མ་གཉིས་ཀྱི་སྒྲིབ་ལུང་མ་བསྟན་གཉིས་
འབྱུང་སྟེ། འདོད་པའི་འཆི་སེམས་དགེ་བ་ལ་གནས་ནས་གོང་མ་གཉིས་སུ་ཉིང་མཚམས་
སྦྱར་མ་ཐག་པའི་ཤེས་པ་དེ་ལུང་མ་བསྟན་ཡིན་པའི་ཕྱིར་རོ། །འདོད་པའི་དགེ་བ་སྦྱོར་བྱུང་
གིས་དྲངས་ནས་སྙོམས་པར་འཇུག་ཚུལ་ལ། ཁ་ཅིག་བསམ་གཏན་དང་པོའི་ཉེར་བསྡོགས་
མི་ལྕོགས་མེད་ཙམ་ལ་སྙོམས་པར་འཇུག་པ་ཡོད་ཅེས་དང་། ཁ་ཅིག་དངོས་གཞི་ལའང་
འཇུག་ནུས་ཞེས་དང་། ཁ་ཅིག་བསམ་གཏན་གཉིས་པ་ལའང་འཇུག་ནུས་ཞེས་དང་། ཁ་
གཅིག་བསམ་གཏན་གཉིས་པ་ཡན་ཆད་ལ་སྙོམས་འཇུག་མི་ནུས་ཏེ། སས་བར་དུ་ཆོད་
པའི་ཕྱིར་ཞེས་བཞེད་པ་མང་དུ་ཡོད་པར་གྲགས་སོ། །འོ་ན་འདོད་པའི་དགེ་བས་དྲངས་
ནས་གཟུགས་ཀྱི་མཉམ་བཞག་ལ་འཇུག་པ་བཞིན། གཟུགས་མེད་ཀྱི་མཉམ་བཞག་
ལའང་འཇུག་ནུས་དགོས་པས་སེམས་བཅུ་ཡང་འབྱུང་བར་ཐལ་ལོ་སྙམ་ན། མི་མཚུངས་ཏེ་
གཟུགས་མེད་ཁམས་ནི། འདོད་པ་ལས་རིང་བ་བཞིས་རིང་བ་ཡིན་པའི་ཕྱིར། གཟུགས་ཀྱི་
རྟེན་གྱིས་འདོད་པའི་སྤྲུལ་སེམས་མངོན་དུ་བྱེད་པ་ལྟར། གཟུགས་མེད་པས་འདོད་པའི་
ཆོས་གང་ཡང་མངོན་དུ་མི་བྱེད་པས་རྟེན་རིང་བ་དང་། གཟུགས་མེད་ཀྱི་སེམས་ཀྱི་འདོད་
327



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་ལ་མི་དམིགས་པས་དམིགས་པ་རིང་བ་དང་། དེས་འདོད་པ་ལ་རགས་སོགས་སུ་མི་ལྟ་
བས་རྣམ་པ་རིང་བ་དང་། གཟུགས་མེད་ཀྱི་ཤེས་པས་འདོད་ཉོན་གྱི་གཉེན་པོ་མི་བྱེད་པས་
གཉེན་པོ་རིང་བ་ཡང་ཡིན་པའི་ཕྱིར་ཏེ། རང་འགྲེལ་ལས། གཟུགས་མེད་པ་ནི་འདོད་པའི་
ཁམས་ནས་རིང་བ་ཉིད་བཞིས་རིང་བ་ཡིན་ཏེ། རྟེན་དང་དམིགས་པ་དང་རྣམ་པ་དང་།
གཉེན་པོ་རིང་བ་ཉིད་དག་གིས་སོ། །དེ་ལ་རྟེན་རིང་བ་ཉིད་ནི། སྙོམས་པར་འཇུག་པའི་
མཚུངས་པ་དེ་མ་ཐག་རྐྱེན་གྱི་རྟེན་ཉིད་དུ་མི་སྲིད་པའི་ཕྱིར་རོ། །རྣམ་པ་རིང་བ་ཉིད་ནི།
འདོད་པའི་ཁམས་རགས་པ་ལ་སོགས་པའི་རྣམ་པ་དག་ཏུ་རྣམ་པར་མི་བྱེད་པའི་ཕྱིར་རོ། །
དེས་ནི་དམིགས་པ་རིང་བ་ཉིད་ཀྱང་བཤད་པ་ཡིན་ཏེ། བསམ་གཏན་བཞི་པ་ཁོ་ན་ལ་
རགས་པ་ལ་སོགས་པའི་རྣམ་པ་དག་ཏུ་དམིགས་སོ། །གཉེན་པོ་རིང་བ་ཉིད་ནི། འདོད་
པའི་འདོད་ཆགས་དང་མ་བྲལ་བ་ལ་དེ་མངོན་དུ་འགྱུར་མི་སྲིད་པའི་ཕྱིར་རོ་ཞེས་བཤད་
པས་སོ། །དེས་ན་འདོད་སེམས་དགེ་བའི་མཇུག་ཐོགས་སུ་གཟུགས་མེད་དགེ་བ་མི་འབྱུང་
ཞིང་། ཁམས་གོང་མ་གཉིས་ཀྱི་མ་བསྒྲིབས་ལུང་མ་བསྟན་གཉིས་ཀྱང་མི་བཟུང་སྟེ། འདོད་
པའི་དགེ་སེམས་ནི་གོང་མའི་མ་སྒྲིབ་པ་གཉིས་དང་རྒྱུན་མི་གཅིག །ས་མི་མཚུངས་པ་
སོགས་ཚེ་དྲུག་གམ་བརྒྱད་མི་སྲིད་པའི་ཕྱིར་རོ་ཞེས་འཆད་པ། འདོད་སེམས་དགེ་བ་ལས་
སེམས་དགུ། ཞེས་སོ། །འདོད་པའི་དགེ་སེམས་དེ་ནི་སེམས་བརྒྱད་ཁོ་ན་ལས་འབྱུང་སྟེ།
རྒྱུན་གྱི་ཚེ་རང་སའི་དགེ་བ་དང་། ས་མཚུངས་པའི་ཚེ་རང་སའི་གཞན་གསུམ་ལས་འབྱུང་
བའི་ཕྱིར་དང༌། སྙོམས་འཇུག་ལས་ལྡང་བའི་ཚེ་གཟུགས་ཀྱི་མཉམ་བཞག་དགེ་བ་དང་།
སློབ་མི་སློབ་ཀྱི་སེམས་གཉིས་ལས་ཀྱང་འབྱུང་སྟེ། གཟུགས་ཀྱི་མཉམ་བཞག་ཟག་བཅས་
དང༌། སློབ་མི་སློབ་ཀྱི་མཉམ་བཞག་ལས་ལྡངས་ནས་འདོད་སེམས་དགེ་བ་མངོན་དུ་
འགྱུར་བ་ཡོད་པའི་ཕྱིར་དང་། གཟུགས་ཀྱི་བསྒྲིབས་ལུང་མ་བསྟན་གྱི་སེམས་ལས་ཀྱང་
འབྱུང་སྟེ། གཟུགས་ཀྱི་སྙོམས་འཇུག་ཉོན་མོངས་ཅན་གྱི་གཟིར་བའི་ཚེ་རང་སའི་ཉོན་
328



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད། །
མོངས་ཅན་པས་འོག་སའི་དགེ་བ་ཁྱད་པར་དུ་འཕགས་སོ་སྙམ་པའི་འཕེན་པ་སྔོན་དུ་སོང་
བའི་སྒོ་ནས་ཚངས་རིས་ཀྱི་དངོས་གཞི་ཉོན་མོངས་ཅན་ལས་ལངས་པའི་རྗེས་སུ། འདོད་
པའི་དགེ་བ་རྣམ་གཉིས་གང་རུང་གཅིག་ངེས་པར་མངོན་དུ་འགྱུར་བའི་ཕྱིར་རོ་ཞེས་
འཆད་པ། དེ་ནི་བརྒྱད་དག་ཁོ་ན་ལས། །ཞེས་སོ། །འདིར་འདོད་པའི་དགེ་བ་ལས་ས་
མཚུངས་པའི་རང་སའི་མ་བསྒྲིབས་ལུང་མ་བསྟན་འབྱུང་བར་བཤད་པ་ཡང་རྣམ་སྨིན་སྐྱེས་
སོགས་གང་རུང་འབྱུང་གི་སྤྲུལ་སེམས་ནི་མི་འབྱུང་སྟེ། དག་དང་རང་ལས་དེ་ལས་གཉིས། །
ཞེས་བཤད་པས་སོ། །མི་དགེ་བ་ནི་སློབ་མི་སློབ་ཀྱི་སེམས་མ་གཏོགས་པ་བཅུ་ལས་
འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་བཞི་ལས་འབྱུང་ཞིང་། ཉིང་མཚམས་
སྦྱོར་བའི་ཚེ། ཁམས་གོང་མ་གཉིས་ཀྱི་སེམས་དྲུག་ལས་འབྱུང་སྟེ། གོང་མ་གཉིས་ལས་ཤི་
འཕོས་ནས་འདིར་ཉིང་མཚམས་སྦྱོར་བའི་ཚེ། གོང་མའི་འཆི་སེམས་དྲུག་གི་རྗེས་སུ་འདིའི་
མི་དགེ་བ་མངོན་དུ་འགྱུར་བ་ཡོད་པའི་ཕྱིར། སློབ་མི་སློབ་གཉིས་ལས་ནི་མི་འབྱུང་སྟེ། དེ་
གཉིས་ལས་ལངས་མ་ཐག་ཏུ་མི་དགེ་བ་མངོན་དུ་འགྱུར་བ་མི་སྲིད་པའི་ཕྱིར་རོ། །མི་དགེ་
བ་དེ་ལས་ནི་རང་སའི་བཞི་ཁོ་ན་འབྱུང་གི་གཞན་མི་འབྱུང་ལ། མི་དགེ་བ་དེ་བཞིན་དུ།
འདོད་པའི་བསྒྲིབས་ལུང་མ་བསྟན་དེ་ཡང་སེམས་བཅུ་ལས་འབྱུང་ཞིང་། དེ་ལས་ཀྱང་བཞི་
ཁོ་ན་འབྱུང་སྟེ། རྒྱུ་མཚན་གོང་དང་མཚུངས་པའི་ཕྱིར། ཞེས་འཆད་པ། མི་དགེ་བ་ནི་བཅུ་
དག་ལས། །དེ་ལས་བཞི་སྟེ་སྒྲིབ་དེ་བཞིན། །ཞེས་སོ། །འདོད་པའི་མ་སྒྲིབ་ལུང་མ་བསྟན་
གྱི་སེམས་ནི། སེམས་ལྔ་ལས་འབྱུང་སྟེ། རྒྱུན་དང་ས་མཚུངས་པའི་ཚེ་རང་ས་བཞི་དང་།
སྤྲུལ་པ་ལ་འཇུག་པའི་ཚེ་གཟུགས་ཀྱི་མཉམ་བཞག་ལས་འདོད་པའི་སྤྲུལ་སེམས་མ་
བསྒྲིབས་ལུང་མ་བསྟན་འབྱུང་བའི་ཕྱིར་རོ། །འདོད་པའི་མ་བསྒྲིབས་ལུང་མ་བསྟན་གྱི་
སེམས་དེ་ལས་སེམས་བདུན་འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་བཞི་འབྱུང་ལ།
སྤྲུལ་པ་ལས་ལྡང་བའི་ཚེ། བསམ་གཏན་ལ་མ་ཞུགས་པར་སྤྲུལ་སེམས་ལས་ལྡང་བ་མེད་
329



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པས་འདོད་པའི་སྤྲུལ་སེམས་ལུང་མ་བསྟན་ལས་བསམ་གཏན་སྙོམས་འཇུག་འབྱུང་བའི་
ཕྱིར་དང་། འདོད་པ་ནས་ཤི་འཕོས་ཏེ་གོང་མ་གཉིས་སུ་ཉིང་མཚམས་སྦྱོར་བའི་ཚེ། འདོད་
པའི་འཆི་སེམས་མ་བསྒྲིབས་ལུང་མ་བསྟན་ལས་གོང་མ་གཉིས་ཀྱི་བསྒྲིབས་ལུང་མ་བསྟན་
གཉིས་འབྱུང་བའི་ཕྱིར་རོ་ཞེས་འཆད་པ། མ་བསྒྲིབས་པ་ནི་བཞི་དག་ལས། །དེ་ལས་
མཇུག་ཐོགས་སེམས་བདུན་ནོ། །ཞེས་སོ། །གཟུགས་ཀྱི་དགེ་བ་ལས་སེམས་བཅུ་གཅིག་
འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་གསུམ་དང་། ཉིང་མཚམས་སྦྱོར་བའི་ཚེ་
གོང་འོག་གི་ཉོན་མོངས་ཅན་གསུམ་དང་། སྙོམས་མཇུག་ལས་ལྡང་བའི་ཆེ་འདོད་པའི་དགེ་
བ་དང་། སྤྲུལ་པ་ལ་འཇུག་པའི་ཚེ་འདོད་པའི་སྤྲུལ་སེམས་ལུང་མ་བསྟན་དང༌། སྙོམས་
པར་འཇུག་པའི་ཚེ་གཟུགས་མེད་ཀྱི་དགེ་བ་དང་། ཟག་མེད་གཉིས་འབྱུང་བའི་ཕྱིར། དེ་
ལས་གཟུགས་མེད་ཀྱི་མ་བསྒྲིབས་ལུང་མ་བསྟན་གཅིག་བུ་མི་འབྱུང་སྟེ། ཚེ་དྲུག་གང་གི་ཚེ་
ཡང་མི་འབྱུང་བའི་ཕྱིར་རོ། ། །
གཟུགས་ཀྱི་དགེ་བ་དེ་ནི་དགུའི་མཇུག་ཐོགས་སུ་འབྱུང་སྟེ། རྒྱུན་དང་ས་མཚུངས་
པའི་ཚེ་རང་སའི་གསུམ་དང༌། སྙོམས་པར་འཇུག་པའི་ཚེ་འདོད་སེམས་དགེ་བ་སྦྱོར་བྱུང་ཁོ་
ནའི་རྗེས་སུ་དང༌། སྤྲུལ་པ་ལས་ལྡང་བའི་ཚེ་འདོད་པའི་སྤྲུལ་སེམས་ལུང་མ་བསྟན་གྱི་རྗེས་
སུ་དང་། སྙོམས་འཇུག་ལས་ལྡང་བའི་ཚེ་གཟུགས་མེད་ཀྱི་མཉམ་བཞག་དང་། ཟག་མེད་
རྣམ་གཉིས་ཀྱི་རྗེས་སུ་དང་། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ། གཟུགས་
མེད་ཀྱི་བསྒྲིབས་ལུང་མ་བསྟན་གྱི་རྗེས་སུ་འབྱུང་བའི་ཕྱིར་རོ། །འདོད་པའི་མི་དགེ་བ་དང་
བསྒྲིབས་ལུང་མ་བསྟན་གཉིས། གཟུགས་མེད་ཀྱི་མ་བསྒྲིབས་ལུང་མ་བསྟན་དང་གསུམ་
གྱི་རྗེས་སུ་མི་འབྱུང་སྟེ། ཆེ་དྲུག་གང་དང་སྦྱར་ཡང་མི་འབྱུང་བའི་ཕྱིར་རོ་ཞེས་འཆད་པ་ལ།
གཟུགས་ན་དགེ་ལས་བཅུ་གཅིག་གོ །དེ་ནི་དགུ་ཡི་འཇུག་ཐོགས་སུ། །ཞེས་སོ། །གཟུགས་
ཀྱི་བསྒྲིབས་ལུང་མ་བསྟན་གྱི་སེམས་ནི་འདོད་པའི་ཉོན་མོངས་ཅན་གཉིས་དང་སློབ་མི་
330
5）



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
སློབ་མ་གཏོགས་བརྒྱད་ལས་འབྱུང་སྟེ། རྒྱུན་དང་ས་མཚུངས་པའི་ཚེ་རང་གི་གསུམ་ལས་
དང༌། ཉིང་མཚམས་སྦྱོར་བའི་ཚེ་འདོད་པའི་དགེ་བ་དང་མ་བསྒྲིབས་ལུང་མ་བསྟན་གཉིས་
ལས་དང༌། ཡང་དེའི་ཚེ་གཟུགས་མེད་ཀྱི་དགེ་བ་དང་བསྒྲིབས་མ་བསྒྲིབས་ཀྱི་སེམས་ཏེ་
གསུམ་ལས་ཀྱང་འབྱུང་བའི་ཕྱིར་རོ། །གཟུགས་ཀྱི་བསྒྲིབས་ལུང་མ་བསྟན་གྱི་སེམས་དེ་
ལས་སེམས་དྲུག་འབྱུང་སྟེ། རྒྱུན་དང་ས་མཚུངས་པའི་ཚེ། རང་སའི་གསུམ་འབྱུང༌། ཉིང་
མཚམས་སྦྱོར་བའི་ཚེ་འདོད་པའི་མི་དགེ་བ་དང་བསྒྲིབས་ལུང་མ་བསྟན་གཉིས་འབྱུང༌།
སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་འདོད་པའི་དགེ་སེམས་འབྱུང་བའི་
ཕྱིར་རོ། །ཞེས་འཆད་པ། བསྒྲིབས་པ་བརྒྱད་ལས་དྲུག་ཅེས་སོ། །
གཟུགས་ཀྱི་མ་བསྒྲིབས་ལུང་མ་བསྟན་གྱི་སེམས་ནི། རྒྱུན་དང་ས་མཚུངས་པའི་ཚེ་
རང་སའི་གསུམ་ཁོ་ན་ལས་འབྱུང་གི་ལྷག་མ་དགུ་ལས་མི་འབྱུང་སྟེ་ཚེ་དྲུག་གམ་བརྒྱད་མི་
སྲིད་པའི་ཕྱིར་རོ། །གཟུགས་ཀྱི་མ་བསྒྲིབས་ལུང་མ་བསྟན་གྱི་སེམས་དེ་ལས་ཀྱང་སེམས་
དྲུག་ཁོ་ན་འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་གསུམ་འབྱུང་། ཉིང་མཚམས་
སྦྱོར་བའི་ཚེ་འདོད་པའི་མི་དགེ་བ་དང་བསྒྲིབས་ལུང་མ་བསྟན་གཉིས། གཟུགས་མེད་ཀྱི་
བསྒྲིབས་ལུང་མ་བསྟན་དང་གསུམ་འབྱུང་བའི་ཕྱིར་ཞེས་འཆད་པ། མ་བསྒྲིབས་པ་ནི་
གསུམ་ལས་སོ། །དེ་ལས་དྲུག་གོ་ཅེས་སོ། །གཟུགས་མེད་ཀྱི་མ་བསྒྲིབས་ལུང་མ་བསྟན་
ཡང་། གཟུགས་ཀྱི་མ་བསྒྲིབས་ལུང་མ་བསྟན་དེ་དང་མཚུངས་ཏེ། རང་ཉིད་གསུམ་ལས་
འབྱུང་ཞིང་རང་ལས་དྲུག་འབྱུང་བའི་ཕྱིར། དང་པོ་གྲུབ་སྟེ། རྒྱུན་དང་ས་མཚུངས་པའི་ཚེ་
རང་སའི་གསུམ་ཁོ་ན་ལས་འབྱུང་བའི་ཕྱིར། གཉིས་པ་གྲུབ་ཏེ། རྒྱུན་དང་ས་མཚུངས་པའི་
ཚེ་རང་སའི་གསུམ་འབྱུང་ཞིང་། ཉིང་མཚམས་སྦྱོར་བའི་ཚེ་འདོད་པའི་ཉོན་མོངས་ཅན་
གཉིས་དང༌། གཟུགས་ཀྱི་བསྒྲིབས་པའི་སེམས་དང་གསུམ་འབྱུང་བའི་ཕྱིར་རོ། །ཞེས་
འཆད་པའང་། གཟུགས་མེད་པའང་དེ་ཚུལ་ལོ། །ཞེས་སོ། །གཟུགས་མེད་ཀྱི་དགེ་བའི་
331



སྒྲ
གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སེམས་ལས། འདོད་པའི་དགེ་སེམས་དང་། འདོད་གཟུགས་ཀྱི་མ་བསྒྲིབས་ལུང་མ་བསྟན་
གཉིས་གཉིས་ཏེ་གསུམ་མ་གཏོགས་པའི་སེམས་དགུ་འབྱུང་སྟེ། རྒྱུན་དང་ས་མཚུངས་པའི་
ཚེ་རང་སའི་གསུམ་འབྱུང༌། སྙོམས་པར་འཇུག་པའི་ཚེ་ཟག་མེད་གཉིས་འབྱུང་། སྙོམས་
འཇུག་ལས་ལྡང་བའི་ཚེ་གཟུགས་ཀྱི་དགེ་བ་སྦྱོར་བྱུང་གཅིག་འབྱུང་། ཉིང་མཚམས་སྦྱོར་
བའི་ཚེ་འདོད་པའི་ཉོན་མོངས་ཅན་གཉིས་དང་། གཟུགས་ཀྱི་སྒྲིབ་པའི་སེམས་ཏེ་གསུམ་
འབྱུང་བའི་ཕྱིར་རོ། །གཟུགས་མེད་ཀྱི་དགེ་བའི་སེམས་དེ་ནི་སེམས་དྲུག་ལས་འབྱུང་སྟེ།
རྒྱུན་དང་ས་མཚུངས་པའི་ཚེ་རང་སའི་གསུམ་ལས་འབྱུང་། སྙོམས་པར་འཇུག་པའི་ཚེ་
གཟུགས་ཀྱི་དགེ་བ་སྦྱོར་བྱུང་ལས་འབྱུང་། སྙོམས་འཇུག་ལས་ལྡང་བའི་ཚེ་སློབ་མི་སློབ་ཀྱི་
སེམས་གཉིས་ལས་འབྱུང་བའི་ཕྱིར་རོ། །གཟུགས་མེད་ཀྱི་སྒྲིབ་ལུང་མ་བསྟན་ཀྱི་སེམས་
ལས་སེམས་བདུན་འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་གསུམ་འབྱུང་། ཉིང་
མཚམས་སྦྱོར་བའི་ཚེ། གཟུགས་ཀྱི་སྒྲིབ་པའི་སེམས་དང་། འདོད་པའི་ཉོན་མོངས་ཅན་
གཉིས་སྟེ་གསུམ་འབྱུང་། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་གཟུགས་ཀྱི་
དགེ་བ་སྦྱོར་བྱུང་གཅིག་འབྱུང་བའི་ཕྱིར་རོ། །གཟུགས་མེད་ཀྱི་བསྒྲིབས་ལུང་མ་བསྟན་གྱི་
སེམས་དེ་ཡང་སེམས་བདུན་ལས་འབྱུང་སྟེ། རྒྱུན་དང་ས་མཚུངས་པའི་ཚེ་རང་སའི་གསུམ་
ལས་འབྱུང་། ཉིང་མཚམས་སྦྱོར་བའི་ཚེ་འདོད་གཟུགས་ཀྱི་དགེ་བ་གཉིས་དང་། འདོད་
གཟུགས་ཀྱི་མ་བསྒྲིབས་ལུང་མ་གཉིས་ཏེ་བཞི་ལས་ཀྱང་འབྱུང་བའི་ཕྱིར་རོ་ཞེས་འཆད་པ།
དགེ་བ་ལས། །སེམས་དགུ་དག་ཏེ་དེ་དྲུག་གོ །སྒྲིབས་པ་ལས་བདུན་དེ་དེ་བཞིན། །
ཞེས་སོ། །
སློབ་པ་ཟག་མེད་ཀྱི་སེམས་ནི། སེམས་བཞི་ལས་འབྱུང་སྟེ། རྒྱུན་གྱི་ཚེ་སློབ་པ་རང་
ལས་བྱུང་ཞིང་། སྙོམས་པར་འཇུག་པའི་ཚེ་ཁམས་གསུམ་གྱི་དགེ་བ་སྦྱོར་བྱུང་གི་རྗེས་སུ་
འབྱུང་བའི་ཕྱིར་ཏེ། ཡང་ཁམས་གསུམ་གྱི་དགེ་བ་སྦྱོར་བྱུང་ལ་གནས་ནས་སློབ་མི་སློབ་ཀྱི་
332



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ལམ་བརྟེན་ལ་སྙོམས་པར་འཇུག་པའི་ཕྱིར་རོ། །སློབ་པ་ཟག་མེད་ཀྱི་སེམས་ལས་སེམས་
ལྔ་འབྱུང་སྟེ། རྒྱུན་གྱི་ཚེ་རང་དང་། སྙོམས་འཇུག་ལས་ལྡང་བའི་ཚེ་ཁམས་གསུམ་གྱི་དགེ་
བ་གསུམ་དང༌། སྙོམས་པར་འཇུག་པའི་ཚེ་མི་སློབ་པའི་སེམས་ཀྱང་འབྱུང་སྟེ། སློབ་པའི་
རྡོ་རྗེ་ལྟ་བུའི་ཏིང་ངེ་འཛིན་ལས། མི་སློབ་པའི་ཟད་ཤེས་འབྱུང་བའི་ཕྱིར་རོ་ཞེས་འཆད་པ།
སློབ་པ་བཞི་ལས་དེ་ལས་ལྔ། །ཞེས་སོ། །སློབ་པ་ལམ་བདེན་ལས་ལངས་ནས། ཁམས་
གསུམ་གྱི་དགེ་བ་འབྱུང་བའི་ཚེ་ཡང་འདོད་པའི་དགེ་བ་སྐྱེས་ཐོབ་དང་སྦྱོར་བྱུང་གཉིས་ཀ་
འབྱུང་། ཁམས་གོང་མ་གཉིས་ཀྱི་སྦྱོར་བྱུང་ཁོ་ན་འབྱུང་སྟེ། འདོད་པའི་སྐྱེས་ཐོབ་གསལ་
བས་ལྡང་སེམས་སུ་རུང་ལ་གོང་མ་གཉིས་ཀྱི་སྐྱེས་ཐོབ་མི་གསལ་ནས་ལྡང་སེམས་སུ་མི་
རུང་བས་ཕྱིར་རོ། །མི་སློབ་པའི་སེམས་ནི་སེམས་ལྔ་ལས་འབྱུང་སྟེ། རྒྱུན་གྱི་ཚེ་རང་ལས་
དང་། སྙོམས་པར་འཇུག་པའི་ཚེ་ཁམས་གསུམ་གྱི་དགེ་བ་སྦྱོར་བྱུང་གསུམ་ལས་དང་།
སློབ་པའི་རྡོ་རྗེའི་ལྟ་བུའི་ཏིང་ངེ་འཛིན་གྱི་རྗེས་ལས་ཀྱང་འབྱུང་བའི་ཕྱིར་རོ། །མི་སློབ་པའི་
སེམས་ལས་སེམས་བཞི་འབྱུང་སྟེ། སྙོམས་འཇུག་ལས་ལྡང་བའི་ཚེ་ཁམས་གསུམ་གྱི་དགེ་
བ་གསུམ་འབྱུང་ཞིང་། རྒྱུན་གྱི་ཚེ་མི་སློབ་པ་རང་ཉིད་འབྱུང་བའི་ཕྱིར་རོ་ཞེས་འཆད་པ། མི་
སློབ་པ་ནི་ལྔ་ལས་སོ། །དེ་ལས་སེམས་ནི་བཞི་དག་གིས། །ཞེས་སོ། །གལ་ཏེ་དགྲ་བཅོམ་
པ་ལས་ཉམས་ནས་སློབ་པར་བབ་པའི་ཚེ། མི་སློབ་པའི་མཇུག་ཐོགས་སུ་སློབ་པ་འབྱུང་བ་
ཡང་མ་ཡིན་ནམ་སྙམ་ན། འདི་ལ་རྣམ་དཔྱོད་ཞིབ་མོས་དཔྱད་དགོས་ཏེ། དགྲ་བཅོམ་ལས་
ཉམས་པའི་ཚེ་མི་སློབ་པའི་ལམ་བདེན་གྱི་རྗེས་སུ་སློབ་པའི་ལམ་བདེན་འབྱུང་བ་ནི་སྲིད་དེ།
དགྲ་བཅོམ་པ་ལས་ཉམས་མ་ཐག་ཏུ་སློབ་པའི་ལམ་བདེན་གྱི་ཐོབ་པ་འབྱུང་བའི་ཕྱིར་རོ། །
འོན་ཀྱང་དེའི་ཚེ་མི་སློབ་པའི་སེམས་ཀྱི་འཇུག་ཐོགས་སུ་སློབ་པའི་ཟག་མེད་ཀྱི་སེམས་
འབྱུང་བ་ནི་མ་ཡིན་ཏེ། དེ་ལས་ཉམས་མ་ཐག་ཏུ་ཉོན་མོངས་མངོན་དུ་གྱུར་བས། དེ་
གཉིས་ཀྱི་བར་དུ་ཉོན་མོངས་པའི་སེམས་ཀྱི་ཆོད་པའི་ཕྱིར་རོ། །དེ་ལྟར་ཡང་རྒྱལ་སྲས་
333



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལས། ཡོངས་སུ་ཉམས་པའི་ཚེ་ཇི་ལྟར་མི་འབྱུང་ཞེ་ན། ཉོན་མོངས་པ་འབྱུང་བས་བར་དུ་
ཆོད་པའི་ཕྱིར་རོ་ཞེས་བཤད་དོ། །མཁས་པ་འཇམ་སྒེག་ན་རེ། འོན་ཀྱང་ཁམས་གསུམ་གྱི་
སྒྲིབ་པའི་སེམས་གསུམ་དང་བདུན་འབྱུང་བར་ཐལ་བའི་ཉེས་པ་ནི་སྤང་དགོས་སོ་གསུང་སྟེ།
དེ་ལྟ་བུའི་དོགས་པ་འཇུག་པ་ནི། ཤིན་ཏུ་ཐུགས་བདེན་ཏེ་དགྲ་བཅོམ་པའི་འབྲས་བུ་ལས་
གཟུགས་མེད་ཀྱི་ཉོན་མོངས། གཟུགས་ཀྱི་ཉོན་མོངས། འདོད་པའི་ཉོན་མོངས་གསུམ་
གྱིས་ཉམས་པའི་ཚེ། དེ་ལས་ཉམས་མ་ཐག་ཏུ་ཁམས་གསུམ་གྱི་བསྒྲིབས་ལུང་མ་བསྟན་
གྱི་ཉོན་མོངས་གསུམ་མངོན་དུ་འགྱུར། དེ་ལྟར་གྱུར་པའི་ཚེ་མི་སློབ་པའི་སེམས་ཀྱི་མཇུག་
ཐོགས་སུ་ཉོན་མོངས་དེ་གསུམ་འབྱུང་བའི་ཕྱིར་སྙམ་པའི་དོགས་པ་ནི་དཔྱོད་ལྡན་ལ་འབྱུང་
རིགས་པའི་ཕྱིར་རོ། །
འོ་ན་དེ་ལྟ་བུའི་དོགས་པ་དེ་ཇི་ལྟར་སེལ་སྙམ་ན། ཤེས་ལྡན་གཟུར་གནས་ཡོད་ན་
ཉོན་ཅིག་ཁོ་བོས་དཔེ་མཁྱུད་མེད་པ་བསྟན་པར་བྱའོ། །ཇི་ལྟར་སྙམ་ན། ཉོན་མོངས་པས་
དགྲ་བཅོམ་པའི་འབྲས་བུ་ལས་ཉམས་པའི་ཚེ། མི་སློབ་པའི་ཟག་མེད་སེམས་ཀྱི་རྗེས་སུ་
ཉོན་མོངས་པ་དེ་མངོན་དུ་འགྱུར་བ་མ་ཡིན་ཏེ། ཉོན་མོངས་པས་དགྲ་བཅོམ་ལས་ཉམས་
སུ་ཉེ་བའི་ཚེ་མི་སློབ་པའི་མཉམ་བཞག་དེ་ལས་ལངས། དེའི་རྗེས་སུ་ཉོན་མོངས་མངོན་དུ་
གྱུར་ཕྱིན་ཆད་དགྲ་བཅོམ་ལས་ཉམས་པར་སོང་བའི་ཕྱིར། དེ་ལྟར་བྱས་ན་དགྲ་བཅོམ་
ལས་ཉམས་པའི་ཚེ་མི་སློབ་པའི་མཉམ་བཞག་དང་། སློབ་པའི་མཉམ་བཞག་གི་སེམས་ཀྱི་
བར་དུ་སེམས་དུ་མ་ཞིག་གིས་བར་ཆོད་པ་ཡིན་ཏེ། ཐོག་མར་མི་སློབ་པའི་མཉམ་བཞག་
ལས་ལྡང་བའི་ལྡང་སེམས་ཁམས་གསུམ་པའི་དགེ་བ་ཟག་བཅས་གང་རུང་གཅིག་འབྱུང་།
དེའི་རྗེས་ཉམས་བྱེད་ཉོན་མོངས་འབྱུང་། དེའི་རྗེས་སློབ་པའི་མཉམ་བཞག་ལ་སྙོམས་པར་
འཇུག་པའི་འཇུག་སེམས་ཁམས་གསུམ་གྱི་དགེ་བ་ཟག་བཅས་གང་རུང་གཅིག་འབྱུང་།
དེའི་རྗེས་སློབ་པའི་མཉམ་བཞག་ཟག་མེད་ཀྱི་སེམས་དང་བཞི་འབྱུང་བའི་ཕྱིར་རོ། །དེ་



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ལྟར་ན་ཡང་གོང་གི་སེམས་འབྱུང་ཚུལ་དེ་ལ་གནོད་པ་མ་ཡིན་ཏེ། སློབ་མི་སློབ་ལ་འཇུག་
ལྡང་གི་སེམས་དེ་དག་སྔ་མ་དེ་དག་ཏུ་འདུས་པའི་ཕྱིར་རོ། །མཁས་མཆོག་དབྱིག་གཉེན་
འགྲེལ་མཛད་མཁས་པ་དང་བཅས་པ་ཁོ་བོའི་ལེགས་བཤད་ཀྱི་ཁྲི་འདི་ལ་ངལ་གསོ་
མཛོད། སྔོན་བསགས་ཆོས་ཀྱི་བག་ཆགས་སད། །སྔོན་མེད་རྣམ་དཔྱོད་ཉིན་བྱེད་ཤར། །
ཆོས་མངོན་འདབ་བརྒྱའི་སྐྱེད་ཚལ་རྒྱས། །བློ་གསལ་བུང་བ་ཉམས་རེ་དགའ། །ཞེས་ཀྱང་
སྨྲས་སོ། །དེས་ནི་སློབ་པའི་ཟག་མེད་སེམས་ཀྱི་རྗེས་ཐོགས་སུ་ཉམས་བྱེད་ཉོན་མོངས་ཁོ་
འབྱུང་ངམ་སྙམ་པའི་དོགས་པ་སེལ་ནུས་སོ། །གོང་དུ་བཤད་པ་ལྟར་དགྲ་བཅོམ་ལས་
ཉམས་པའི་ཚེ། མི་སློབ་ལམ་བདེན་གྱི་རྗེས་སུ་སློབ་པའི་ལམ་བདེན་ཙམ་ནི་འབྱུང་ངེས་ཏེ།།
དགྲ་བཅོམ་ལས་ཉམས་ཁ་དེའི་རྒྱུད་ལ་མི་སློབ་ལམ་གྱི་ཐོབ་པ་ཡོད་པའི་ཕྱིར། དེ་ལས་
ཉམས་མ་ཐག་པའི་སློབ་པ་དེའི་རྒྱུད་ལ་སློབ་པའི་ལམ་བདེན་གྱི་ཐོབ་པ་ཡོད་པའི་ཕྱིར། དེ་
མེད་ན་ཁོས་མི་སློབ་པའི་ཐོབ་པ་བཏང་ཟིན་པས། ཁོ་འཕགས་པ་མ་ཡིན་པར་ཐལ་བའི་
ཕྱིར་རོ། །དེས་སེམས་བཅུ་གཉིས་བཤད་ཟིན་ཏོ། ། །
གཉིས་པ་སེམས་ཉི་ཤུར་ཕྱེ་བ་ལ། སྔར་གྱི་སེམས་བཅུ་གཉིས་པོ་དེ་ལས་ཕྱེ་བའི་
སེམས་ཉི་ཤུར་ཡང་འགྱུར་ཏེ། ཁམས་གསུམ་གྱི་དགེ་བ་གསུམ་ལ་སྐྱེས་ཐོབ་དང་སྦྱོར་བྱུང་
གཉིས་གཉིས་སུ་ཕྱེ། མ་བསྒྲིབས་ལུང་མ་བསྟན་ལ། རྣམ་སྨིན་སྐྱེས་སྤྱོད་ལམ་པ་བཟོའི་
གནས་པ། སྤྲུལ་སེམས་དང་བཞི་ཡོད་པའི་འདོད་པ་ན་བཞི་ཀ་ཚང་། གཟུགས་ཁམས་ན་
བཟོ་མ་གཏོགས་པ་གསུམ་ཚང་བའི་གནད་ཀྱིས་འདོད་པའི་སེམས་ལ་བརྒྱད། གཟུགས་
ཀྱི་སེམས་ལ་དྲུག །གཟུགས་མེད་ཀྱི་སེམས་ལ་བཞི། ཟག་མེད་ཀྱི་སེམས་གཉིས་དང་ཉི་
ཤུར་ཡོད་པའི་ཕྱིར་ཞེས་འཆད་པ། བཅུ་གཉིས་དེ་དག་ཉི་ཤུར་ཡང་། །གསུམ་དུ་སྐྱེས་ནས་
ཐོབ་པ་དང་། །སྦྱོར་བྱུང་དེ་དག་རྣམ་གཉིས་ཕྱེ། །ནས། འདོད་ན་ལུང་བསྟན་མིན་རྣམས་
བཞི། །གཟུགས་ན་བཟོ་མ་གཏོགས་པ་འོ། །ཞེས་སོ། །དེ་དག་ཀྱང་ཅུང་ཟད་ངོས་བཟུང་ན།
335



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྦྱོར་བ་འབད་རྩོལ་ལ་མི་ལྟོས་པར་བར་སྲིད་དམ་སྐྱེ་སྲིད་དུ་ཐོབ་པ་སྐྱེས་ཐོབ་དང་། ཕྱིས་
ཀྱི་འབད་རྩོལ་ལ་ལྟོས་པ་སྦྱོར་བྱུང་ཞེས་བྱ་ལ། ལུང་མ་བསྟན་བཞིའི་སྐྱེས་བུའི་འབད་རྩོལ་
ལ་མི་ལྟོས་ཤིང་རྣམ་སྨིན་རྒྱུ་ལས་ངང་གིས་འབྱུང་བའི་སེམས་ལ། རྣམ་སྨིན་སྐྱེས་ཀྱི་
སེམས་ཏེ། དེ་ལ་རྣམ་ཤེས་ཚོགས་དྲུག་ཡོད་ཅིང་དམིགས་པའང་ཡུལ་དྲུག་གོ །དམིགས་པ་
མལ་སྟན་སོགས་དང་རང་གི་ཡན་ལག་གི་གཟུགས་དྲི་རོ་རེག་བྱ་དང་། འགྲོ་འདུག་སོགས་
ལ་དམིགས་ནས་དེ་ལྟར་བྱེད་པའི་སེམས་ལ་སྤྱོད་ལམ་པའི་སེམས་ཞེས་བྱ། བཟོ་བྱ་བའི་
གནས་གཟུགས་སོགས་བཞི་དང་དེ་བྱ་བའི་སྒྲ་ལ་དམིགས་ནས་དེ་བྱ་བའི་སེམས་ལ་བཟོའི་
གནས་པའི་སེམས་ཞེས་བྱ། སྤྲུལ་པ་བྱ་བའི་ཡུལ་གཟུགས་སོགས་བཞི་ལ་དམིགས་ནས་དེ་
བཞིན་དུ་སྤྲུལ་པའི་སེམས་ལ་སྤྲུལ་སེམས་ལུང་མ་བསྟན་ཞེས་བྱའོ། །འོ་ན་བཅུ་གཉིས་དང་།
ཉི་ཤུ་གང་ཁྱབ་ཆེ་སྙམ་ནི། བཅུ་གཉིས་ཁྱབ་ཆེ་སྟེ། ལུང་མ་བསྟན་རྣམ་བཞིར་མ་འདུས་
པའི་མ་བསྒྲིབས་ལུང་མ་བསྟན་གཞན་ཡང་ཡོད་པའི་ཕྱིར་རོ། །སེམས་ཉི་ཤུ་པོའི་རྗེས་སུ་
སེམས་དུ་བྱུང་བ་ནི་འདིར་མང་བས་འཇིགས་ཏེ་ལོགས་སུ་གསལ་ལོ། །དེ་ལྟར་སེམས་གང་
གི་རྗེས་སུ་སེམས་གང་འབྱུང་དཔྱད་པའི་སེམས་སྔ་མ་དེ་ཕྱི་མའི་མཚུངས་པ་དེ་མ་ཐག་རྐྱེན་
དུ་ཤེས་པར་བྱ་སྟེ། མཚུངས་པ་དེ་མ་ཐག་རྐྱེན་བྱེ་བྲག་ཏུ་བཤད་པའི་སྐབས་ཡིན་པའི་ཕྱིར།
གསུམ་པ་སེམས་དུ་རྙེད་དཔྱད་པ་ལ་འོ་ན། གོང་དུ་བཤད་པའི་སེམས་བཅུ་གཉིས་པོ་དེ་
སེམས་གང་ཞིག་མངོན་དུ་གྱུར་པ་ན་སེམས་དུ་ཞིག་སྔར་མ་རྙེད་པ་ལས་རྙེད་ཅེས་དཔྱོད་པ་
ཡིན་ལ། རྙེད་པའི་དུས་སམ་རྙེད་ཚུལ་ལའང་ལྔ་སྟེ། སྐྱེ་དང་སྙོམས་པར་འཇུག་པ་དང་། །
འདོད་ཆགས་བྲལ་དང་ཡོངས་ཉམས་དང་། །དགེ་བ་ཉིང་མཚམས་སྦྱོར་བའི་ཚེ། །སེམས་
དེ་ལྡན་པ་མིན་ལས་རྙེད། །ཅེས་རང་འགྲེལ་དུ་བཤད་པ་ལྟར། ཁམས་གོང་མ་ནས་འོག་ཏུ་
སླར་ལོག་པའམ་སྐྱེ་བའི་ཚེ་དང་། གོང་མའི་སྙོམས་འཇུག་ཟག་བཅས་དང་ཟག་མེད་ལ་
འཇུག་པ་སྙོམས་འཇུག་གི་ཚེ་དང་། ས་དང་ས་ལས་གྱུར་པ་ན་སེམས་དྲུག་རྙེད། གཟུགས་
336



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཀྱི་སེམས་ཉོན་མོངས་ཅན་མངོན་དུ་གྱུར་ནས་དྲུག་རྙེད། གཟུགས་མེད་ཀྱི་ཉོན་མོངས་ཅན་
གྱི་སེམས་མངོན་དུ་གྱུར་ན་སེམས་གཉིས་རྙེད་པའི་ཕྱིར་རོ། །
དང་པོ་གྲུབ་སྟེ། འདོད་པའི་ཉོན་མོངས་ཅན་མངོན་དུ་གྱུར་པ་ན། འདོད་པའི་དགེ་
བ་མི་དགེ་བ། འདོད་པའི་བསྒྲིབས་ལུང་མ་བསྟན་གྱི་སེམས། གཟུགས་ཀྱི་བསྒྲིབས་ལུང་
མ་བསྟན་གྱི་སེམས། གཟུགས་མེད་ཀྱི་བསྒྲིབས་ལུང་མ་བསྟན་གྱི་སེམས། སློབ་པའི་ཟག་
མེད་ཀྱི་སེམས་དང་དྲུག་པོ་དེ། སྔར་མི་ལྡན་པ་ལས་གསར་དུ་རྙེད་པ་ཡོད་པའི་ཕྱིར་ཏེ། ཐེ་
ཚོམ་གྱིས་དགེ་རྩ་ཉིང་མཚམས་སྦྱོར་བའི་ཚེ། ཐེ་ཚོམ་དང་མཚུངས་ལྡན་གྱི་འདོད་པའི་ཉོན་
མོངས་མངོན་དུ་གྱུར་པ་ཡིན་ལ། དེའི་ཚེ་འདོད་པའི་དགེ་བ་སྐྱེས་ཐོབ་ཀྱི་ཐོབ་པ་གསར་དུ་
རྙེད་པའི་ཕྱིར་དང་། ཁམས་གསུམ་དུ་སླར་ལོག་གི་ཚེ་ཁམས་གོང་མ་གཉིས་ནས་འདོད་
པའི་བར་སྲིད་དུ་ཉིང་མཚམས་སྦྱར་ནས་འདོད་པའི་བསྒྲིབས་ལུང་མ་བསྟན་དང་མི་དགེ་བ་
གང་རུང་མངོན་དུ་འགྱུར་ལ། དེ་གཉིས་གང་མངོན་དུ་གྱུར་ཀྱང་། འདོད་པའི་དགེ་མི་དགེ་
བསྒྲིབས་ལུང་མ་བསྟན་གསུམ་ཆར་གྱི་ཐོབ་པ་གཅིག་ཆར་གསར་དུ་རྙེད་པའི་ཕྱིར་དང༌།
འདོད་པའི་ཆགས་བྲལ་ཉམས་མ་ཐག་པའི་སོ་སྐྱེའི་རྒྱུད་ལ་ཡང་། འདོད་པའི་ཉོན་མོངས་
ཅན་གཉིས་ཆར་གྱི་ཐོབ་པ་གསར་དུ་རྙེད་པའི་ཕྱིར་དང་། གཟུགས་མེད་ཁམས་ནས་འདོད་
པའི་ཁམས་སུ་སླར་ལོག་སྟེ་འདོད་པའི་བར་སྲིད་དུ་ཉིང་མཚམས་སྦྱར་བའི་ཚེ། འདོད་པའི་
དེ་གསུམ་དུ་མ་ཟད་གཟུགས་ཀྱི་བསྒྲིབས་ལུང་མ་བསྟན་ཡང་གསར་དུ་རྙེད་པའི་ཕྱིར། ཡང་
འདོད་ཉོན་ཅན་གྱིས་གཟུགས་ཀྱི་ཆགས་བྲལ་ལས་ཉམས་པའི་ཚེ་ཡང་། གཟུགས་ཀྱི་
བསྒྲིབས་ལུང་མ་བསྟན་གསར་དུ་རྙེད་པའི་ཕྱིར་དང་། འདོད་པའི་མི་དགེ་བས་གཟུགས་
མེད་འོག་མ་གསུམ་གྱི་ཆགས་བྲལ་ཅི་རིགས་ལས་ཉམས་པའི་ཚེ། གཟུགས་མེད་དེ་དང་
དེའི་བསྒྲིབས་ལུང་མ་བསྟན་གསར་དུ་རྙེད་པའི་ཕྱིར་དང་། འདོད་པའི་མི་དགེ་བས་དགྲ་
བཅོམ་ལས་ཉམས་པའི་ཚེ་ནི། གོང་མའི་བསྒྲིབས་ལུང་མ་བསྟན་གཉིས་དང་། སློབ་པའི་
337



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། ་
ཟག་མེད་སེམས་དང་གསུམ་ཆར་ཅིག་ཆར་དུ་རྙེད་པའི་ཡང་ཕྱིར་རོ། །འདི་དག་ཀྱང་ཐོབ་
པ་གསར་རྙེད་བྱུང་བ་ཡིན་གྱི། ངོ་བོ་མངོན་དུ་འགྱུར་དགོས་པ་ནི་མ་ཡིན་ཞིང་སེམས་དྲུག་
ཅིག་ཆར་རྙེད་པ་ཡོད་པ་ཡང་མིན་ནོ། །དེ་ལྟར་ན། མི་དགེ་བའི་སེམས་མངོན་དུ་གྱུར་པ་ན།།
གོང་གི་སེམས་དྲུག་གསར་རྙེད་ཡོད་ཀྱི་འདོད་པའི་བསྒྲིབས་ལུང་མ་བསྟན་ལས་དེ་དྲུག་
རྙེད་པ་མེད་དེ། དེས་མི་སློབ་པ་ལས་ཉམས་པ་མེད་པའི་ཕྱིར་ཞེས་མཆིམས་བློ་གསུང་སྟེ་
དཔྱད་དོ། །རྟགས་གཉིས་པ་གཟུགས་ཀྱི་ཉོན་མོངས་མངོན་དུ་གྱུར་པ་ན། སེམས་དྲུག་
རྙེད་དེ། གཟུགས་ཀྱི་དགེ་བ་དང་བསྒྲིབས་མ་བསྒྲིབས་ཀྱི་སེམས་གསུམ། འདོད་པའི་མ་
བསྒྲིབས་ལུང་མ་བསྟན་གྱི་སེམས། གཟུགས་མེད་ཀྱི་བསྒྲིབས་ལུང་མ་བསྟན་གྱི་སེམས།
སློབ་པའི་སེམས་དང་དྲུག་གསར་རྙེད་ཡོད་པའི་ཕྱིར་ཏེ། ཁམས་གསུམ་དུ་སླར་ལོག་གི་ཚེ།
གཟུགས་མེད་ཁམས་ནས་གཟུགས་ཀྱི་བར་སྲིད་དུ་ཉིང་མཚམས་སྦྱར་བའི་ཚེ། གཟུགས་
ཀྱི་བསྒྲིབས་ལུང་མ་བསྟན་གྱི་སེམས་མངོན་དུ་འགྱུར་ལ། དེའི་ཚེ་གཟུགས་ཀྱི་དགེ་བ་སྐྱེས་
ཐོབ་ཀྱང་གསར་དུ་རྙེད། གཟུགས་ཀྱི་མ་བསྒྲིབས་ལུང་མ་བསྟན་སྤྲུལ་སེམས་དང་། འདོད་
པའི་མ་བསྒྲིབས་ལུང་མ་བསྟན་སྤྲུལ་སེམས་གཉིས་ཀྱང་གསར་དུ་རྙེད་པའི་ཕྱིར་རོ། །མ་
བསྒྲིབས་ལུང་མ་བསྟན་གཞན་དང་མི་འདྲ་བར་དེ་གཉིས་ལ་ཐོབ་པ་སྔར་སྐྱེས་ཡོད་པའི་
གནད་ཀྱིས་སོ། །ཐོབ་པ་སྔར་སྐྱེའི་དོན་ཡང་ཐོབ་བྱའི་ཆོས་མངོན་དུ་མ་གྱུར་གོང་དུ་ཁོའི་
ཐོབ་པ་འབྱུང་བ་ལ་འཆད་དགོས་པའི་ཕྱིར་དང་། གཟུགས་ཀྱི་ཉོན་མོངས་པས་དགྲ་བཅོམ་
ལས་ཉམས་པའི་ཚེ། གཟུགས་མེད་ཀྱི་བསྒྲིབས་ལུང་མ་བསྟན་གྱི་སེམས་དང་། སློབ་པའི་
སེམས་གཉིས་ཀྱང་ཅིག་ཆར་དུ་རྙེད་པའི་ཕྱིར་རོ། །
་ ཡང་གོང་གི་རྟགས་གསུམ་པ། གཟུགས་མེད་ཀྱི་ཉོན་མོངས་མངོན་དུ་གྱུར་པ་ན་
སེམས་གཉིས་རྙེད་དེ། ཡོངས་ཉམས་ཀྱི་ཚེ་གཟུགས་མེད་ཀྱི་ཉོན་མོངས་པས་དགྲ་བཅོམ་
ལས་ཉམས་པའི་ཚེ་གཟུགས་མེད་ཀྱི་བསྒྲིབས་ལུང་མ་བསྟན་གྱི་སེམས་དང་། སློབ་པའི་
338



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
སེམས་གཉིས་ཅིག་ཆར་རྙེད་པའི་ཕྱིར་ཞེས་འཆད་པ། ཁམས་གསུམ་པ་ཡི་ཉོན་མོངས་
ཅན། དྲུག་དང་དྲུག་དང་གཉིས་རྙེད་དོ། །ཞེས་སོ། །གཟུགས་ཀྱི་དགེ་བའི་སེམས་མངོན་དུ་
གྱུར་པ་ན་སེམས་བཅུ་གཉིས་ནས་སེམས་གསུམ་གསར་དུ་རྙེད་པ་ཡོད་དེ། ཆགས་བྲལ་གྱི་
ཚེ་གཟུགས་ཀྱི་ཉེར་བསྡོགས་མི་ལྕོགས་མེད་ཀྱི་སེམས་མངོན་དུ་གྱུར་པའི་ཚེ། གཟུགས་ཀྱི་
དགེ་བའི་སེམས་གསར་དུ་རྙེད་པའི་ཕྱིར་དང་། བསམ་གཏན་དངོས་གཞི་ཐོབ་པ་ན།
འདོད་གཟུགས་གྱི་སྤྲུལ་སེམས་ལུང་མ་བསྟན་གཉིས་ཀྱང་ཐོབ་པའི་ཕྱིར་རོ་ཞེས་འཆད་པ།
གཟུགས་སྐྱེ་དགེ་ལས་གསུམ་དག་གོ །ཞེས་སོ། །ཡང་སློབ་པའི་སེམས་མངོན་དུ་གྱུར་པ་ན།
སེམས་བཅུ་གཉིས་ལས་སེམས་བཞི་རྙེད་པ་ཡིན་ཏེ། ཉེར་བསྡོགས་མི་ལྕོགས་མེད་ལ་
བརྟེན་ནས་མཐོང་ལམ་སྡུག་བསྔལ་ཆོས་བཟོད་མངོན་དུ་གྱུར་པ་ན། སློབ་པ་ཟག་མེད་ཀྱི་
སེམས་རྙེད། ཉེར་བསྡོགས་མི་ལྕོག་མེད་ཟག་མེད་ལ་རྟེན་ནས་འདོད་ཉོན་དགུ་པ་སྤང་
པའི་ཚེ། རྣམ་གྲོལ་ལམ་དགུ་པ་ལ་ཚངས་རིས་ཀྱི་དངོས་པོའི་སྙོམས་འཇུག་ཐོབ། འདོད་
གཟུགས་ཀྱི་སྤྲུལ་སེམས་ལུང་མ་བསྟན་གཉིས་ཀྱང་རྙེད། བསམ་གཏན་ས་དྲུག་གང་རུང་
གི་ཟག་མེད་ལམ་ལ་བརྟེན་ནས་གཟུགས་ལ་ཆགས་བྲལ་བྱས་པའི་ཚེ། རྣམ་གྲོལ་ལམ་
དགུ་པ་ལ་གཟུགས་མེད་ཀྱི་དགེ་བ་ཡང་གསར་དུ་རྙེད་པའི་ཕྱིར་རོ། །དེ་དག་དགེ་བ་ནི་
གཟུགས་ཀྱི་དགེ་བ་གསར་དུ་མི་རྙེད་དེ། སློབ་པའི་ལམ་བདེན་གྱི་སྔར་རྙེད་ཟིན་པའི་
ཕྱིར་རོ། །འདི་དག་གི་སྐབས་སུ། ཉེར་བསྡོགས་མི་ལྕོགས་མེད་ཀྱི་འདོད་པ་ལ་ཆགས་
བྲལ་བྱས་པའི་ཚེ། སྤྲུལ་སེམས་ལུང་མ་བསྟན་རྣམ་གཉིས་ཐོབ་པར་བཤད་པ་ནི། ཕྱིར་མི་
འོང་ཡིན་ན། དངོས་པོའི་སྙོམས་འཇུག་ཐོབ་པས་ཁྱབ་པའི་གསལ་བྱེད་དུ་སོང་མོད།
བསམ་གཏན་ས་དྲུག་ཟག་མེད་ལ་བརྟེན་ནས། གཟུགས་ལ་ཆགས་བྲལ་བྱས་པའི་རྣམ་
གྲོལ་ལམ་དགུ་པ་ལ་གཟུགས་མེད་ཀྱི་དགེ་བ་རྙེད་པར་བཤད་པ་ནི་དཀའ་སྟེ། དེའི་ཚེ་
གཟུགས་མེད་ཀྱི་ཉེར་བསྡོགས་མ་ཐོབ་པས་དེའི་སྙོམས་འཇུག་ཡང་མ་ཐོབ་པའི་ཕྱིར་རོ། །
339



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འདི་ལ་མཆིམས་བློ་བསམ་གཏན་ས་དྲུག་གང་ཡང་རུང་བས་བསམ་གཏན་བཞི་པ་ལ་
ཆགས་བྲལ་བྱེད་པའི་བར་ཆད་མེད་ལམ་དང་པོ་མངོན་དུ་གྱུར་པ་ན། གཟུགས་མེད་ཀྱི་
ཉེར་བསྡོགས་འདས་མ་འོངས་ཀྱི་ཐོབ་པ་སྐྱེ་ཞེས་འཆད་དེ། བསམ་གཏན་གྱི་བར་ཆད་
མེད་ལམ་གྱི་སྐབས་སུ་གཟུགས་མེད་ཉེར་བསྡོགས་ཐོབ་པ་དཀའ་བར་སྣང་བའི་ཕྱིར་རོ། །
དེ་ལྟར་བཤད་པའི་ལྷག་མའི་སེམས་མངོན་དུ་གྱུར་པ་ན། རང་རང་དེ་ཉིད་ཐོབ་ཀྱི་ལྷག་པོ་
གཞན་མི་རྙེད་དེ། རྒྱུ་མཚན་འཆད་པར་འགྱུར་བའི་ཕྱིར་རོ། །
འོ་ན་ལྷག་མ་དེ་གང་། དེ་ལས་གཞན་མི་རྙེད་པའི་རྒྱུ་མཚན་ཅི་ཞེ་ན། ལྷག་མ་ནི་
དྲུག་སྟེ། འདོད་པའི་དགེ་བ་གཟུགས་མེད་ཀྱི་དགེ་བ་མི་སློབ་པ། ཁམས་གསུམ་གྱི་མ་
བསྒྲིབས་ལུང་མ་བསྟན་གྱི་སེམས་གསུམ་སྟེ་དྲུག་གོ །གཞན་མི་རྙེད་པའི་རྒྱུ་མཚན། དཔེར་
ན་ཡང་དག་པའི་ལྟ་བས་འདོད་པའི་དགེ་བ་ཉིང་མཚམས་སྦྱར་བ་ན་འདོད་པའི་དགེ་བ་
རང་ཉིད་རྙེད་མོད། གཞན་སེམས་བཅུ་གཅིག་པོ་གསར་དུ་མི་རྙེད་དེ། ཁམས་གསུམ་གྱི་
བསྒྲིབས་ལུང་མ་བསྟན་གྱི་སེམས་གསུམ་སྔར་ནས་རྙེད་ཟིན་པའི་ཕྱིར་དང་། མ་བསྒྲིབས་
ལུང་མ་བསྟན་ཕལ་ཆེར་ཐོབ་པ་དང་ལྷན་ཅིག་སྐྱེ་ཞིང་། སྤྲུལ་སེམས་གཉིས་ལ་ཐོབ་པ་སྔར་
སྐྱེས་ཡོད་ཀྱང་དེ་གཉིས་མ་ཐོབ་པའི་ཕྱིར་དང་། ཁམས་གོང་མའི་དགེ་བ་གཉིས་དང་ཟག་
མེད་གཉིས་ཀྱང་མ་ཐོབ་པའི་ཕྱིར་རོ། །དེས་གཞན་ལའང་འགྲེའོ། །དོན་དེ་དག་འཆད་པ་ལ།
སློབ་པ་ལ་བཞི་ལྷག་ལ་དེ། །ཞེས་སོ། །འདི་དག་གི་སྐབས་སུ། དོགས་པ་གནད་ཆེ་བ་ནི་
འདི་ལྟར་དཔྱད་དགོས་ཏེ། ཁམས་གོང་མ་གཉིས་ནས་འདོད་པའི་བར་སྲིད་དུ་ཉིང་
མཚམས་སྦྱོར་བའི་ཚེ། འདོད་པའི་དགེ་བ་སྐྱེས་ཐོབ་དང་འདོད་པའི་བསྒྲིབས་ལུང་མ་
བསྟན་གྱི་ཉོན་མོངས་དང་། མི་དགེ་བ་གསུམ་གྱི་ཐོབ་པ་གསར་དུ་རྙེད་ཅེས་པ་གཅིག་
གཞུང་གི་དངོས་བསྟན་ལ་གསལ་མོད། འོ་ན་ཁམས་གོང་མ་ནས་འདོད་པའི་བར་སྲིད་དུ་
ཉིང་མཚམས་སྦྱོར་ཁ་མའི་ཚེ། འདོད་པའི་སྲིད་པའི་རྟེན་འབྲེལ་མངོན་དུ་བྱས་སམ་མ་བྱས།
340



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བྱས་ན་དེའི་མངོན་དུ་འདོད་པའི་སྲེད་ལེན་གཉིས་ཀྱང་མངོན་དུ་བྱ་དགོས་པས་འདོད་པའི་
བར་སྲིད་དུ་ཉིང་མཚམས་སྦྱར་བའི་ཚེ། འདོད་པའི་ཉོན་མོངས་སྔར་མེད་གསར་ཐོབ་མིན་
པར་ཐལ་ཏེ། འདོད་པའི་བར་སྲིད་དུ་ཉིང་མཚམས་སྦྱོར་བའི་སྔོན་ཁམས་གོང་གི་རྟེན་
ཉིད་ལ། འདོད་པའི་སྲེད་ལེན་གྱི་ཉོན་མོངས་མངོན་དུ་བྱས་ཟིན་པའི་ཕྱིར་རོ། །གལ་ཏེ་
ཁམས་གོང་མ་ནས་འདོད་པའི་བར་སྲིད་དུ་ཉིང་མཚམས་སྦྱོར་བའི་ཚེ། འདོད་པའི་སྲིད་
པའི་རྟེན་འབྲེལ་མངོན་དུ་མ་བྱས་ན། འོ་ན་དེ་ལྟ་བུ་དེས་འདོད་པའི་སྲེད་ལེན་སྲིད་པ་
གསུམ་ནམ་ཞིག་མངོན་དུ་བྱེད། གལ་ཏེ་འདོད་པའི་བར་སྲིད་ནས་སྐྱེ་སྲིད་དུ་ཉིང་མཚམས་
སྦྱོར་བའི་ཚེའོ་སྙམ་ན། འོ་ན་ཁམས་འོག་མ་ནས་གཟུགས་མེད་དུ་སྐྱེ་བ་ལེན་པའི་ཚེ།
གཟུགས་མེད་ཀྱི་སྲིད་པའི་རྟེན་འབྲེལ་མངོན་དུ་བྱས་པའི་དུས་ཞིག་མི་སྲིད་པར་ཐལ།
སྲིད་ལེན་སྲིད་པ་གསུམ་བར་སྲིད་ཀྱི་རྟེན་ལ་མངོན་དུ་བྱེད་དགོས་པ་གང་ཞིག །གཟུགས་
མེད་ཀྱི་ཁམས་སུ་སྐྱེ་བ་ལེན་པ་ལ་བར་སྲིད་མི་དགོས་པའི་ཕྱིར་རོ། །གསུམ་ཆར་ཨེ་དྲན།
གལ་ཏེ་འདོད་གཟུགས་སུ་སྐྱེ་བ་ལེན་པའི་ཚེ། བར་སྲིད་པའི་རྟེན་ལ་དེ་གསུམ་མངོན་དུ་
འགྱུར་ཡང་། གཟུགས་མེད་ན་བར་སྲིད་མེད་པས། འདོད་གཟུགས་གཉིས་ནས་གཟུགས་
མེད་དུ་སྐྱེ་བ་ལེན་པའི་ཚེ། འདོད་གཟུགས་ནས་གཟུགས་མེད་དུ་འཆི་འཕོ་ཁ་མའི་འཆི་
སྲིད་པའི་རྒྱུད་ལ་གཟུགས་མེད་ཀྱི་སྲིད་པའི་རྟེན་འབྲེལ་མངོན་དུ་བྱེད་པས་སྐྱོན་ལས་གྲོལ་
ལོ་སྙམ་ན། དེ་ཙམ་ཐུགས་བདེན་མོད། འོ་ན་འདོད་གཟུགས་ནས་གཟུགས་མེད་དུ་འཆི་
འཕོ་ཀ་མའི་འཆི་སེམས་དེ། དགེ་བ་ཁོ་ནས་བྱེད་རིགས་པར་ཐལ། དེའི་ཚེ་དེའི་རྒྱུད་ལ་
གཟུགས་མེད་ཀྱི་སྲིད་པའི་རྟེན་འབྲེལ་མངོན་དུ་གྱུར་པ་གང་ཞིག །དེའི་སྲིད་པའི་རྟེན་
འབྲེལ་དགེ་བ་ལས་མ་འདས་པའི་ཕྱིར་རོ། །འདོད་པར་ཡང་མི་ནུས་ཏེ། འདོད་གཟུགས་
ནས་གཟུགས་མེད་ཁམས་སུ་འཆི་འཕོ་ཁ་མའི་འཆི་སྲིད་པ་དེའི་རྒྱུད་ལ་མ་བསྒྲིབས་ལུང་མ་
བསྟན་གྱི་སེམས་ཡོད་པའི་ཕྱིར་དང་། མདོར་ན། དེ་ལྟ་བུའི་འཆི་སྲིད་པ་དེའི་རྒྱུད་ལ།
341



ཅན་གྱི་དགོས་པའི་གནད་ཀྱི་དབང་དངོས་བསྟན་གྱི་རིམ་ཡལ་བར་
གངས་ཅན་རིག་བཅུད་ལས།་ མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འདོད་གཟུགས་ཀྱི་དགེ་བའི་སེམས་གཉིས་དང་། འདོད་གཟུགས་ཀྱི་མ་བསྒྲིབས་ལུང་མ་
བསྟན་གྱི་སེམས་གཉིས་ཏེ་བཞི་འབྱུང་བར། སྒྲིབ་པ་ལས་བདུན་དེ་དེ་བཞིན། །ཞེས་པའི་
སྐབས་སུ་བཤད་ཀྱི། དེའི་རྒྱུད་ལ་གཟུགས་མེད་ཀྱི་དགེ་བ་ཡོད་པར་ནི་ཅུང་ཟད་ཀྱང་མ་
བཤད་པའི་ཕྱིར་རོ། །འདི་ལ་རྒྱ་བོད་ཀྱི་མཁས་པ་ཀུན་གྱིས་ཐུགས་གཞིག་ལེགས་པར་
གཞུག་དགོས་ཏེ། མཚུངས་པ་དེ་མ་ཐག་རྐྱེན་གྱི་རྐྱེན་དང་རྐྱེན་ཅན་ལ་སྤྱན་བསྒྲིམས་
བསྒྲིམས་ནས་རྟེན་འབྲེལ་བཅུ་གཉིས་ཀྱི་སྲིད་ལེན་སྲིད་པ་གསུམ་ཡལ་བར་དོར་བ་ལྟ་བུར་
སྣང་བའི་ཕྱིར་རོ་ཞེས་པ་དེ་དག་ནི་གཞུང་དངོས་བསྟན་གྱི་རིམ་པས་བཤད་ཟིན་པ་ཡིན་ལ།
དེ་དག་ལ་དོགས་པའི་གནད་ཀྱི་སྙིང་པོ་ཅུང་ཟད་བསྡུས་ན། མ་འོངས་པ་མི་སྐྱེ་བའི་ཆོས་
ཅན་གྱི་ཡིད་ཀྱི་རྣམ་ཤེས་དེ་ཆོས་ཅན། ཁྱོད་ཁྱོད་རང་དང་མཚུངས་ལྡན་གྱི་སེམས་བྱུང་
འགག་བཞིན་པ་ད་ལྟར་བ་ལ་བྱ་བ་བྱེད་པ་ཡིན་པར་ཐལ། ཁྱོད་དེའི་མཚུངས་ལྡན་གྱི་རྒྱུ་
ཡིན་པའི་ཕྱིར་དང་། ཁྱོད་དེའི་ལྷན་ཅིག་འབྱུང་རྒྱུ་ཡིན་པའི་ཕྱིར། ཁྱབ་སྟེ། རྒྱུ་གཉིས་པོ་
དག་འགག་པ་ལ་བྱ་བ་བྱེད་དོ། །ཞེས་བཤད་པའི་ཕྱིར། འདོད་ན་ཁྱོད་དང་མཚུངས་ལྡན་
གྱི་སེམས་བྱུང་ད་ལྟར་བ་ཡོད་པར་ཐལ་ལོ་ཟེར་ན། གཞུང་དེ་ནི་སྤྱིར་བཏང་བ་ཡིན་གྱི་
དམིགས་བསལ་ལ་ཁྱབ་པ་མི་འཆའ་ཞེས་པ་ལས་འོས་མེད་དམ་སྙམ། དེས་ན། གཉིས་ནི་
རབ་ཏུ་འབྱིན་པར་བྱེད། །ཅེས་པ་དེའང་ལྷན་མཚུངས་ཀྱི་རྒྱུ་གཉིས་པོ་དེས་འབྲས་བུ་
འབྱིན་པར་བྱེད་ན། ད་ལྟར་འབྱིན་པར་བྱེད་དེ། དེས་རང་འབྲས་རང་དང་དུས་མཉམ་དུ་
བསྐྱེད་པར་བྱེད་པའི་ཕྱིར་ཞེས་བསྟན་པ་ཡིན་གྱི། ལྷན་མཚུངས་ཀྱི་རྒྱུ་གཉིས་ལ་རང་
འབྲས་ད་ལྟར་དུ་བསྐྱེད་པས་ཁྱབ་པ་བསྟན་པ་ནི་མ་ཡིན་ཏེ། འདས་མ་འོངས་ཀྱི་མཚུངས་
ལྡན་གྱིས་རང་འབྲས་ད་ལྟར་དུ་མི་བསྐྱེད་པའི་ཕྱིར་རོ། །དེས་ན་ལྷན་མཚུངས་ད་ལྟར་བ་ལ་
རང་འབྲས་ད་ལྟར་དུ་བསྐྱེད་པས་ཁྱབ་ཅེས་ཁས་བླངས་པ་ནི་གནད་དོ། །ཡང་ཟག་བཅས་
ལས་ཀྱི་རྣམ་སྨིན་གྱི་འབྲས་བུ་ཡིན་ན། ཟག་བཅས་ལས་དེའི་ཕྱི་ལོགས་སུ་འབྱུང་བས་
342



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ཁྱབ་པར་ཐལ། རྣམ་སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་
འབྱུང༌། །ཞེས་པ་དེས་དེ་ལྟར་བསྟན་པའི་ཕྱིར། འདོད་ན་མི་དགེ་བའམ། དགེ་བ་ཟག་
བཅས་ལ་མ་འོངས་པའི་རྣམ་སྨིན་གྱི་འབྲས་བུ་མ་འོངས་པ་ཆོས་ཅན། མི་དགེ་བ་མ་འོངས་
པའམ། དགེ་བ་ཟག་བཅས་མ་འོངས་པ་དེའི་ཕྱི་ལོགས་སུ་བྱུང་བར་ཐལ། དེའི་རྣམ་སྨིན་
གྱི་འབྲས་བུ་ཡིན་པའི་ཕྱིར། ཁྱབ་པ་ཁས། རྟགས་ཆོས་ཅན་གྱིས་འགྲུབ། འདོད་ན། མ་
འོངས་པ་ལ་སྔ་ཕྱི་མེད་པར་ཁས་བླངས་པ་དང་འགལ་ཏེ། མ་འོངས་པའི་ལས་ཀྱི་ཕྱི་
ལོགས་སུ་བྱུང་བའི་རྣམ་སྨིན་གྱི་འབྲས་བུ་ཡོད་པའི་ཕྱིར་རོ། །ཅི་སྟེ་ཆོས་ཅན་དེ་མེད་དོ་
སྙམ་ན། དེ་འདྲ་ཡོད་དེ་ལས་བསྟན་པ་ལས། །བར་མ་གཉིས་པོ་མ་སྐྱེས་པའི། །འབྲས་བུ་
མ་འོངས་གསུམ་ཡིན་ནོ། །ཞེས་མ་འོངས་པའི་ལས་ཀྱི་བདག་འབྲས་མ་འོངས་པ་དེའི་རྣམ་
སྨིན་གྱི་འབྲས་བུ་མ་འོངས་པར་བཤད་པའི་ཕྱིར་རོ། །ཡང་གཅིག་ནི་འདས་པས་འབྱིན་
པར་གྱུར། །ཞེས་རྣམ་སྨིན་གྱི་རྒྱུར་གྱུར་པའི་ཟག་བཅས་ལས་ཀྱི་རྣམ་སྨིན་གྱི་འབྲས་བུ་
འབྱིན་པའི་ཚེ། འདས་པའི་ལས་ཁོ་ནས་རྣམ་སྨིན་འབྱིན་པར་བཤད་པ་དེ་མི་འཐད་པར་
ཐལ། མ་འོངས་པའི་ལས་ཀྱི་ཁོ་རང་གི་རྣམ་སྨིན་འབྲས་བུ་འབྱིན་པ་ཡང་ཡོད། ད་ལྟར་
བའི་ལས་ཀྱི་ཁོ་རང་གི་རྣམ་སྨིན་འབྲས་བུ་འབྱིན་པ་ཡང་ཡོད་པའི་ཕྱིར། །
དང་པོ་གྲུབ་སྟེ་མ་འོངས་པའི་ལས་ཀྱི་རྣམ་སྨིན་གྱི་འབྲས་བུ་དེ་མ་འོངས་པའི་ལས་
ཀྱི་རྣམ་སྨིན་གྱི་འབྲས་བུ་ཡིན་པའི་ཕྱིར་ཏེ། དེའི་རྣམ་སྨིན་གྱི་འབྲས་བུ་ཡོད་པའི་ཕྱིར་ཏེ།
དེའི་རྣམ་སྨིན་གྱི་འབྲས་བུ་མ་འོངས་པ་ཡོད་པའི་ཕྱིར། རྟགས་གོང་བཞིན། རྟགས་གཉིས་
པ་གྲུབ་སྟེ། འདུ་བྱེད་རྟེན་འབྲེལ་དེ་ད་ལྟར་བ་གང་ཞིག །དེས་རྣམ་སྨིན་གྱི་འབྲས་བུ་སྐྱེ་
བའི་རྟེན་འབྲེལ་འབྱིན་པ་ཡོད་པའི་ཕྱིར། །དེས་དེ་བསྐྱེད་པ་ཡོད་པའི་ཕྱིར་ཏེ། སྐྱེ་བའི་
རྟེན་འབྲེལ་དེ་ཁོ་རང་གི་རྒྱུར་གྱུར་པའི་འདུ་བྱེད་ཀྱི་རྟེན་འབྲེལ་དང་ད་ལྟར་བའི་བསྐྱེད་
འབྲས་ཡིན་པའི་ཕྱིར་རོ། །ཡང་མིག་ཤེས་སྐད་ཅིག་མ་གཉིས་པ་འདས་མ་ཐག་པ་དེ། མིག་
343



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཤེས་སྐད་ཅིག་དང་པོ་དང་དུས་མཉམ་དུ་བྱུང་བ་ཡིན་པར་ཐལ། དེ་དང་དུས་མཉམ་དུ་
འབྱུང་བ་དང་། དེའི་ཕྱི་ལོགས་སུ་བྱུང་བ་གང་རུང་ཡིན་པའི་ཕྱིར། ཅིག་ཤོས་མ་ཡིན་པའི་
ཕྱིར། དང་པོ་གྲུབ་སྟེ། སྐྱེས་པ་གང་ཞིག །དེའི་སྔ་ལོགས་སུ་མ་བྱུང་བའི་ཕྱིར་རོ། །འདོད་ན།
མིག་ཤེས་སྐད་ཅིག་མ་གཉིས་པ་འདས་མ་ཐག་པ་ཆོས་ཅན། ཁྱོད་མིག་ཤེས་སྐད་ཅིག་མ་
དང་པོ་ད་ལྟར་བའི་བདག་འབྲས་ཡིན་པར་ཐལ། ཁྱོད་དེའི་སྔ་ལོགས་སུ་མ་བྱུང་བ་གང་
ཞིག །ཁྱོད་དེ་ལས་གཞན་ཡིན་པའི་ཕྱིར། ཁྱབ་སྟེ་སྔོན་བྱུང་མ་ཡིན་འདུས་བྱས་ནི། །འདུས་
བྱས་ཁོ་ནའི་བདག་པོའི་འབྲས། །ཞེས་བཤད་པའི་ཕྱིར། འདོད་ན། ད་ལྟར་བའི་འབྲས་
བུར་གྱུར་པའི་འདས་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། འདས་པ་ནི་
ད་ལྟར་བ་ལས་སྔ་བའི་རྒྱུ་མཚན་གྱིས་ད་ལྟར་བའི་འབྲས་བུར་གྱུར་པའི་འདས་པའི་འདུ་
བྱས་གཏན་ནས་མེད་ཅིང་། ད་ལྟར་བའི་འབྲས་བུ་ད་ལྟར་བ་ནི། བདག་འབྲས་དང་སྐྱེས་
བུ་བྱེད་འབྲས་གཉིས་ཁོ་ན་དང་། ད་ལྟར་བའི་འབྲས་བུ་མ་འོངས་པ་ལ་བྲལ་འབྲས་མ་
གཏོགས་པ་འབྲས་བུ་གཞན་བཞི་ཡོད་དོ་ཞེས་ལས་བསྟན་པ་ལས་བཤད་པའི་ཕྱིར་ཏེ། དེ་
ཉིད་ལས། འདས་པའི་ཐམས་ཅད་བཞི་ཡིན་ནོ། །བར་མ་ཡི་ནི་མ་འོངས་པ། །བར་མ་
གཉིས་པོ་མ་སྐྱེས་པའི། །འབྲས་བུ་མ་འོངས་གསུམ་ཡིན་ནོ། །ཞེས་བཤད་པའི་ཕྱིར། དེས་
ན་དེའི་ཚིག་ཟིན་ལ་ཡང་། ད་ལྟར་བའི་དངོས་པོའི་འབྲས་བུ་ད་ལྟར་བ་ལ་བདག་འབྲས་
དང་སྐྱེས་བུ་བྱེད་འབྲས་གཉིས་ཁོ་ན་ཡོད་ཀྱི། རྒྱུ་མཐུན་འབྲས་བུ་དང་རྣམ་སྨིན་འབྲས་བུ་
གཉིས་མེད་པར་བཤད་དེ། བདག་འབྲས་དང་། སྐྱེས་བུ་བྱེད་འབྲས་གཉིས་ལ་རྒྱུ་འབྲས་
དུས་མཉམ་པ་ཡོད། རྒྱུ་མཐུན་འབྲས་བུ་དང་རྣམ་སྨིན་འབྲས་བུ་གཉིས་ལ་རྒྱུ་འབྲས་དུས་
མཉམ་མེད་པའི་ཕྱིར། དེའི་གནད་ཀྱང་། འདས་པ་ལ་སྔ་ཕྱི་ཡོད་ཀྱང་། ད་ལྟར་བ་དང་མ་
འོངས་པ་ལ་སྔ་ཕྱི་མེད་པ་ལ་ཐུག་གོ །དེ་ལྟར་ན་གཞུང་གི་དངོས་བསྟན་ལ་འདས་པའི་
འབྲས་བུ་འདས་ད་ལྟར་བ་འོངས་པ་གསུམ་ཆར་ཡོད་ཅིང་། ད་ལྟར་བའི་འབྲས་བུ་ལ་ད་
344



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ལྟར་བ་དང་མ་འོངས་པ་གཉིས་ཡོད་ཀྱི། ད་ལྟར་བའི་འབྲས་བུ་འདས་པ་མེད་པ་དང་མ་
འོངས་པའི་འབྲས་བུ་མ་འོངས་པ་ཁོ་ན་ཡོད་ཀྱིས། མ་འོངས་པའི་འབྲས་བུ་འདས་ད་ལྟར་
གཉིས་མེད་པ་དང་། ད་ལྟར་བའི་འབྲས་བུ་ད་ལྟར་བ་ཡོད་ཀྱང་། ད་ལྟར་བའི་འབྲས་བུ་ད་
ལྟར་བ་དེ་ལ་བདག་འབྲས་དང་སྐྱེས་བུ་བྱེད་འབྲས་གཉིས་ཁོ་ན་ཡོད་ཀྱི་གཞན་མེད་པ་
དང་། མ་འོངས་པའི་འབྲས་བུ་མ་འོངས་པ་ཡོད་ཀྱང་མ་འོངས་པའི་འབྲས་བུ་མ་འོངས་པ་
དེ་ལ་བདག་འབྲས་སྐྱེས་བུ་བྱེད་འབྲས་རྣམ་སྨིན་འབྲས་བུ་གསུམ་ཁོ་ན་ཡོད་ཀྱི། གཞན་
མེད་པར་བཤད་པ་འདི་དག་སྒྲ་ཇི་བཞིན་སྐྱོང་ཐུབ་ན། ད་ལྟ་བས་ད་ལྟར་བའི་སྐལ་མཉམ་
གྱི་རྒྱུ་མེད་པ་དང་། འདུས་བྱས་ད་ལྟར་བ་གཅིག་གི་སྔ་ལོགས་སུ་བྱུང་བའི་འདུས་བྱས་མ་
འོངས་པ་མེད་པ་དང་། འདུས་བྱས་འདས་པ་ཞིག་གི་སྔ་ལོགས་སུ་བྱུང་བའི་འདུས་བྱས་ད་
ལྟར་བ་དང་མ་འོངས་པ་གཉིས་མེད་པ་དང་། འདུས་བྱས་འདས་པ་ལ་སྔ་ཕྱི་ཡོད་པས་
འདས་པ་ཞིག་གི་སྔ་ཕྱི་བར་གསུམ་དུ་བྱུང་བའི་འདུས་བྱས་འདས་པ་ཞིག་ཁས་ལེན་པ་དང་།
དེ་ལྟར་ཁས་བླངས་པའི་གནད་ཀྱིས་འདས་པ་ལ་སྔ་ཕྱི་ཡོད་པས་འདས་པ་ཐམས་ཅད་དུས་
མི་མཉམ། ད་ལྟར་བ་དང་མ་འོངས་པ་ལ་སྔ་ཕྱི་མེད་པས་ད་ལྟར་བ་ཐམས་ཅད་དུས་མཉམ།
མ་འོངས་པ་ཐམས་ཅད་དུས་མཉམ་ཞེས་པ་ཞིག་གྲུབ་མཐའི་གདོད་ལ་ཁས་བླང་དགོས་པ།
དཔྱོད་ལྡན་གྱིས་དཔྱད་ཅིང་གཞིགས་ན་སེལ་བ་བཞུགས་མོད། རིགས་པས་དཔྱད་ན་གོང་
དུའང་ཅུང་ཟད་བཤད་པ་ལྟར་སྐྱོང་དཀའ་བའི་གོ་ནད་འབྱུང་བ་འདྲ་བསམ་མོ། །གང་
ནའང་གོང་དུ་སྐལ་མཉམ་རྒྱུའི་མཚན་གཞི་འོག་ནས་འཆད་དོ་ཞེས་དམ་བཅས་པ་འདི་དག་
འདིར་གསལ་བར་བཤད་ན། མཉམ་དང་ཁྱད་པར་ཅན་གྱི་མིན། །ཞེས་པའི་སྐབས་སུ་
དཔེར་མཚོན་ན་མཐོང་ལམ་གྱིས་རང་དང་མཉམ་པ་མཐོང་ལམ་གྱི་ལམ་གྱི་སྐལ་མཉམ་གྱི་
རྒྱུ་བྱེད། རང་ལས་ཁྱད་པར་ཅན་ཟག་མེད་སྒོམ་ལམ་དང་མི་སློབ་ལམ་གཉིས་ཀྱི་སྐལ་
མཉམ་གྱི་རྒྱུ་བྱེད། ཟག་མེད་སྒོམ་ལམ་གྱིས་ཟག་མེད་སྒོམ་ལམ་དང་མི་སློབ་ལམ་གཉིས་
345



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཀྱི་སྐལ་མཉམ་གྱི་རྒྱུ་བྱེད། མི་སློབ་ལམ་གྱིས་མི་སློབ་ལམ་ཁོ་ནའི་སྐལ་མཉམ་གྱི་རྒྱུ་བྱེད།
ཅེས་བཤད་པ་འདི་ཚིག་ཟིན་ཁས་མི་ལེན་གྱི། གནད་ངོས་བཟུང་ན། མཐོང་ལམ་ཉན་ཐོས་
དབང་བརྟུལ་གྱི་དད་པའི་རྗེས་འབྲང་གི་རྒྱུད་ཀྱི་མཐོང་ལམ་ད་ལྟར་བ་དེས། དེའི་རྒྱུད་ཀྱི་
མཐོང་ལམ་མ་འོངས་པའི་སྐལ་མཉམ་གྱི་རྒྱུ་བྱེད། དེའི་རྒྱུད་ཀྱི་མཐོང་ལམ་འདས་པ་ཞིག་
གིས་དེའི་རྒྱུད་ཀྱི་མཐོང་ལམ་ད་ལྟར་བ་དང་མ་འོངས་པ་གཉིས་ཆར་གྱི་སྐལ་མཉམ་གྱི་རྒྱུ་
བྱེད་པ་ཡོད་དེ། དེ་བཞིན་དུ་མཐོང་ལམ་ད་ལྟར་བ་ཞིག་གིས་སྒོམ་ལམ་ཟག་མེད་མ་འོངས་
པ་དང་། མི་སློབ་ལམ་ཟག་མེད་མ་འོངས་པ་གཉིས་ཆར་གྱི་སྐལ་མཉམ་གྱི་རྒྱུ་བྱེད། མཐོང་
ལམ་འདས་པ་ཞིག་གིས་ཟག་མེད་སྒོམ་ལམ་ད་ལྟར་བ་དང་མ་འོངས་པ་གཉིས་ཆར་དང་།
མི་སློབ་ལམ་ད་ལྟར་བ་དང་མ་འོངས་པ་གཉིས་ཆར་གྱི་སྐལ་མཉམ་གྱི་རྒྱུ་བྱེད། དེ་བཞིན་
དུ་ཟག་མེད་སྒོམ་ལམ་མ་འོངས་པ་དང༌། མི་སློབ་ལམ་མ་འོངས་པ་གཉིས་ཀྱི་སྐལ་མཉམ་
གྱི་རྒྱུ་བྱེད། ཟག་མེད་སྒོམ་ལམ་འདས་པ་ཞིག་གིས་མི་སློབ་ལམ་ད་ལྟར་བ་དང་མ་འོངས་
པ་གཉིས་ཆར་གྱི་སྐལ་མཉམ་གྱི་རྒྱུ་བྱེད། དེ་བཞིན་དུ་མི་སློབ་ལམ་ད་ལྟར་བ་ཞིག་གིས་མི་
སློབ་ལམ་མ་འོངས་པ་ཞིག་གི་སྐལ་མཉམ་གྱི་རྒྱུ་བྱེད་པ་ཡིན་གྱི་མི་སློབ་ལམ་ད་ལྟར་བའི་
སྐལ་མཉམ་གྱི་རྒྱུ་བྱེད་པའི་མི་སློབ་ལམ་ནི་མེད་དེ། དེ་འདྲའི་མི་སློབ་ལམ་འདས་ད་ལྟར་
མ་འོངས་པ་གང་ཡང་མེད་པའི་ཕྱིར་རོ། །
འོ་ན་འདས་པས་འདས་པའི་སྐལ་མཉམ་གྱི་རྒྱུ་བྱེད་པ་ཡོད་པར་བཤད་པའི་མཚན་
གཞི་ཇི་ལྟ་བུ་སྙམ་ན། མཐོང་ལམ་འདས་པ་དེ་ཟག་མེད་སྒོམ་ལམ་འདས་པའི་སྐལ་མཉམ་
གྱི་རྒྱུ་བྱེད་པ་ལྟ་བུའོ་བྱས་པ་ལ། འོ་ན་མཐོང་ལམ་འདས་པ་དེ་ཟག་མེད་སྒོམ་ལམ་འདས་
པའི་སྔ་ལོགས་སུ་བྱུང་བར་ཁས་ལེན་པ་གཞིར་བཅས། འོ་ན་སྒོམ་ལམ་ཟག་མེད་འདས་པ་
དེ་མཐོང་ལམ་ཟག་མེད་ད་ལྟར་བའི་ཕྱིས་འབྱུང་ངམ་སྔར་འབྱུང་། སྔ་མ་ལྟར་ན་མཐོང་
ལམ་ད་ལྟར་བའི་བདག་འབྲས་སུ་གྱུར་པའི་སྒོ་ལམ་འདས་པ་ཞིག་ཁས་ལེན་དགོས་པས།
346



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ད་ལྟར་བའི་འབྲས་བུ་འདས་པ་ཞིག་ཁས་བླངས་དགོས་པར་འགྱུར་རོ་སྙམ་པའི་དཀའ་
གནད་འབྱུང་བ་ལ་ཇི་ལྟར་ལན་འདེབས། ཡང་ད་ལྟར་བ་ལ་སྔ་ཕྱི་མེད་ན། མཐོང་ལམ་
པའི་རྒྱུད་ཀྱི་མཐོང་ལམ་ད་ལྟར་བ་དང་། མི་སློབ་ལམ་པའི་རྒྱུད་ཀྱི་མི་སློབ་ལམ་པ་ད་ལྟར་
བ་གཉིས་དུས་མཉམ་མི་མཉམ། མཉམ་ན། མཐོང་ལམ་དང་མི་སློབ་ལམ་གཉིས་དུས་
མཉམ་པར་ཐལ་ལོ། །གལ་ཏེ་དེ་གཉིས་ལ་སྔ་ཕྱི་ཡོད་ན། ད་ལྟར་བ་ལ་སྔ་ཕྱི་ཡོད་པར་
ཐལ་ལོ་བྱས་ན་ལན་ཇི་ལྟར་འདེབས། དེ་ལ་འདི་སྐད་ཅེས། ད་ལྟར་བ་ལ་སྔ་ཕྱི་ཡོད་སྲིད་
ནའང་། ད་ལྟར་བས་ད་ལྟར་བའི་སྐལ་མཉམ་གྱི་རྒྱུ་བྱེད་པ་མེད་དེ། མཐོང་ལམ་ད་ལྟར་
བས་མི་སློབ་ལམ་མ་འོངས་པའི་སྐལ་མཉམ་གྱི་རྒྱུ་བྱེད་ཀྱང་། དེ་ད་ལྟར་བའི་སྐལ་མཉམ་
གྱི་རྒྱུ་མི་བྱེད་པའི་ཕྱིར་ཞེས་སྨྲས་ན་ཅུང་ཟད་སྐྱོང་བདེ་བར་སྣང་ངོ་། །འོ་ན་རྒྱལ་སྲས་ལས།
དེ་ཉིད་ཀྱི་ཕྱིར་ད་ལྟར་གྱི་ཡང་ད་ལྟར་གྱི་མཚུངས་པ་དེ་མ་ཐག་པའི་རྐྱེན་དུ་མི་འདོད་དེ། སྔ་
མ་དང་ཕྱི་མ་ཉིད་མེད་པའི་ཕྱིར་རོ། །ཞེས་ད་ལྟར་བས་ད་ལྟར་བའི་མཚུངས་པ་དེ་མ་ཐག་
རྐྱེན་མི་བྱེད་པ་དང་། ད་ལྟར་བ་ལ་སྔ་ཕྱི་མེད་པ་གཉིས་ཆར་གསལ་བར་བསྟན་པ་མ་ཡིན་
ནམ་སྙམ་ན། འདི་ལྟར་བཤད་དེ། ད་ལྟར་བ་ལ་སྔ་ཕྱི་མེད་པ་འདི་དངོས་བསྟན་ཡིན་ཀྱང་
སྐྱོང་དཀའ་བར་སྣང་བས། དེའི་དགོངས་གཞི་ནི་སྐད་ཅིག་སྔ་མ་ད་ལྟར་བ་ཡིན་པའི་ཚེ།
སྐད་ཅིག་ཕྱི་མ་མ་སྐྱེས་པས་ད་ལྟར་བར་མ་སོང༌། སྐད་ཅིག་ཕྱི་མ་ད་ལྟར་བ་ཡིན་པའི་ཚེ།
སྔ་མ་འགགས་པས་ད་ལྟར་བར་མ་སོང་བ་ཙམ་ལ་དགོངས་ཞེས་དགོངས་པ་ཅན་དུ་བཤད་
ནས། ད་ལྟ་བས་ད་ལྟར་བའི་སྐལ་མཉམ་གྱི་རྒྱུ་དང་། མཚུངས་པ་དེ་མ་ཐག་རྐྱེན་མི་བྱེད་པ་
གོང་དུ་བཤད་པ་ལྟར་དགོངས་པ་ཅན་དུ་བྱེད་པའམ། ཡང་ན་དངོས་བསྟན་ལྟར་སྐྱོང་ན།
སྐལ་མཉམ་རྒྱུའི་མཚན་གཞི་ད་ལྟར་བ་བཤད་ཟིན་པ་དེ་ལྟ་བུ་དང་མཚུངས་པ་དེ་མ་ཐག་
རྐྱེན་གྱི་མཚན་གཞི་ཡང་ཤེས་པ་སྐད་ཅིག་དང་པོ་དེ། ཤེས་པ་སྐད་ཅིག་གཉིས་པའི་
མཚུངས་པ་དེ་མ་ཐག་རྐྱེན་ཡིན་ཞེས་ཁས་མ་བླངས་པར། ཤེས་པ་སྐད་ཅིག་དང་པོ་དེ་ཤེས་
347



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པ་སྐད་ཅིག་དང་པོ་མ་འོངས་པའི་མཚུངས་པ་དེ་མ་ཐག་རྐྱེན་དང་། ཤེས་པ་སྐད་ཅིག་
གཉིས་པའི་དུས་སུ་འདས་མ་ཐག་པའི་ཤེས་པ་སྐད་ཅིག་དང་པོ་དེ། ཤེས་པ་སྐད་ཅིག་
གཉིས་པ་ད་ལྟར་བའི་མཚུངས་པ་དེ་མ་ཐག་རྐྱེན་ཡིན་ཞེས་སོགས་གཞན་ལའང་གསལ་
བྱེད་དུ་སྦྱར་ན་བློ་གསལ་དགའ་བ་བསྐྱེད་པར་འགྱུར་རོ། །དེ་ལྟར་གནད་ཤེས་ནས། སྐལ་
མཉམ་རྒྱུའི་མཚན་གཞི་བཅར་ཏེ་བཟུང་ན། མཐོང་ལམ་སྡུག་བསྔལ་ཆོས་བཟོད་ད་ལྟར་བ་
དེ་མ་འོངས་པའི་སྐལ་མཉམ་གྱི་རྒྱུ་དང་། སྡུག་བསྔལ་ཆོས་ཤེས་ཀྱི་དུས་སུ་འདས་མ་ཐག་
པའི་ཆོས་བཟོད་དེས། སྡུག་བསྔལ་ཆོས་ཤེས་ད་ལྟར་བ་དང་། དེ་མ་འོངས་པ་གཉིས་ཆར་
གྱི་སྐལ་མཉམ་གྱི་རྒྱུ་ཡིན་ལ། མཐོང་ལམ་ཆོས་ཤེས་ད་ལྟར་དེ་དེ་མ་འོངས་པའི་སྐལ་
མཉམ་གྱི་རྒྱུ་དང་། མཐོང་ལམ་སྡུག་བསྔལ་རྗེས་བཟོད་ཀྱི་དུས་སུ་འདས་མ་ཐག་པའི་
མཐོང་ལམ་སྡུག་བསྔལ་ཆོས་ཤེས་དེ། མཐོང་ལམ་སྡུག་བསྔལ་རྗེས་བཟོད་འདས་མ་
འོངས་གཉིས་ཆར་གྱི་སྐལ་མཉམ་གྱི་རྒྱུ་ཡིན་ཞིང་མཐོང་ལམ་སྡུག་བསྔལ་ཆོས་ཤེས་ཀྱི་
དུས་སུ་འདས་མ་ཐག་པའི་ཆོས་བཟོད་དེ། མཐོང་ལམ་སྡུག་བསྔལ་རྗེས་བཟོད་ཀྱི་དུས་སུ་
འདས་མ་ཐག་པའི་མཐོང་ལམ་སྡུག་བསྔལ་ཆོས་ཤེས་དེའི་སྐལ་མཉམ་གྱི་རྒྱུ་ཡིན་ནོ། །དེ་
ལྟར་ཤེས་ན། མཐོང་ལམ་གྱི་མཐོང་ལམ་གྱི་སྐལ་མཉམ་གྱི་རྒྱུ་བྱེད་ཚུལ་དང་། འདས་པས་
འདས་མ་འོངས་ད་ལྟར་གསུམ་གྱི་སྐལ་མཉམ་གྱི་རྒྱུ་བྱེད་ཚུལ་ལ་ངེས་པ་རྙེད་པར་
འགྱུར་རོ། །
འོ་ན་མཐོང་ལམ་ཆོས་ཤེས་ཀྱི་དུས་སུ་འདས་མ་ཐག་པའི་མཐོང་ལམ་ཆོས་བཟོད་དེ།
མཐོང་ལམ་ཆོས་ཤེས་མ་འོངས་པའི་སྐལ་མཉམ་གྱི་རྒྱུ་བྱེད་པ་མི་འཐད་དེ། དེ་གཉིས་ཀྱི་
བར་དུ་མཐོང་ལམ་ཆོས་ཤེས་ད་ལྟར་བས་བར་ཆོད་པའི་ཕྱིར་སྙམ་ན། མ་ཁྱབ་སྟེ། མཐོང་
ལམ་གྱི་མི་སློབ་ལམ་གྱི་སྐལ་མཉམ་གྱི་རྒྱུ་བྱེད་པ་མེད་པར་ཐལ། དེ་གཉིས་ཀྱི་བར་དུ་ཟག་
མེད་སྒོམ་ལམ་གྱི་བར་ཆོད་པའི་ཕྱིར་རོ། །དེས་ན་མཐོང་ལམ་ད་ལྟར་བ་དེ་ཟག་མེད་སྒོམ་
348



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
ལམ་མ་འོངས་པ་དང༌། མི་སློབ་ལམ་མ་འོངས་པའི་དུས་སྐལ་མཉམ་གྱི་རྒྱུ་ཡིན་ལ་མཐོང་
ལམ་འདས་པ་དེ། ཟག་མེད་སྒོམ་ལམ་དུས་གསུམ་ཆར་དང་མི་སློབ་ལམ་དུས་གསུམ་ཆར་
གྱི་སྐལ་མཉམ་གྱི་རྒྱུ་ཡིན་ནོ། །དེ་བཞིན་དུ་ཟག་མེད་སྒོམ་ལམ་ད་ལྟར་བ་དེ་མ་འོངས་པ་
དང་མི་སློབ་ལམ་མ་འོངས་པའི་སྐལ་མཉམ་གྱི་རྒྱུ་ཡིན་ལ། ཟག་མེད་སྒོམ་ལམ་འདས་
པ་དེ། མི་སློབ་ལམ་དུས་གསུམ་ཆར་གྱི་སྐལ་མཉམ་གྱི་རྒྱུ་ཡིན་ཞིང་། མི་སློབ་ལམ་ད་ལྟར་
བ་དེ་ནི་མི་སློབ་ལམ་མ་འོངས་པའི་སྐལ་མཉམ་གྱི་རྒྱུ་ཡིན་ནོ། ། །
འོ་ན་མི་སློབ་ལམ་ད་ལྟར་བའི་སྐལ་མཉམ་གྱི་རྒྱུ་བྱེད་པའི་མི་སློབ་ལམ་མེད་དམ་
སྙམ་ན། སྤྱི་ལྡོག་དེ་ལ་མེད་ཀྱང་། ནང་སེལ་ཕྱེ་བ་ལ་ཡོད་པ་སྲིད་དེ། མི་སློབ་ལམ་སྐད་
ཅིག་གཉིས་པའི་དུས་སུ་འདས་མ་ཐག་པའི་མི་སློབ་ལམ་སྐད་ཅིག་མ་དང་པོ་དེ། མི་སློབ་
ལམ་སྐད་ཅིག་མ་གཉིས་པ་ད་ལྟར་བའི་སྐལ་མཉམ་གྱི་རྒྱུ་ཡིན་པའི་ཕྱིར་རོ། །ཡང་ཟག་
མེད་ས་དགུའི་ལམ་ཕན་ཚུན་དུ་སྐལ་མཉམ་གྱི་རྒྱུ་བྱེད་ཚུལ་ཡང་ཤེས་དགོས་ཏེ། ཉན་ཐོས་
ཞུགས་པ་དབང་བརྟུལ་གྱི་རྒྱུད་ཀྱི་མི་ལྕོགས་མེད་ཀྱི་བསྡུས་པའི་སྡུག་བསྔལ་ཆོས་བཟོད་ད་
ལྟར་བ་དེས། ཉན་ཐོས་ཞུགས་པ་དབང་བརྟུལ་གྱི་རྒྱུད་ཀྱི་བསམ་གཏན་བཞི་པའི་དངོས་
གཞིའི་སྙོམས་འཇུག་གིས་བསྡུས་པའི་མཐོང་ལམ་སྡུག་བསྔལ་ཆོས་བཟོད་མ་འོངས་པའི་
སྐལ་མཉམ་གྱི་རྒྱུ་བྱེད། དེའི་རྒྱུད་ཀྱི་མི་ལྕོགས་མེད་ཟག་མེད་གཅིག་གིས་དབང་བརྟུལ་
དེའི་རྒྱུད་ཀྱི་བསམ་གཏན་བཞི་པ་ཟག་མེད་ད་ལྟར་བ་དང་། དེ་མ་འོངས་པ་སྐྱེ་བའི་ཆོས་
ཅན་གྱི་སྐལ་མཉམ་གྱི་རྒྱུ་བྱེད་པ་མི་སྲིད་དེ། མི་ལྕོག་མེད་ལ་གནས་པའི་ཉན་ཐོས་ཞུགས་
པ་དབང་བརྟུལ་དེ། ཉན་ཐོས་ཞུགས་པ་དབང་བརྟུལ་གྱི་རྒྱུད་ཀྱི་བསམ་གཏན་བཞི་པའི་
དངོས་གཞིའི་སྙོམ་འཇུག་ཟག་མེད་མངོན་དུ་འགྱུར་ངེས་པ་མ་ཡིན་པའི་ཕྱིར་རོ། །དེ་
བཞིན་དུ་ཉན་ཐོས་ཞུགས་པ་དབང་བརྟུལ་གྱི་རྒྱུད་ཀྱི་མི་ལྕོགས་མེད་ཀྱིས་བསྡུས་པའི་
མཐོང་ལམ་སྡུག་བསྔལ་ཆོས་བཟོད་ད་ལྟར་བས་ཉན་ཐོས་ཞུགས་པ་དབང་རྣོན་གྱི་རྒྱུད་ཀྱི་
349



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ས་དགུ་གང་རུང་གིས་བསྡུས་པའི་ཞུགས་ལམ་མ་འོངས་པ་མི་སྐྱེ་བའི་ཆོས་ཅན་གཅིག་གི་
སྐལ་མཉམ་གྱི་རྒྱུ་བྱེད་སྲིད་ཀྱི། དེའི་རྒྱུད་ཀྱི་ཞུགས་ལམ་ད་ལྟར་བ་དང་མ་འོངས་པ་སྐྱེ་
བའི་ཆོས་ཅན་གྱི་སྐལ་མཉམ་གྱི་རྒྱུ་བྱེད་པ་མི་སྲིད་དེ། ཞུགས་པ་དབང་བརྟུལ་དེ། ཞུགས་
པ་དབང་རྣོན་གྱི་ལམ་མངོན་དུ་འགྱུར་ངེས་མིན་པའི་ཕྱིར་རོ། །དེས་བསམ་གཏན་བཞི་པ་
ཟག་མེད་གཅིག་གིས་མི་ལྕོགས་མེད་ཟག་མེད་གཅིག་གི་སྐལ་མཉམ་གྱི་རྒྱུ་བྱེད་ཚུལ་ཡང་
ཤེས་པར་ནུས་ཏེ། ཞུགས་པ་དབང་བརྟུལ་གྱི་རྒྱུད་ཀྱི་བསམ་གཏན་བཞི་པས་བསྡུས་པའི་
སྡུག་བསྔལ་ཆོས་བཟོད་ད་ལྟར་བ་དེས་ཞུགས་པ་དབང་བརྟུལ་ལམ་དབང་རྣོན་གྱི་རྒྱུད་ཀྱི་
མི་ལྕོག་མེད་ཀྱིས་བསྡུས་པའི་ཞུགས་ལམ་མ་འོངས་པ་མི་སྐྱེ་བའི་ཆོས་ཅན་གྱི་སྐལ་མཉམ་
གྱི་རྒྱུ་བྱེད་པའི་ཕྱིར་རོ། །
དེས་ཀུན་འགྲོའི་རྒྱུ་ངོས་འཛིན་ཡང་རྟོགས་ནུས་ཏེ། དཔེར་ན་འདོད་པའི་སས་
བསྡུས་ཀྱི་སྡུག་བསྔལ་མཐོང་སྤང་དུ་གྱུར་པའི་ཀུན་འགྲོའི་མ་རིག་པ་དེ། འདོད་པའི་སས་
བསྡུས་ཀྱི་སྡུག་བསྔལ་མཐོང་སྤང་དུ་གྱུར་པའི་འདོད་ཆགས་སོགས་ཀྱི་ཀུན་འགྲོའི་རྒྱུར་
ཐལ། དེ་འདོད་པའི་སས་བསྡུས་ཀྱི་སྤང་བྱ་རིགས་ལྔ་ཆར་གྱི་ཀུན་འགྲོའི་རྒྱུ་ཡིན་པའི་
ཕྱིར་ཏེ། དེ་འདོད་པའི་སས་བསྡུས་ཀྱི་སྤང་བྱ་རིགས་སྔ་ཕྱི་མ་འོངས་པའི་ཀུན་འགྲོའི་རྒྱུ་
ཡིན་པའི་ཕྱིར་ཟེར་ན། མ་ཁྱབ་སྟེ་ཙམ་ཟེར་དགོས། རྩ་བར་འདོད་མི་ནུས་ཏེ་དེ་གཉིས་
དུས་མཉམ་ཡིན་པའི་ཕྱིར་རོ། །དེས་ན་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་
དུ་གྱུར་པའི་མ་རིག་པ་ད་ལྟར་བ་དེ། ཁོ་རང་གི་འབྲས་བུ་འདོད་པའི་སས་བསྡུས་ཀྱི་སྤང་བྱ་
རིགས་ལྔ་མ་འོངས་པ་རྣམས་ཀྱི་སྐལ་མཉམ་གྱི་རྒྱུ་དང༌། འདོད་པའི་སས་བསྡུས་ཀྱི་སྤང་བྱ་
རིགས་ལྔ་རང་རང་དུས་དུ་འདས་མ་ཐག་པའི་འདོད་པའི་སས་བསྡུས་ཀྱི་སྡུག་བསྔལ་
མཐོང་སྤང་གི་མ་རིག་པ་དེ་སྤང་བྱ་རིགས་ལྔ་ད་ལྟར་བ་དེའི་ཀུན་འགྲོའི་རྒྱུ་ཡིན་ཞེས་ཁས་
ལེན་དགོས་སོ། །དེས་ན་མཚུངས་པ་དེ་མ་ཐག་རྐྱེན་བྱེད་ཚུལ་ཡང་བཤད་པར་བྱ་སྟེ། དགེ་
35O



རྒྱུ་འབྲས་རྐྱེན་གསུམ་གྱི་དཀའ་འགྲེལ་བློ་གསལ་མིག་འབྱེད།
བའི་སེམས་ཀྱི་མཇུག་ཐོགས་སུ་མི་དགེ་བའི་སེམས་འབྱུང་བ་ལྟ་བུ་ལ་མཚོན་ན། མི་དགེ་
བའི་སེམས་འབྱུང་ཁ་མའི་དགེ་བའི་སེམས་ད་ལྟར་བ་དེ། རང་འབྲས་མི་དགེ་བའི་སེམས་
མ་འོངས་པའི་མཚུངས་པ་དེ་མ་ཐག་རྐྱེན་དང་། རང་འབྲས་མི་དགེ་བའི་སེམས་དེའི་རང་
དུས་སུ་འདས་མ་ཐག་པའི་དགེ་བའི་སེམས་དེ་རང་འབྲས་མི་དགེ་བའི་སེམས་ད་ལྟར་བ་
དེའི་མཚུངས་པ་དེ་མ་ཐག་རྐྱེན་ཡིན་ནོ་ཞེས་ཁས་བླངས་ནས་སྔ་ཕྱི་ཀུན་ལ་གསལ་བྱེད་དུ་
སྦྱར་ན་ད་ལྟར་བས་ད་ལྟར་བའི་སྐལ་མཉམ་གྱི་རྒྱུ་དང་། མཚུངས་པ་དེ་མ་ཐག་རྐྱེན་མི་བྱེད་
པའི་ཚུལ་ལ་ངེས་པ་རྙེད་ཅིང་སྐྱོང་སླ་བར་འགྱུར་བ་འདི་ཡང་གོང་དུ་བཤད་པའི་ལེགས་
བཤད་དེ་ལས་ལེགས་བཤད་གཞན་གཉིས་པ་ཡིན་ནོ། །བློ་གསལ་ཀུན་གྱིས་གཉིས་པོ་
གང་འཚམས་དང་དུ་བླང་བར་བྱའོ། །འདི་དག་གི་ཞིབ་ཆ་དགོས་ཁག་ཆེ་བ་འདྲ་ཡོད་ཀྱང་
མང་བས་འཇིགས་ཏེ་འདིར་མ་བྲིས་སོ། །ཤེས་ལྡན་བློ་གསལ་ཡོད་ན་ངག་ལས་ཀྱང་
རྟོགས་པར་བྱའོ། །གོང་གི་ས་བཅད་ཕྱི་མ་གཉིས་ཀྱང་སྔར་བཤད་པ་དེ་དག་གི་ཁོངས་སུ་
ཕལ་ཆེར་འཐུས་ལ། བློ་གསལ་དོན་དུ་གཉེར་བ་བྱུང་ན་ཟུར་དུ་ཡང་འཆད་པར་བྱེད་དོ། །
དེ་ལྟར་ཆོས་མངོན་རྒྱུ་འབྲས་རྐྱེན་གསུམ་གྱི་དཀའ་འགྲེལ་ལེགས་པར་བཤད་པ་
འདི་ནི་བློ་གསལ་མཁས་པ་དག་ལ་ཕན་པའི་ཕྱིར་འཇམ་མགོན་བླ་མ་བློ་གྲོས་རྣམ་རྒྱལ་
བའི་གསུང་གི་བདུད་རྩིས་རྣམ་དཔྱོད་ཀྱི་བུམ་པ་ཡོངས་སུ་གང་བ་མངོན་པ་སྨྲ་བ་དབྱངས་
ཅན་གསུང་གི་བྱིན་རླབས་སྙིང་ལ་ཞུགས་པ། མང་དུ་ཐོས་པའི་བཙུན་པ་ཀླུ་སྒྲུབ་ཀྱིས་ས་
སྐྱོང་ཞེས་པ་ཤིང་མོ་བྱའི་ལོ། དཔལ་མཉན་ཡོད་བྱ་རྒོད་གཤོངས་ཞེས་ཡོངས་སུ་གྲགས་
པའི་མཉན་ཡོད་བཀྲ་ཤིས་གསེར་ཁང་འཆི་མེད་ལྷའི་སྐྱེད་ཚལ་ཡངས་པའི་དབུས་ན་མངོན་
པར་མཐོ་བའི་དྲིའི་གཙང་ཁང་ཚེ་རིང་གཡབ་དཀར་དུ་སྦྱར་བ་དགེ་ཞིང་བཀྲ་ཤིས། བློ་
གསལ་ཡོངས་ལ་མཁས་པའི་མིག་བརྒྱན་པར་གྱུར་ཅིག ། །
351



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
༄༅། །ཆོས་མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་
ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་
སྒོ་འབྱེད་ཅེས་བྱ་བ་བཞུགས་སོ། །
བྱམས་པའི་ཁང་བརྩེགས་རྣམ་དཔྱོད་བློ་གྲོས་ཆེ། །བ་གམ་ཆེར་གསལ་རྣམ་མང་
རྒྱལ་སྲས་ཀྱི། །དཀྱིལ་འཁོར་དབུས་ན་མཁས་པའི་རོལ་རྩེད་མཁན། །ཕྱོགས་ལས་རྣམ་
རྒྱལ་དབྱིག་གི་གཉེན་ཁྱོད་རྒྱལ། །འདིར་ནི་ཆོས་མངོན་གཞུང་བརྒྱའི་དཔྱིད། །མངོན་སུམ་
མཐོང་ནས་གཞན་དག་གིས། །སྙིང་གི་བཅུད་དུ་མ་མྱངས་གཏམ། །ལེགས་བཤད་གསར་
པའི་ཁུ་བ་ཐིགས། །སྐལ་བཟང་རྣམ་དཔྱོད་ལྕེ་ལ་རོལ། །མྱོང་བར་འདོད་པས་དགའ་དང་
བདེ། །སྤྲོ་བ་ཆེན་པོས་འདི་ལོང་ལ། །མཁས་པའི་མདུན་སར་ངོམ་པར་མཛོད། ། །
ཅེས་བརྗོད་ནས། འདིར་ཆོས་མངོན་པ་མཛོད་ལ་ཉེ་བར་མཁོ་བའི་སྤང་བྱ་སྤོང་ཚུལ་
གྱི་གནད་ཟབ་མོ་འཆད་པར་བྱེད་པ་ལ། དངོས་དང༌། ཞར་བྱུང་ཉོན་མོངས་ཅན་མ་ཡིན་
པའི་མི་ཤེས་པ་སྤོང་ཚུལ་ལོ། །དང་པོ་ལ། ཐར་ལམ་ལ་མ་ཞུགས་པའི་སྐབས་སུ་སྤོང་ཚུལ་
དང༌། ཐར་ལམ་ལ་ཞུགས་ནས་སྤོང་ཚུལ་གཉིས། དང་པོ་ལ། མདོར་བསྟན་པ་དང་། རྒྱས་
པར་བཤད་པ་གཉིས། དང་པོ་ནི། མཛོད་ལས། ས་གསུམ་ལས་རྒྱལ་བསམ་གཏན་ནམ། །
ཉེར་བསྡོགས་ལས་མཐའི་རྣམ་གྲོལ་ལམ། །གོང་མའི་ཉེ་བར་བསྡོགས་ལས་མིན། །ཞེས་
པའི་གཞུང་ལྟར་བཤད་ན། བསམ་གཏན་དང་པོའི་ཉེར་བསྡོགས་ལ་བརྟེན་ནས་འདོད་
352



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
པའི་ཉོན་མོངས་ལས་རྒྱལ་བ་དང་། བསམ་གཏན་གཉིས་པའི་ཉེར་བསྡོགས་ལ་བརྟེན་
ནས་བསམ་གཏན་དང་པོའི་ཉོན་མོངས་ལས་རྒྱལ་བ་དང་། བསམ་གཏན་གསུམ་པའི་ཉེར་
བསྡོགས་ལ་བརྟེན་ནས་བསམ་གཏན་གཉིས་པའི་ཉོན་མོངས་ལས་རྒྱལ་བའི་ཚེ་ན། དེ་
ལྟར་རྒྱལ་བའི་གང་ཟག་དེ་དབང་བརྟུལ་དད་པའི་རྗེས་འབྲང་ཞིག་ཡིན་ན་འདོད་ཉོན་དགུ་
པ་སྤངས་མ་ཐག་པའི་རྣམ་གྲོལ་ལམ་སོགས་མཐའི་རྣམ་གྲོལ་ལམ་དགུ་པ་དེ་རྣམས་
བསམ་གཏན་དང་པོའི་ཉེར་བསྡོགས་སོགས་ཉེར་བསྡོགས་ཀྱི་ངོ་བོར་སྐྱེ་བ་ཡིན་གྱི་བསམ་
གཏན་དང་པོའི་དངོས་གཞི་སྙོམས་འཇུག་སོགས་དངོས་གཞིའི་ངོ་བོར་མི་སྐྱེ་སྟེ། ཉེར་
བསྡོགས་སུ་གྱུར་པའི་ཚོར་བ་རྣམས་ནི་ཚོར་བ་བཏང་སྙོམས་དང་། བསམ་གཏན་དང་པོ་
གཉིས་པའི་དངོས་གཞིའི་སྙོམས་འཇུག་ཏུ་གྱུར་པའི་ཚོར་བ་རྣམས་ནི་ཚོར་བ་ཡིད་བདེ་དང་
བསམ་གཏན་གསུམ་པའི་དངོས་གཞིའི་སྙོམས་འཇུག་དུ་གྱུར་པའི་ཚོར་བ་ནི་ཚོར་བ་ལྔའི་
ཟླས་ཕྱེ་བའི་ཚོར་བ་བདེ་བ་གང་ཞིག །གང་ཟག་དེ་དབང་པོ་བརྟུལ་བས་ཚོར་བ་བཏང་
སྙོམས་ཚོར་བ་ཡིད་བདེ་སོགས་སུ་སྤོ་མ་ནུས་པའི་ཕྱིར་རོ། ། །
གང་ཟག་དེ་དབང་རྣོན་ཆོས་ཀྱི་རྗེས་འབྲང་ཞིག་ཡིན་ན་ནི། མཐའི་རྣམ་གྲོལ་ལམ་
དགུ་པ་རྣམས་བསམ་གཏན་དང་པོ། གཉིས་པ། གསུམ་པ་གསུམ་གྱི་དངོས་གཞིའི་སྙོམས་
འཇུག་གི་ངོ་བོར་སྐྱེ་སྟེ། ཚོར་བ་བཏང་སྙོམས་རྣམས་ཚོར་བ་ཡིད་བདེ་དང་བདེ་བར་སྤོ་
ནུས་པའི་ཕྱིར་རོ། །དེའི་ཚེ་དབང་བརྟུལ་དེ་དག་གིས་ཀྱང་བསམ་གཏན་དང་པོ་གཉིས་པ་
གསུམ་པ་གསུམ་གྱི་དངོས་གཞི་སྙོམས་འཇུག་ནི་ཐོབ་དགོས་ཏེ། ས་གོང་མའི་ཉེར་
བསྡོགས་ལ་བརྟེན་ནས་འོག་མའི་ཉོན་མོངས་དང་སྙོམས་འཇུག་གི་སྒྲིབ་པ་སྦྲགས་སྤོང་
བྱས་འདུག་པའི་ཕྱིར་རོ། །དེས་ན་དེ་ཐོབ་ཀྱང་མངོན་དུ་མ་བྱས་པ་ཁོ་ན་ཡིན་ནོ། །དེ་ནི།
ས་གསུམ་ལས་རྒྱལ་བསམ་གཏན། ཉེར་བསྡོགས་ལས་མཐའི་རྣམ་གྲོལ་ལམ་ཞེས་པས་
བསྟན་པའོ། །ཡང་ས་གོང་མ་བསམ་གཏན་བཞི་པའི་ཉེར་བསྡོགས་ལ་བརྟེན་ནས་བསམ་
353



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གཏན་གསུམ་པའི་ཉོན་མོངས་ལས་རྒྱལ་བ་དང་། ནམ་མཁའི་ཉེར་བསྡོགས་ལ་བརྟེན་
ནས་བསམ་གཏན་བཞི་པའི་ཉོན་མོངས་ལས་རྒྱལ་བ་ནས་སྲིད་རྩེའི་ཉེར་བསྡོགས་ལ་རྟེན་
ནས་ཅི་ཡང་མེད་ཀྱི་ཉོན་མོངས་ལས་རྒྱལ་བའི་ཚེ། གང་ཟག་དབང་པོ་རྣོ་བརྟུལ་གང་ཡིན་
ཀྱང་བསམ་གཏན་གསུམ་པའི་ཉོན་མོངས་དགུ་པ་སྤངས་མ་ཐག་པའི་རྣམ་གྲོལ་ལམ་
སོགས་མཐའི་རྣམ་གྲོལ་ལམ་རྣམས་བསམ་གཏན་བཞི་པའི་དངོས་གཞིའི་སྙོམས་འཇུག་
སོགས་དངོས་གཞིའི་སྙོམས་འཇུག་གི་ངོ་བོར་སྐྱེ་བ་ཡིན་ཏེ། བསམ་གཏན་བཞི་པ་ཡན་
ཆད་ཀྱི་དངོས་གཞིའི་སྙོམས་འཇུག་དུ་གྱུར་པའི་ཚོར་བ་ཡིན་ན་ཚོར་བ་བཏང་སྙོམས་ཡིན་
པས་ཁྱབ་པའི་གནད་ཀྱིས་ཉེར་བསྡོགས་ཀྱི་ཚོར་བ་རྣམས་དངོས་གཞིའི་ངོ་བོར་གྱུར་བའི་
ཚོར་བ་བཏང་སྙོམས་སུ་སྤོ་ནུས་པའི་ཕྱིར་རོ། །དེས་ན། བསམ་གཏན་བཞི་པའི་ཉེར་
བསྡོགས་ཡན་ཆད་ཀྱིས་འོག་སའི་ཉོན་མོངས་ལས་རྒྱལ་བའི་ཚེ་གོང་སའི་དངོས་གཞིའི་
སྙོམས་འཇུག་ཐོབ་ཅིང་མངོན་དུ་བྱེད་པ་ནི། གང་ཟག་དབང་པོ་རྣོ་བརྟུལ་གང་ཡིན་ཀྱང་ །
ངེས་པ་ཁོ་ན་ཡིན་ནོ་ཞེས་པ་ནི། གོང་མའི་ཉེར་བསྡོགས་ལས་མིན། ཞེས་པའི་གཞུང་དེས་
བསྟན་པ་ཡིན་ནོ། །
གཉིས་པ་རྒྱས་པར་འཆད་པ་ལ། ཅི་ཡང་མེད་མན་ཆད་ཀྱི་མཐོང་སྤང་ཉོན་མོངས་
རྣམས་ཀྱང་འཇིག་རྟེན་པའི་ལམ་ལ་བརྟེན་ནས་མཐོང་ལམ་གྱི་སྔ་རོལ་དུ་སྤངས་ཟིན་པ་
ཞིག་སྲིད་དེ། ལྷག་སྐྱེས་མཐོང་དང་སྒོམ་གཉིས་ཀྱིས། །ཞེས་བཤད་པས་སོ། །དེ་ཡང་སྤོང་
ཚུལ། ཐར་ལམ་དུ་མ་ཞུགས་པའམ་ཞུགས་ཀྱང་མཐོང་ལམ་གྱི་སྔ་རོལ་དུ་ཡིན་ན། ས་དེ་
དང་དེའི་མཐོང་སྒོམ་གྱི་སྤང་བྱ་ཅིག་ཆར་དུ་སྤོང་སྟེ། ཐར་ལམ་དུ་མ་ཞུགས་པའི་གང་ཟག་
གི་རྒྱུད་ཀྱི་ཚངས་རིས་ཀྱི་ཉེར་བསྡོགས་རབ་དབྱེན་ཆུང་ངུ་སྐད་ཅིག་མ་དང་པོ་དེས་འདོད་
ཉོན་དང་པོ་དང་། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་གི་ཉོན་མོངས་ཆེན་
པོའི་ཆེན་པོ། དེ་བཞིན་དུ་འདོད་པའི་སས་བསྡུས་ཀྱི་ཀུན་འབྱུང་། འགོག་པ་ལམ་མཐོང་
354



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
སྤང་ཉོན་མོངས་ཆེན་པོའི་ཆེན་པོ་སོགས་བཞི་སྟེ་ལྔ་པོ་ཐོབ་པ་བཅས་ཅིག་ཆར་དུ་གཅོད་
བཞིན་པའི་བར་ཆད་མེད་ལམ་བྱེད་པ་ནས། རབ་དབྱེན་གསུམ་གྱིས་འདོད་པའི་མཐོང་
སྒོམ་ཆེན་པོ་སྐོར་གསུམ། དགའ་སྡུད་གསུམ་གྱིས་འདོད་པའི་མཐོང་སྒོམ་འབྲིང་གསུམ།
སྦྱོར་མཐའ་ཡིད་བྱེད་གསུམ་གྱིས་འདོད་པའི་སས་བསྡུས་ཀྱི་མཐོང་སྤང་བཞི་དང་སྒོམ་སྤང་
སྟེ་ལྔའི་ཆུང་ངུ་སྐོར་གསུམ་སྤངས་ཏེ་ཚངས་རིགས་ཀྱི་དངོས་གཞིའི་སྙོམས་འཇུག་ཐོབ་པ་
ཡིན་ལ། དེ་ཡང་གང་ཟག་དབང་བརྟུལ་ཡིན་ན། དེའི་རྒྱུད་ཀྱི་རྣམ་གྲོལ་ལམ་དགུ་པ་དེ་
འདོད་ཉོན་དགུ་པ་འདོད་པའི་སས་བསྡུས་ཀྱི་སྡུག་བསྔལ་མཐོང་སྤངས་ཉོན་མོངས་དགུ་པ་
སོགས་བཞི་ཐོབ་པ་དང་བཅས་པ་ཅིག་ཆར་བཅད་མ་ཐག་པའི་ཚངས་རིས་ཀྱི་ཉེར་
བསྡོགས་སྦྱོར་མཐའ་ཡིད་བྱེད་ཆེན་པོའི་ངོ་བོར་སྐྱེ་ཞིང་། དབང་རྣོན་ཡིན་ན། དེ་རྣམས་
སྤངས་མ་ཐག་པའི་ཚངས་རིས་ཀྱི་དངོས་གཞིའི་སྙོམས་འཇུག་གི་ངོ་བོར་སྐྱེ་བ་ནི་ཁྱད་
པར་རོ། །
འདིར་གང་དག་ཐར་ལམ་དུ་མ་ཞུགས་པའི་ཚེ་བར་ཆད་མེད་ལམ་ལ་བརྟེན་ནས།
ཉོན་མོངས་མངོན་གྱུར་པ་སྤངས་ནས། ཐོབ་པ་ནི་འདས་ལམ་ལ་བརྟེན་ནས་གཅོད་དོ་ཞེས་
སྨྲ་བ་ནི། ཆོས་མངོན་པ་འདི་ལ་འདྲིས་ཆུང་བར་ཟད་དེ། དེ་ལྟར་ན་བྱང་སེམས་འཕགས་
པས་ཅི་ཡང་མེད་མན་ཆད་ཀྱི་ཉོན་མོངས་ཀྱི་ཐོབ་པ་སྔར་བཅད་མ་ཟིན་པར་སོང་བས་བྱང་
སེམས་སྒོམ་ལམ་གྱི་སྐབས་སུ་དེ་རྣམས་ཀྱི་ཐོབ་པ་གཅོད་བྱེད་ཀྱི་བར་ཆད་མེད་ལམ་དགུ་
ཚན་རེ་འབྱུང་དགོས་པ་ལས། དང་པོར་མ་ཡིན་སྐད་ཅིག་མ། །སུམ་ཅུ་རྩ་བཞིས་ཐོབ་
ཕྱིར་རོ། །ཞེས་བྱང་སེམས་ཀྱི་བདེན་པ་མངོན་རྟོགས་སྐད་ཅིག་མ་བཅུ་དྲུག་གི་རྗེས་སུ་
སྲིད་ཉོན་དགུ་སྤོང་བའི་བར་ཆད་མེད་ལམ་དགུ་དང་། དེ་སྤངས་པའི་རྣམ་གྲོལ་ལམ་དགུ་
བཤད་ཀྱི། གཞན་གཏན་ནས་མ་བཤད་པའི་ཕྱིར་དང༌། སྤངས་པ་ཡོངས་ཤེས་ཀྱི་སྐབས་
སུ་ཁ་ཆེ་བའི་ལུགས་ལ་བསམ་གཏན་དངོས་གཞིའི་ཐོབ་འབྲས་སུ་གྱུར་པའི་སྤངས་པ་
355་



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཡོངས་ཤེས་ལྔ་བཤད་ཀྱི། གཞན་བཞི་མི་ཆད་པའི་གནད་ཟབ་མོ་ཡང་བློ་གྲོས་ཀྱི་ཁོང་དུ་མ་
ཆུད་པའི་རྣམ་འགྱུར་ཡིན་པའི་ཕྱིར་དང༌། བར་ཆད་མེད་ལམ་ལ་བརྟེན་ནས་སྤང་བྱ་དེ་དང་
དེ་སྤོང་བའི་ཚེ་ན་སྤང་བྱ་དེ་དང་དེ་སྤངས་པའི་སོ་སོར་བརྟགས་འགོག་ཐོབ་པ་ལ། སྤང་བྱ་
དེ་དང་དེའི་ཐོབ་པ་གཅད་དགོས་པའི་གོ་བ་ཙམ་ཡང་མ་ཆགས་པའི་སྐད་ཆ་ཡིན་པའི་ཕྱིར་
དང༌། མཛོད་འགྲེལ་ལས་ཀྱང༌། ཇི་ཙམ་གྱིས་ན་ཉོན་མོངས་པ་སྤངས་པ་ཞེས་བྱ་ཞེས་དྲིས་
ནས། རང་གི་རྒྱུད་ལ་ཡོད་པ་ནི་ཐོབ་པ་ཆད་པས་སོ་ཞེས་ལན་བཏབ་པའི་ཚིག་ཀྱང་རྣ་བས་
མ་ཚོར་འདུག་པའི་ཕྱིར་དང་། སྤང་བྱ་སྤོང་ཚུལ་ལ། སྤང་བྱ་དེ་རང་གི་ངོ་བོའི་སྒོ་ནས་
སྤངས་པ་དང་། འདུན་པའི་འདོད་ཆགས་དང་བྲལ་བའི་ཚུལ་གྱིས་སྤངས་པ་གཉིས་ལས་ཕྱི་
མ་ལ་ཐོབ་པ་གཅད་མི་དགོས་ཀྱང་སྔ་མ་དེ་ལ་ཐོབ་པ་ངེས་པར་གཅད་དགོས་པའི་ཁྱད་
པར་ཙམ་ཡང་མ་ཕྱེད་པའི་སྐྱོན་ཡིན་པའི་ཕྱིར་རོ། །
དེ་ལྟར་ཡིན་མོད་ཀྱི་རྣམ་དཔྱོད་ཀྱི་བློ་གྲོས་ཡོད་པ་དག་གིས་འདི་ལ་དཀའ་གནད་
ཀྱི་འཕྲང་དམ་པོ་ཞིག་ཡོད་པ་བསྒྲལ་དགོས་པ་ནི་འོག་ནས་འཆད་པར་སེམས་སོ། །དེ་ནས་
སྲིད་རྩེའི་ཉེར་བསྡོགས་ལ་བརྟེན་ནས་ཅི་ཡང་མེད་ཀྱི་མཐོང་སྤང་བཞི་དང་སྒོམ་སྤང་ཉོན་
མོངས་ཐོབ་པ་བཅས་པ་ཅིག་ཆར་སྤོང་ཚུལ་ཡང་རིགས་འགྲེ་བ་ཡིན་ཏེ། སྲིད་རྩེའི་ཉེར་
བསྡོགས་སྦྱོར་མཐའ་ཡིད་བྱེད་ཆེན་པོར་གྱུར་པའི་སྒོམ་ལམ་བར་ཆད་མེད་ལམ་ཆེན་པོའི་
ཆེན་པོ་དེས། ཅི་ཡང་མེད་ཀྱི་མཐོང་སྤང་ཉོན་མོངས་ཆུང་ངུའི་ཆུང་ངུ་བཞི་དང་། ཅི་ཡང་
མེད་ཀྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་ཐོབ་པ་དང་བཅས་པ་ཅིག་ཆར་བཅད་ནས།
དེ་བཅད་མ་ཐག་ཏུ། རྣམ་གྲོལ་ལམ་དགུ་པ་དེ་སྲིད་རྩེའི་དངོས་གཞིའི་སྙོམས་འཇུག་གི་ངོ་
བོར་སྐྱེ་བ་ཡིན་པའི་ཕྱིར་རོ། །
མཐོང་ལམ་མན་ཆད་དུ་སྤོང་ཚུལ་གྱི་རྣམ་གཞག་ནི་རྣམ་དཔྱོད་ཡོད་པ་དག་ལ་དེ་
ཙམ་གྱི་འཐུས་ལ། ད་ནི་གཉིས་པ་ཐར་ལམ་དུ་ཞུགས་ནས་མཐོང་ལམ་ཐོབ་པ་ཡན་གྱི་སྤང་
356



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
བྱ་སྤོང་ཚུལ་བཤད་པར་བྱ་སྟེ། དེ་ལ་གཉིས། མཐོང་ལམ་གྱི་གནས་སྐབས་སུ་སྤོང་ཚུལ་
དང༌། སྒོམ་ལམ་གྱི་གནས་སྐབས་སུ་སྤོང་ཚུལ་ལོ། །དང་པོ་ནི། རྒྱུན་ཞུགས་ཞུགས་པ་དང་
ཆགས་བྲལ་སྔོན་སོང་གི་ཕྱིར་འོང་ཞུགས་པ་ལྟ་བུའི་གནས་སྐབས་སུ་སྤོང་ཚུལ་ནི། དེ་ཡང་
སྔར་འདོད་ཉོན་དང་པོ་ཙམ་ཡང་མ་སྤངས་པ་ཞིག་ཡིན་ན་ཚངས་རིས་ཉེར་བསྡོགས་མོས་
པ་ཡིད་བྱེད་དང་། དང་པོ་གཉིས་པ་གསུམ་པ་ཙམ་སྤངས་ན་རབ་དབྱེན་བཞི་དང་། བཞི་པ་
ལྔ་པ་དྲུག་པ་ཙམ་སྤངས་ན་དགའ་སྡུད་དང་། བདུན་པ་བརྒྱད་པ་མན་སྤངས་ན། སྦྱོར་
མཐའ་ཡིད་བྱེད་དུ་གྱུར་པའི་མཐོང་ལམ་བཟོད་པ་བརྒྱད་པོ་དེས། སྤང་བྱ་མཐོང་སྤང་ཉོན་
མོངས་བརྒྱད་ཐོབ་པ་དང་བཅས་ཅིག་ཆར་གཅོད་ཚུལ་གཞན་དང་མཚུངས་པས་རྟོགས་
པར་སླ་ལ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའམ། བྱང་སེམས་འཕགས་པ་
ཞིག་ཡིན་ན། དེ་དག་གི་རྒྱུད་ཀྱི་མཐོང་ལམ་སྡུག་བསྔལ་ཆོས་བཟོད། ཀུན་འབྱུང་ཆོས་
བཟོད། འགོག་པ་ཆོས་བཟོད། ལམ་ཆོས་བཟོད་བཞི་པོ་དེས། སྤང་བྱ་སྤོང་བའི་བྱ་བ་མི་
བྱེད་དེ། འདོད་པའི་སས་བསྡུས་ཀྱི་མཐོང་སྤང་ཉོན་མོངས་ཐོབ་པ་དང་བཅས་པ་མཐོང་
ལམ་གྱི་སྔ་རོལ་དུ་སྤངས་ཟིན་པའི་ཕྱིར། རྗེས་བཟོད་བཞི་པོ་དེས་སྤང་བྱ་སྤོང་བའི་བྱ་བ་
བྱེད་དེ། ཅི་ཡང་མེད་མན་ཆད་ཀྱི་མཐོང་སྤང་ཉོན་མོངས་ཐོབ་པ་དང་བཅས་པ་བཅད་ཟིན་
པ་ཞིག་སྲིད་ན་ཡང་སྲིད་རྩེའི་སས་བསྡུས་ཀྱི་མཐོང་སྤང་ཉོན་མོངས་ཐོབ་པ་དང་བཅས་པ་
ད་གཟོད་གཅད་དགོས་པའི་ཕྱིར་རོ། །འོ་ན་འཕགས་པ་དེའི་རྒྱུད་ལ། ཆོས་བཟོད་བཞི་དང་
ཆོས་ཤེས་བཞི་སྐྱེ་མི་དགོས་པར་ཐལ། དེ་དག་གི་སྤང་བྱ་རྣམས་གོང་དུ་སྤངས་ཟིན་པའི་
ཕྱིར་ཞེས་དོགས་པ་བཀོད་ནས། དེའི་ལན་དུ་མངོན་པ་སྔ་རབས་པ་དག་སྐྱོན་མེད་དེ། དེའི་
རྒྱུད་ལ་རྗེས་བཟོད་བཞི་དང་རྗེས་ཤེས་བཞི་ངེས་པར་སྐྱེ་དགོས་ལ། དེའི་གྲོགས་སུ་ཆོས་
བཟོད་བཞི་དང་ཆོས་ཤེས་བཞི་ཡང་དགོས་པའི་ཕྱིར་གསུང་པ་སྣང་མོད། ཁོ་བོ་ཅག་ནི་
ལན་འདི་ལྟར་འདེབས་ཏེ། འཕགས་པ་དེའི་རྒྱུད་ལ་འདོད་པའི་སས་བསྡུས་ཀྱི་སྤང་བྱ་
357



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
མཐོང་སྤང་སྤོང་རྒྱུ་མེད་ཀྱང་ཆོས་ཤེས་ཆོས་བཟོད་དང་བཅས་པ་ངེས་པར་སྐྱེ་དགོས་ཏེ།
གྲུབ་མཐའ་འདིའི་ལུགས་ཀྱིས་བདེན་པ་རྣམས་ཀྱི་གནས་ལུགས་རིམ་ཅན་དུ་མཐོང་
དགོས་པའི་གནད་ཀྱིས་འདོད་པའི་བདེན་བཞི་རིམ་ཅན་མཐོང་དགོས་ལ། དེ་མཐོང་བའི་
ལམ་ཟག་མེད་ལ་ཆོས་བཟོད་བཞི་དང་ཆོས་ཤེས་བཞི་ཞེས་ཆར་ཕྱེ་ནས་བཞག་པ་ཙམ་ཡིན་
པའི་ཕྱིར་རོ། །ལེགས་པར་བཤད་པ་མིན་ནམ་སོམས་མཛོད་ཅིག །འོན་ཀྱང་གཞན་ལ་མ་
གྲགས་པའི་གནད་འདི་མཐོང་ལམ་སྡུག་བསྔལ་ཆོས་བཟོད་དེ་ལའང་དུས་གསུམ་དུ་དབྱེ་
བའི་ད་ལྟར་བ་དེས་སྤང་བྱ་ད་ལྟར་བ་སྤོང་བའི་བྱ་བ་བྱེད་ཀྱི། འདས་མ་འོངས་གཉིས་པོ་
དེས་མི་བྱེད་དེ། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་སྤོང་། །ཞེས་
བཤད་པའི་ཕྱིར་རོ། །དེ་ལྟར་མཐོང་ལམ་སྡུག་བསྔལ་ཆོས་བཟོད་དེ་ལ་དུས་གསུམ་དུ་
ཡོད་ན། དེ་འདས་མ་འོངས་གཉིས་པོ་དེ་གང་ཟག་སུ་ཞིག་གི་རྒྱུད་ལ་ཡོད་སྙམ་ན། དེ་ལྟར་
སྨྲ་བ་ནི་དཀའ་བ་ཡིན་ཏེ། མཐོང་ལམ་སྡུག་བསྔལ་ཆོས་བཟོད་འདས་པ་ཞིག་དུས་གསུམ་
རྗེས་གྲུབ་ཁས་བླངས་པའི་གནད་ཀྱིས་ཡོད་པར་ཁས་ལེན་ཀྱང་མཐོང་ལམ་སྡུག་བསྔལ་
ཆོས་བཟོད་པའི་རྒྱུད་ལ་ནི་མེད་དེ། དེ་ཟག་མེད་འདས་པའི་ཐོབ་པ་དང་མི་ལྡན་པའི་
ཕྱིར་ཏེ། འཕགས་ནི་དང་པོ་འདས་དང་མིན། །ཞེས་བཤད་པའི་ཕྱིར། མཐོང་ལམ་སྡུག་
བསྔལ་ཆོས་ཤེས་པ་ལ་མཐོང་ལམ་སྡུག་བསྔལ་ཆོས་བཟོད་འདས་པའི་ཐོབ་པ་དང་ལྡན་
ཡང་། དེའི་རྒྱུད་ཀྱི་མཐོང་ལམ་སྡུག་བསྔལ་ཆོས་བཟོད་འདས་པ་ནི་མེད་དེ། དེའི་རྒྱུད་ཀྱི་
མཐོང་ལམ་སྡུག་བསྔལ་ཆོས་བཟོད་མེད་པའི་ཕྱིར། འོ་ན་དེ་གང་ཟག་སུའི་རྒྱུད་ཀྱི་མཐོང་
ལམ་སྡུག་བསྔལ་ཆོས་བཟོད་འདས་པ་དང་ལྡན་པ་གང་ཡིན་དཔྱད་ན་མི་རྙེད་པས་ཟོལ་
འགྲོས་མིན་ནམ་སྙམ་ན། བྱེ་སྨྲ་བ་གྲུབ་མཐའི་རང་སྐྱོན་ལ་འདི་ལྟའི་རིགས་མང་དུ་
འབྱུང་སྟེ། གཟུགས་མེད་ཀྱི་འཕགས་པ་དེ་ལ་གང་ཟག་སུའི་རྒྱུད་ཀྱི་ཟག་མེད་ཀྱི་སྡོམ་པ་
དང་ལྡན་པ་ཡིན་ཞེས་དང་། སངས་རྒྱས་མ་ཐག་པའི་སྟོན་ཤཀ་དེ། གང་ཟག་སུའི་རྒྱུད་ཀྱི་
358



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
འགོག་སྙོམས་དང་ལྡན་པ་ཡིན་ཞེས་དཔྱད་ན། ཁྱེད་ལ་སྨྲ་རྒྱུ་མེད་ལ། དེ་ལ་གང་ཡོད་པ་
འདི་ལ་ཡང་མཚུངས་སོ། །
གཉིས་པ་སྒོམ་ལམ་གྱི་གནས་སྐབས་སུ་སྤོང་ཚུལ་ལ། མདོར་བསྟན་པ་དང་། རྒྱས་
པར་བཤད་པ་གཉིས་ལས། དང་པོ་ནི། མཛོད་ལས། གོང་མའི་ཉེར་བསྡོགས་ལས་མིན།
ཞེས་པའི་འཕྲོ་ལས། འཕགས། །བརྒྱད་ཀྱིས་རང་གོང་ས་ལས་རྒྱལ། །ཟག་མེད་མི་ལྕོགས་
མེད་པ་ཡིས། །ཐམས་ཅད་ལས་ནི་འདོད་ཆགས་བྲལ། །ཞེས་པ་ལྟར་བཤད་ན། འཕགས་
པ་སྟེ་ཟག་མེད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཙམ་ཁྱད་གཉིས། ཟག་
མེད་བསམ་གཏན་གཉིས་པ་ནས། ཅི་ཡང་མེད་ཀྱི་དངོས་གཞི་སྙོམས་འཇུག་གི་བར་གྱི་
ཟག་མེད་བར་ཆད་མེད་ལམ་ལ་བརྟེན་ནས། རང་ས་གོང་སའི་ཉོན་མོངས་ལས་རྒྱལ་བ་
ཞིག་ཡོད་ཀྱི་རང་རང་གི་འོག་ས་ལས་རྒྱལ་དགོས་པ་ནི་མེད་དེ། རང་རང་གི་ཉེར་བསྡོགས་
ལ་བརྟེན་ནས་འོག་སའི་ཉོན་མོངས་སྙོམ་འཇུག་གི་སྒྲིབ་པ་དང་བཅས་པ་ལས་རྒྱལ་ཟིན་
པའི་ཕྱིར་རོ། །དེས་ན་བསམ་གཏན་དང་པོའི་དངོས་གཞི་ཙམ་པོར་གྱུར་པའི་ཟག་མེད་
བར་ཆད་མེད་ལམ་ལ་བརྟེན་ནས། རང་ས་བསམ་གཏན་དང་པོའི་ཉོན་མོངས་ས་དགུ་སྤོང་
བ་ནས། གོང་ས་བསམ་གཏན་གཉིས་པ་ནས་སྲིད་རྩེའི་བར་གྱི་ཉོན་མོངས་པ་སྤོང་བ་ཡོད།
བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ལའང་དེས་འདྲེ། བསམ་
གཏན་གཉིས་པའི་དངོས་གཞིའི་སྙོམས་འཇུག་དུ་གྱུར་པའི་ཟག་མེད་བར་ཆད་མེད་ལམ་
ལ་བརྟེན་ནས། རང་ས་བསམ་གཏན་གཉིས་པའི་ཉོན་མོངས་པ་དང༌། གོང་ས་བསམ་
གཏན་གསུམ་པ་ནས་སྲིད་རྩེའི་བར་གྱི་ཉོན་མོངས་སྤངས་ཏེ་དགྲ་བཅོམ་མངོན་དུ་བྱེད་པ་
ཡོད་ཅིང་། དེས་ན་ཅི་ཡང་མེད་ཀྱི་དངོས་གཞི་སྙོམས་འཇུག་ཏུ་གྱུར་པའི་ཟག་མེད་བར་
ཆད་མེད་ལམ་ལ་བརྟེན་ནས། རང་ས་ཅི་ཡང་མེད་ཀྱི་ཉོན་མོངས་ནས་གོང་སའི་སྲིད་རྩེའི་
ཉོན་མོངས་མན་ཆད་སྤངས་ནས་དགྲ་བཅོམ་པ་ཐོབ་པ་ཞིག་ཡོད་ལ། ཉེར་བསྡོགས་མི་
359



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ལྕོགས་མེད་ཟག་མེད་ལ་བརྟེན་ནས་འདོད་པ་ནས་བཟུང་སྟེ་སྲིད་རྩེའི་བར་གྱི་ཉོན་མོངས་
པ་ཐམས་ཅད་སྤོང་ནུས་པ་ཞིག་ཡོད་དོ་ཞེས་པ་ནི་གཞུང་གི་དངོས་བསྟན་ཏེ་མདོར་བསྟན་
པའོ། ། །
གཉིས་པ་རྒྱས་པར་བཤད་པ་ལ། སྐྱེ་འཕགས་ཀྱི་གང་ཟག་གང་ཡིན་ཀྱང་འདོད་
ཉོན་དགུ་པ་སྤངས་མ་ཐག་པ་དེར། ཚངས་རིས་ཀྱི་དངོས་གཞིའི་སྙོམས་འཇུག་ངེས་པར་
ཐོབ་དགོས་ཏེ། ཚངས་རིས་ཀྱི་ཉེར་བསྡོགས་ལ་བརྟེན་ནས་འདོད་ཉོན་དགུ་སྤོང་བའི་ཚེ།
འདོད་པའི་སྙོམས་འཇུག་གི་སྒྲིབ་པ་དགུའི་ཡང་ཐོབ་པ་གཅོད་པ་ཁོ་ན་ཡིན་གྱི། འདོད་
ཉོན་དགུ་སྤངས་ནས། འདོད་པའི་སྙོམས་འཇུག་གི་སྒྲིབ་པའི་ཐོབ་པ་མ་བཅད་པའི་
འཕགས་པ་འདིར་མ་བཤད་པའི་ཕྱིར། གནད་དེས་ན་དགྲ་བཅོམ་ཞུགས་པ་ལ་ཕྱིར་མི་
འོང་གིས་ཁྱབ་པ་དང༌། ཉོན་ཐོས་དགྲ་བཅོམ་ལ་ཕྱིར་མི་འོང་ཐོབ་དགོས་པར་འགྲེལ་
བཤད་རྣམས་ལས་གསལ་བར་བཤད་པ་ནི། ཅིག་ཆར་བ་ཁས་མི་ལེན་པའི་གནད་དུ་ཤེས་
པར་བྱ་སྟེ། ཅིག་ཆར་བ་ཁས་བླངས་ན། དགྲ་བཅོམ་ཞུགས་པར་གྱུར་པའི་རྒྱུན་ཞུགས་
ཁས་བླང་དགོས་པའི་ཕྱིར་དང༌། ཕྱིར་མི་འོང་མ་ཐོབ་པའི་ཉན་ཐོས་དགྲ་བཅོམ་ཡང་ཁས་
བླང་དགོས་པའི་ཕྱིར་རོ། །དེ་ལྟར་ན་ཕྱིར་མི་འོང་ཡིན་ན་ཚངས་རིས་ཀྱི་དངོས་གཞིའི་
སྙོམས་འཇུག་ངེས་པར་ཐོབ་པས་ཁྱབ་སྟེ། དེ་ཡིན་ན། ཚངས་རིས་ཀྱི་ཉེར་བསྡོགས་ལ་
བརྟེན་ནས་འདོད་ཉོན་དགུ་དང་འདོད་པའི་སྙོམས་འཇུག་གི་སྒྲིབ་པ་དགུ་སྦྲགས་སྤོང་བྱས་
ཏེ་དེའི་ཐོབ་པ་ཡང་བཅད་པས་ཁྱབ་པའི་ཕྱིར་རོ། །དེ་ཙམ་གྱིས་ཚངས་རིས་ཀྱི་དངོས་
གཞིའི་སྙོམས་འཇུག་ཐོབ་མི་ནུས་ན། ནམ་གྱི་ཚེ་ཐོབ་པ་ཡིན་སྨྲ་དགོས་སོ། །འོན་ཀྱང་ཕྱིར་
མི་འོང་ཡིན་ན། ཚངས་རིས་ཀྱི་དངོས་གཞི་སྙོམས་འཇུག་མངོན་དུ་བྱས་པས་ནི་མ་ཁྱབ་སྟེ།
ཕྱིར་མི་འོང་དབང་བརྟུལ་རྣམས་ཀྱིས་འདོན་ཉོན་དགུ་པ་སྤངས་མ་ཐག་ཏུ་ཚངས་རིས་ཀྱི་
དངོས་གཞི་སྙོམས་འཇུག་མངོན་དུ་མ་བྱས་པར་ཚངས་རིས་ཀྱི་ཉེར་བསྡོགས་མི་ལྕོགས་
360



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
མེད་ཆེན་པོར་གྱུར་པའི་རྣམ་གྲོལ་ལམ་དགུ་པ་མངོན་དུ་བྱས་པའི་ཕྱིར་རོ། །དེས་ན་ཕྱིར་མི་
འོང་ལམ་དུ་སྤང་བྱ་སྤོང་བའི་རིམ་པ་རྣམ་གྲངས་འདི་ལྟར་འབྱུང་སྟེ། ཉོན་མོངས་དགུ་པ་
སྤངས་རྗེས། ཚངས་རིས་ཀྱི་ཉེར་བསྡོགས་སྦྱོར་མཐའ་ཡིད་བྱེད་ཆེན་པོར་གྱུར་པའི་ཟག་
མེད་ཀྱི་བར་ཆད་མེད་ལམ་དགུ་ཚན་ཉེར་གཅིག་ལ་བརྟེན་ནས་ཚངས་རིས་ཡན་གྱི་གནས་
ཉེར་གཅིག་གི་ཉོན་མོངས་དགུ་ཚན་ཉེར་གཅིག་སྤངས་ཏེ། དགྲ་བཅོམ་མངོན་དུ་བྱས།
ཚངས་འདུན་ཡན་གྱི་དངོས་གཞིའི་སྙོམས་འཇུག་གཏན་ནས་མ་ཐོབ་པ་གཅིག་ཀྱང་
སྲིད་པ་ནི། ཟག་མེད་ཀྱི་མི་ལྕོགས་མེད་པ་ཡིས། །ཐམས་ཅད་ལས་ནི་འདོད་ཆགས་བྲལ། །
ཞེས་པ་དང་། སྤངས་པ་ཡོངས་ཤེས་ཀྱི་སྐབས་སུ། མི་ལྕོགས་མེད་འབྲས་ཐམས་ཅད་དོ། །
ཞེས་པའི་གཞུང་གིས་བསྟན་ནོ། །ཡངས་ཚངས་མདུན་ཡན་ཆད་ཀྱི་དངོས་གཞི་སྙོམས་
འཇུག་མ་ཐོབ་པར། ཚངས་རིས་ཀྱི་དངོས་གཞི་སྙོམས་འཇུག་ཙམ་ཁྱད་གང་རུང་དུ་གྱུར་
པའི་ཟག་མེད་བར་ཆད་མེད་ལམ་དགུ་ཚན་ཉེར་གཅིག་བསྐྱེད་ནས་ཚངས་རིས་སྲིད་རྩེའི་
བར་གྱི་ཉོན་མོངས་སྤངས་ཏེ་དགྲ་བཅོམ་པ་མངོན་དུ་བྱེད་པ་དང་། དེ་བཞིན་དུ་ཚངས་ཆེན་
ཡན་གྱི་དངོས་གཞིའི་སྙོམས་འཇུག་མ་ཐོབ་པར། ཚངས་མདུན་གྱི་དངོས་གཞིའི་སྙོམས་
འཇུག་གི་ངོར་གྱུར་པའི་ཟག་མེད་བར་ཆད་མེད་ལམ་ལ་བརྟེན་ནས། ཚངས་མདུན་ཡན་
ཆད་ཀྱི་ཉོན་མོངས་སྤངས་ཏེ་དགྲ་བཅོམ་མངོན་དུ་བྱེད་པ་ནས། ཅི་ཡང་མེད་མན་ཆད་ཀྱི་
དངོས་གཞིའི་སྙོམས་འཇུག་ཐོབ་སྲིད་རྩེའི་དངོས་གཞིའི་སྙོམས་འཇུག་མ་ཐོབ་པར་ཅི་ཡང་
མེད་ཀྱི་དངོས་གཞིའི་སྙོམས་འཇུག་ཏུ་གྱུར་པའི་ཟག་མེད་བར་ཆད་མེད་ལམ་ལ་བརྟེན་
ནས་སྲིད་རྩེའི་ཉོན་མོངས་དགུ་སྤངས་ཏེ་དགྲ་བཅོམ་མངོན་དུ་བྱེད་པ་ཡང་ཡོད་པ་ནི།
བརྒྱད་ཀྱིས་རང་གོང་ས་ལས་རྒྱལ། །ཞེས་པས་བསྟན་ཏེ། དེ་གནས་ལ་སྦྱར་ན། ཉི་ཤུས་
རང་གོང་ས་ལས་རྒྱལ། །ཞེས་པ་གཅིག་གི་ཐོབ་པའི་ཕྱིར་ཏེ། ཚངས་རིས་ཀྱི་དངོས་གཞིའི་
སྙོམས་འཇུག་ནས་ཅི་ཡང་མེད་ཀྱི་དངོས་གཞིའི་སྙོམས་འཇུག་གི་བར་ཉི་ཤུ་པོ་དེས་རང་
361



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
གནས་དང་རང་གི་གོང་གནས་ཀྱི་ཉོན་མོངས་སྤང་དགོས་པའི་ཕྱིར་རོ། །བརྒྱད་ཀྱིས་རང་
གོང་ས་ལས་རྒྱལ། །ཞེས་པའི་གནས་འདིས་ཀྱང་། འཇིག་རྟེན་པའི་ལམ་གྱི་སྤང་བྱའི་ཐོབ་
པ་བཅད་ཟིན་པར་གྲུབ་སྟེ། དེ་ལྟ་མ་ཡིན་ན། མཐོང་ལམ་གྱི་སྔ་རོལ་དུ་སྲིད་རྩེའི་དངོས་
གཞིའི་སྙོམས་འཇུག་ཐོབ་ཟིན་པའི་ཕྱིར་མི་འོང་ཞིག་གིས། ཅི་ཡང་མེད་ཀྱི་དངོས་གཞིའི་
སྙོམས་འཇུག་ཟག་མེད་ལ་བརྟེན་ནས་དགྲ་བཅོམ་པའི་འབྲས་བུ་ཐོབ་པའི་ཚེ། ཅི་ཡང་
མེད་ཀྱི་དངོས་གཞིའི་སྙོམས་འཇུག་ཟག་མེད་དུ་གྱུར་པའི་བར་ཆད་མེད་ལམ་ལ་བརྟེན་
ནས། ཅི་ཡང་མེད་མན་ཆད་ཀྱི་ཉོན་མོངས་པའི་ཐོབ་པ་བཅད་པར་ཐལ། དེས་དགྲ་བཅོམ་
པའི་འབྲས་བུ་ཐོབ་པ་ལ་ཉོན་མོངས་པ་དེ་དག་གི་ཐོབ་པ་གཅད་ནི་དགོས། སྔར་མཐོང་
ལམ་གྱི་སྔ་རོལ་དུ་བཅད་མ་ཟིན་པའི་ཕྱིར། འདོད་ན། ཅི་ཡང་མེད་ཀྱི་དངོས་གཞིའི་
སྙོམས་འཇུག་ཏུ་གྱུར་པའི་བར་ཆད་མེད་ལམ་དེས། འོག་སའི་སྤང་བྱ་ལས་ཀྱང་རྒྱལ་བར་
ཐལ། དེས་འོག་སའི་ཉོན་མོངས་པའི་ཐོབ་པ་བཅད་པ་གང་ཞིག །སྒོམ་སྤང་ཉོན་མོངས་ཀྱི་
ཐོབ་པ་རྣམས་སྒོམ་སྤང་དང་། མཐོང་སྤང་ཉོན་མོངས་ཀྱི་ཐོབ་པ་རྣམས་མཐོང་སྤང་ཡིན་
པ་ནི། སྤང་བྱ་མིན་པའི་རྣམ་གཉིས་འདོད། །ཅེས་པའི་གཞུང་གིས་བསྟན་པའི་ཕྱིར་རོ། །
ལན་གྱིས་ཟློག་པར་ནུས་ན་སྨྲ་བའི་དུས་ལ་བབ་བོ། ། །
ཡང་བླུན་པོ་འགའ་ཞིག་གིས། དགྲ་བཅོམ་དབང་རྣོན་གྱིས་ཉོན་མོངས་པའི་ཐོབ་པ་
བཅད་ཀྱང་དབང་བརྟུལ་རྣམས་ཀྱིས་ནི་མ་ཡིན་ཏེ། ཐོབ་པ་དང་ས་བོན་གནད་འདྲ་བས་
ཐོབ་པ་བཅད་ན་དེ་གཏན་ནས་སྤངས་པར་འགྱུར་བའི་ཕྱིར་རོ་ཞེས་ཟེར་རོ། །འོ་ན་དགྲ་
བཅོམ་དབང་བརྟུལ་རྣམས་ཆོས་ཅན། ཁྱོད་ཉོན་མོངས་པའི་ཐོབ་པ་དང་ལྡན་པའི་གང་
ཟག་ཡིན་པར་ཐལ། ཁྱོད་དེའི་ཐོབ་པ་མ་བཅད་པའི་གང་ཟག་ཡིན་པའི་ཕྱིར། འདོད་ན།
ཁྱོད་ཉོན་མོངས་དང་ལྡན་པའི་གང་ཟག་ཡིན་པར་ཐལ་ལོ། །འདོད་ན། ཉོན་མོངས་པ་དང་
ལྡན་པའི་དགྲ་བཅོམ་པ་དེ་ཐོས་པར་གྱུར་ཀྱང་རྣ་བ་དགབ་བོ། །ཡང་དགྲ་བཅོམ་པ་དབང་
362



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
བརྟུལ་ཆོས་ཅན། ཁྱོད་སྤང་བྱ་སྤངས་པའི་གང་ཟག་མ་ཡིན་པར་ཐལ། ཁྱོད་སྒོམ་སྤང་མ་
སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་སྒོམ་སྤང་ཉོན་མོངས་ཀྱི་ཐོབ་པ་མ་བཅད་པའི་
གང་ཟག་ཡིན་པའི་ཕྱིར་རོ། །དེ་ནི་འཕྲོས་པའོ། ། །
ད་ནི་དཀྱུས་མ་བཤད་པར་བྱ་སྟེ། འདོད་ཉོན་དགུ་པ་ཙམ་ལ་ཆགས་བྲལ་སྔོན་སོང་
གི་ཕྱིར་མི་འོང་འགའ་ཞིག་གིས་བདེན་པ་མངོན་རྟོགས་རྫོགས་རྗེས། སྒོམ་ལམ་ཟག་མེད་
བར་ཆད་མེད་ལམ་མངོན་དུ་མ་བྱས་པར། ཚངས་མདུན་ཡན་ཆད་གནས་གོང་མ་གོང་མའི་
ཉེར་བསྡོགས་ཟག་བཅས་ལ་བརྟེན་ནས་ཚངས་རིས་མན་གྱི་གནས་འོག་མ་འོག་མའི་ཉོན་
མོངས་སྙོམས་འཇུག་གི་སྒྲིབ་པ་ཐོབ་པ་དང་བཅས་པ་བཅད་དེ་ཚངས་མདུན་ནས་སྲིད་རྩེའི་
དངོས་གཞིའི་སྙོམས་འཇུག་གི་བར་ཐོབ་པར་བྱས། དེའི་རྗེས་ཅི་ཡང་མེད་སོགས་ཀྱི་དངོས་
གཞིའི་སྙོམས་འཇུག་གམ་ཡང་བསམ་གཏན་གཞི་པའི་རབ་མཐའ་ལ་བརྟེན་ནས་སྲིད་ཉོན་
དགུ་སྤངས་ཏེ་དགྲ་བཅོམ་མངོན་དུ་བྱེད་པ་གཅིག་ཀྱང་ཡོད་དོ། །དེ་ལྟར་དེ་དག་ཀྱང་
འགོག་སྙོམས་ཐོབ་སྟེ་བསམ་གཏན་བཞི་པའི་རབ་མཐའ་ལ་བརྟེན་ནས་དགྲ་བཅོམ་མངོན་
དུ་བྱས་ན་ནི་གཉིས་ཀའི་ཆ་ལས་རྣམ་གྲོལ་ཡིན་ལ། འགོག་སྙོམས་མ་ཐོབ་པར་ཅི་ཡང་
མེད་ཀྱི་དངོས་གཞིའི་སྙོམས་འཇུག་མན་ཆད་ཀྱི་ཟག་མེད་ས་དགུ་གང་ལ་བརྟེན་ནས་དགྲ་
བཅོམ་སྔོན་དུ་བྱས་ཀྱང་ཤེར་རྐྱང་ཁོ་ན་སྟེ། འགོག་ཐོབ་གཉིས་ཀ་ལས་རྣམ་གྲོལ། ཞེས་
བཤད་པས་སོ། །འོ་ན་བསམ་གཏན་བཞི་པའི་རབ་མཐའ་ཐོབ་པའི་ཤེར་རྐྱང་གི་དགྲ་
བཅོམ་པ་སོགས་ཁས་ལེན་དགོས་པས། ཤེར་རྐྱང་གི་དགྲ་བཅོམ་པ་ལ་རྒྱན་མེད་དུ་བཤད་
པ་དང་འགལ་བ་མི་ཡིན་ནམ་སྙམ་ན། དགྲ་བཅོམ་པ་ལ་རྒྱན་བཅས་རྒྱན་མེད་འདི་མངོན་
པ་གོང་མ་ལས་བཤད་ཀྱི། འོག་མ་ན་མེད་མོད་ཡོད་དུ་ཆུག་ཀྱང་། ཤེར་རྐྱང་གི་དགྲ་བཅོམ་
པ་ལ་དངོས་གཞིའི་སྙོམས་འཇུག་མ་ཐོབ་པས་ཁྱབ་པ་དང་རྒྱན་མེད་ཀྱི་དགྲ་བཅོམ་པ་ཡིན་
པས་ཁྱབ་པ་གོང་འོག་གཉིས་ཆར་གྱི་སྐབས་སུ་ཁས་བླང་མི་ནུས་ཏེ། གཉིས་ཀའི་ཆ་ལས་
363



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
རྣམ་གྲོལ་དང་ཤེར་རྐྱང་གི་ཁྱད་པར་འགོག་སྙོམས་ཐོབ་མ་ཐོབ་ཀྱི་དགྲ་བཅོམ་ལ་འཇོག་
པར་གོང་འོག་གཉིས་ཆར་མཐུན་ལ། དེའི་ཚེ་དངོས་གཞིའི་སྙོམས་འཇུག་ཐོབ་ལ་འགོག་
སྙོམས་མ་ཐོབ་པའི་དགྲ་བཅོམ་པ་གོང་འོག་གཉིས་ཆར་གྱི་ལུགས་ལ་ཁས་བླང་དགོས་པའི་
ཕྱིར་ཏེ། གཟུགས་མེད་ཀྱི་རྟེན་ཅན་དགྲ་བཅོམ་ཕལ་ཆེ་བ་ཞིག་གིས་འགོག་སྙོམས་མ་ཐོབ་
པར་གཉིས་ཆར་གྱིས་ཁས་ལེན་པའི་ཕྱིར་ཏེ། འགོག་སྙོམས་ཀྱི་རྟེན་འདོད་གཟུགས་
གཉིས་ལ་ཡོད་ཀྱི་གཟུགས་མེད་ཀྱི་རྟེན་ལ་གསར་ཐོབ་དང་མངོན་གྱུར་གཉིས་ཆར་མེད་
པར་གོང་འོག་གཉིས་ཆར་མཐུན་པའི་ཕྱིར་རོ། །
ད་ནི་དཀའ་བའི་གནད་འདི་དཔྱད་དགོས་ཏེ། འོ་ན། མཐོང་ལམ་གྱི་སྔ་རོལ་འདོད་
ཉོན་བཞི་པ་སྤངས་པའི་རྒྱུན་ཞུགས་རིགས་ནས་རིགས་སྐྱེ་ཞིག་ཁས་ལེན་ནམ་མི་ལེན། མི་
ལེན་ན། རང་འགྲེལ་ལས། སྔོན་རྣམ་པ་གསུམ་མམ་བཞི་སྤངས་པའམ། བདུན་ནམ་
བརྒྱད་སྤངས་པ་ནི་ཇི་སྲིད་དུ་འབྲས་བུ་ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ།
རིགས་ནས་རིགས་སུ་སྐྱེ་བའམ། བར་ཆད་གཅིག་པ་མ་ཡིན་ནོ་ཞེས་བཤད་པ་དང་འགལ།
གལ་ཏེ་ཁས་བླངས་ན། མཐོང་ལམ་གྱི་སྔ་རོལ་དུ་འདོད་ཉོན་བཞི་པ་སྤངས་པའི་རྒྱུན་
ཞུགས་རིགས་ནས་རིགས་སྐྱེ་དེས་རྒྱུན་ཞུགས་རིགས་ནས་རིགས་སྐྱེ་ནམ་ཞིག་ཐོབ་པ་ཡིན་
ཞེས་དཔྱད་ན་འཇིག་སྟེ། དེ་རྒྱུན་ཞུགས་འབྲས་གནས་ཁྱད་པར་ཅན་དུ་མ་གྱུར་བར་དུ་ནི་
རིགས་ནས་རིགས་སྐྱེར་མི་འགྱུར་ལ། དེ་ཚེ་དེ་ལ་རྒྱུན་ཞུགས་འབྲས་གནས་ཁྱད་པར་ཅན་
དུ་གྱུར་པ་ནི་མི་སྲིད་པའི་ཕྱིར་ཏེ། དེས་འདོད་ཉོན་བཞི་པའི་ཐོབ་པ་བཅད་ཟིན་པ་གང་ཞིག །
འདོད་ཉོན་ལྔ་པ་ནི་ཚེ་དེ་ལ་མི་སྤོང་བའི་ཕྱིར་རོ། །དེ་བཞིན་དུ། མཐོང་ལམ་གྱི་སྔ་རོལ་དུ་
འདོད་ཉོན་བརྒྱད་པ་སྤངས་པའི་ཕྱིར་འོང་ཚེ་གཅིག་བར་ཆད་གཅིག་པ་ཡོད་དམ་མེད། །
མེད་ན་གཞུང་སྔ་མ་དེ་དང་འགལ། ཡོད་ན། མཐོང་ལམ་གྱི་སྔ་རོལ་དུ་འདོད་ཉོན་བརྒྱད་
པ་སྤངས་པའི་ཕྱིར་འོང་དེ། ཕྱིར་འོང་ཚེ་གཅིག་བར་ཆད་གཅིག་པར་འགྱུར་པའི་དུས་ཞིག་
364



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
མི་སྲིད་པར་ཐལ། དེ་ཚེ་དེ་ལ་ཕྱིར་འོང་འབྲས་གནས་ཁྱད་པར་ཅན་དུ་གྱུར་བའི་དུས་ཞིག་
མི་སྲིད་པའི་ཕྱིར་ཏེ། དེས་འདོད་ཉོན་བརྒྱད་པ་མན་གྱི་ཐོབ་པ་བཅད་ཟིན་པ་གང་ཞིག །
དེས་ཚེ་དེ་ལ་འདོད་ཉོན་དགུ་པ་མི་སྤོང་བའི་ཕྱིར་ཏེ། དེ་འདོད་པར་ལས་ཉོན་གྱི་སྐྱེ་བ་
གཅིག་ལེན་ངེས་ཀྱི་འཕགས་པ་ཡིན་པའི་ཕྱིར་རོ། །གཞན་ཡང་། མཐོང་ལམ་གྱི་སྔ་རོལ་དུ་
འདོད་ཉོན་ལྔ་པ་སྤངས་པའི་རྒྱུན་ཞུགས་འབྲས་གནས་ཙམ་པོ་ཞིག་ཁས་ལེན་ནམ་མི་ལེན།
མི་ལེན་ན། སྒོམ་པའི་སྤང་བྱ་མ་སྤངས་ན། །འབྲས་བུ་དང་པོ་ལ་ཞུགས་པ། །རྣམ་ལྔའི་
བར་བཅོམ་ཞེས་བཤད་པ་དང་འགལ་ལ། ཁས་ལེན་ན་ནི། དེས་རྒྱུན་ཞུགས་འབྲས་
གནས་ཁྱད་པར་ཅན་ནམ་གྱི་ཚེ་ཐོབ་པར་འགྱུར་ཞེས་འདྲིའོ། །གལ་ཏེ་འདོད་ཉོན་དྲུག་པ་
སྤོང་བཞིན་པའི་བར་ཆད་མེད་ལམ་ལ་གནས་པ་དེའི་ཚེ་ནའོ་ཞེ་ན། མཐོང་ལམ་གྱི་སྔ་རོལ་
དུ་འདོད་ཉོན་ལྔ་པ་སྤངས་ནས་དྲུག་པ་སྤོང་བཞིན་པའི་རྒྱུན་ཞུགས་དེ་ཆོས་ཅན། ཁྱོད་རྒྱུན་
ཞུགས་འབྲས་གནས་ཁྱད་པར་ཅན་མ་ཡིན་པར་ཐལ། ཁྱོད་ཀྱིས་རྒྱུན་ཞུགས་ཀྱི་འབྲས་བུ་
ཙམ་པོ་ཐོབ་ཀྱང་། དེའི་འབྲས་བུ་ཁྱད་པར་ཅན་མ་ཐོབ་པའི་ཕྱིར་ཏེ། རྒྱུན་ཞུགས་ཀྱི་རྟེན་
དེ་ལ། དགེ་སྦྱོང་ཚུལ་འབྲས་ལྷག་པོ་ཅུང་ཟད་ཀྱང་མ་ཐོབ་པའི་ཕྱིར་རོ་སྙམ་ན། འདི་དག་
དཀའ་གནད་ཆེ་བར་སྣང་མོད། ཁོ་བོ་ཅག་འདི་ལྟར་སེམས་ཏེ། འདི་ལ་རྩ་བའི་དངོས་
བསྟན་དང་། འགྲེལ་བཤད་ཀྱི་དགོངས་པ་གཉིས་ལས། རྩ་བ་རང་འགྲེལ་དང་བཅས་པའི་
དགོངས་པ་ལྟར་ན། རྒྱུན་ཞུགས་ཕྱིར་འོང་ཕྱིར་མི་འོང་གི་འབྲས་བུ་གསུམ་ལ་ཙམ་ཁྱད་
གཉིས་གཉིས་སུ་ཕྱེ་ནས། རྒྱུན་ཞུགས་ཀྱི་འབྲས་བུ་ཙམ་པོ་ནི། མཐོང་སྤང་ཀུན་སྦྱོར་
གསུམ་སྤངས་པས་རབ་ཏུ་ཕྱེ་བའི་རྒྱུན་ཞུགས་ཀྱི་ཟག་མེད་ཀྱི་རྣམ་གྲོལ་ལམ་འདུས་བྱས་
དང་འདུས་མ་བྱས་གཉིས་པོ་དེ་ལ་འཇོག་ལ། རྒྱུན་ཞུགས་ཀྱི་འབྲས་བུ་ཙམ་པོ་ཐོབ་རྗེས་སུ།
ཕྱིར་འོང་གི་འབྲས་བུ་ཐོབ་ཕྱིར་དུ་སྔར་མ་སྤངས་པའི་ཉོན་མོངས་སྤོང་བར་ཞུགས་ཏེ། སྤང་
བྱ་ལྷག་མ་གཅིག་སྤངས་པའི་ཟག་མེད་ཀྱི་རྣམ་གྲོལ་ལམ་རྣམ་གཉིས་ལ་རྒྱུན་ཞུགས་ཀྱི་
365



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་བུ་ཁྱད་པར་ཅན་ཞེས་འཇོག་ཅིང་། དེའི་ཚེ་རྒྱུན་ཞུགས་ཀྱི་འབྲས་བུ་ཙམ་པོ་ལ་
གནས་པའི་རྒྱུན་ཞུགས་ལ། རྒྱུན་ཞུགས་འབྲས་གནས་ཙམ་པོ་དང་། རྒྱུན་ཞུགས་ཀྱི་འབྲས་
བུ་ཁྱད་པར་ཅན་ལ་གནས་པའི་རྒྱུན་ཞུགས་ལ་རྒྱུན་ཞུགས་འབྲས་གནས་ཁྱད་པར་ཅན་དུ་
འཇོག་དགོས་པས། དེ་ལྟར་བཞག་པའི་ཚེ་མཐོང་ལམ་གྱི་སྔ་རོལ་དུ་འདོད་ཉོན་བཞི་པ་
སྤངས་པའི་རྒྱུན་ཞུགས་རིགས་ནས་རིགས་སྐྱེ་མི་སྲིད་སྟེ། དེ་ཡོད་ན་མཐོང་ལམ་གྱི་སྔ་རོལ་
དུ་འདོད་ཉོན་བཞི་པ་སྤངས་པའི་རྒྱུན་ཞུགས་རིགས་ནས་རིགས་སྐྱེ་དེས། རྒྱུན་ཞུགས་ཀྱི་
འབྲས་བུ་ཐོབ་རྗེས་སུ་ཚེ་དེ་ལ་འདོད་ཉོན་ལྔ་པ་སྤངས་པ་ཞིག་ཡོད་དགོས་པ་ལས་དེ་འདྲ་
མི་སྲིད་པའི་ཕྱིར་རོ། །དེས་ན་རང་འགྲེལ་དེ་ཅུང་ཁས་བླང་དུ་མི་རུང་ཞིང་། མཐོང་ལམ་གྱི་
སྔ་རོལ་དུ་འདོད་ཉོན་ལྔ་པ་སྤངས་པའི་རྒྱུན་ཞུགས་དེས་ཀྱང་། རྒྱུན་ཞུགས་འབྲས་གནས་
ཁྱད་པར་ཅན་ཐོབ་པ་ཞིག་མི་སྲིད་སྟེ། དེས་འདོད་ཉོན་དྲུག་པ་སྤངས་ནས་ནི་ཕྱིར་འོང་དུ་
འགྱུར་ལ། དེ་མ་སྤངས་བར་དུ་རྒྱུན་ཞུགས་འབྲས་གནས་ཙམ་པོ་ཁོ་ན་ཡིན་པའི་ཕྱིར་རོ། །
དེ་ནི་རྩ་འགྲེལ་དངོས་བསྟན་སྒྲ་ཇི་བཞིན་པ་ཁས་བླངས་ན་སྐྱོན་དེ་ལྟར་འབྱུང་ཞེས་པའི་
དོན་ནོ། །
གཉིས་པ། འགྲེལ་བཤད་ཀྱི་དགོངས་པ་ལྟར་ན། རྒྱུན་ཞུགས་འབྲས་གནས་ཙམ་
པོའི་ངོས་འཛིན་གོང་དང་འདྲ་ལ། རྒྱུན་ཞུགས་འབྲས་གནས་ཁྱད་པར་ཅན་ནི། མཐོང་
ལམ་གྱི་སྔ་རོལ་དུ་འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་ལྟ་བུ་ལ་མཚོན་ན།
དེ ས་ཕྱིར་འོང་གི་འབྲས་བུ་ཐོབ་པའི་ཕྱིར་དུ་འདོད་ཉོན་དང་པོ་སྤོང་བའི་སྦྱོར་བ་ལ་
ཞུགས་ཏེ། འདོད་ཉོན་དང་པོའི་སྦྱོར་བ་གཉེན་པོ་དང་། དེའི་སྤོང་གཉེན་དང་། དེའི་རྟེན་
གཉེན་པོ་དང་། དེའི་ཐག་རིང་གཉེན་པོ་སོགས་ཀྱི་ནང་ནས། མདོར་ན། འདོད་ཉོན་དང་
པོའི་སྦྱོར་བ་གཉེན་པོ་ཐོབ་པ་ནས། རྒྱུན་ཞུགས་འབྲས་གནས་ཁྱད་པར་ཅན་དུ་འཇོག་སྟེ།
འགྲེལ་བཤད་རྒྱལ་པོ་སྲས་ལས། ཇི་སྲིད་དུ་ཉོན་མོངས་པ་མ་སྤངས་པ་སྤང་བའི་ཕྱིར་
366



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
འབྲས་བུ་གཞན་ཐོབ་པར་བྱ་བའི་ཆེད་དུ་སྦྱོར་བ་མི་བྱེད་པ་དེ་སྲིད་དུ་ཞུགས་པ་ཞེས་མི་
བྱའོ། །ཤུགས་ཀྱིས་ན་གང་གི་ཚེ་རབ་ཏུ་སྦྱོར་བ་དེའི་ཚེ་ནི་ཞུགས་པ་ཡིན་ནོ། །ཞེས་བཤད་
པར་འགྱུར་ཏེ་ཞེས་སོགས་དང་། མི་སློབ་ས་དགུ་ལ་བརྟེན་ཏེ། ཞེས་སོགས་ཀྱི་ཕྱིར་མི་འོང་
གི་སྐབས་སུ་ཡང་། རྒྱལ་སྲས་ལས། འབྲས་བུ་དང་འབྲས་བུ་ཁྱད་པར་ཅན་ཞེས་བྱ་བ་ལ།
འབྲས་བུ་ནི་ལན་གཅིག་ཕྱིར་མི་འོང་བའི་འབྲས་བུའོ། །འབྲས་བུ་ཁྱད་པར་ཅན་ནི་སྤོང་
བའི་སྦྱོར་བ་དང་། བར་ཆད་མེད་པ་དང༌། རྣམ་པར་གྲོལ་བ་དང་། ཁྱད་པར་གྱི་ལམ་གྱི་
མཚན་ཉིད་བསམ་གཏན་དང་པོ་ལ་སོགས་པའོ་ཞེས། འོག་མའི་འབྲས་བུ་ཙམ་པོ་ཐོབ་
ནས་འབྲས་བུ་གོང་མ་ཐོབ་པའི་ཕྱིར་དུ་སྔར་མ་སྤངས་པའི་སྤང་བྱ་ཉོན་མོངས་པའི་སྦྱོར་བ་
གཉེན་པོ་ཐོབ་པའི་ཚེ་གོང་མའི་འབྲས་བུ་ལ་ཞུགས་པ་དང་། འོག་མའི་འབྲས་གནས་ཁྱད་
པར་ཅན་དུ་བཤད་འདུག་པའི་ཕྱིར་རོ། །དེ་ལྟར་ཤེས་པའི་ཚེ་མཐོང་ལམ་གྱི་སྔ་རོལ་དུ་
འདོད་ཉོན་བཞི་པ་སྤངས་པའི་རྒྱུན་ཞུགས་རིགས་ནས་རིགས་སྐྱེ་དེ། རྒྱུན་ཞུགས་རིགས་
ནས་རིགས་སྐྱེར་འགྱུར་བའི་དུས་ཡོད་སྟེ། དེས་ཕྱིར་འོང་གི་འབྲས་བུ་ཐོབ་ཕྱིར་དུ་འདོད་
ཉོན་ལྔ་པ་སྤོང་བའི་རིང་བའི་སྦྱོར་བ་གཉེན་པོ་ཐོབ་པའི་ཚེ་ན་དེར་གྱུར་པ་ཡིན་པའི་
ཕྱིར་རོ། །གནད་དེས་ན། མཐོང་ལམ་གྱི་སྔ་རོལ་དུ་འདོད་ཉོན་ལྔ་པ་སྤངས་པའི་རྒྱུན་
ཞུགས་དེ། ཕྱིར་འོང་ཞུགས་པའམ། རྒྱུན་ཞུགས་འབྲས་གནས་ཁྱད་པར་ཅན་དུ་གྱུར་པའི་
དུས་ཡོད་དེ། དེས་ཕྱིར་འོང་ཐོབ་ཕྱིར་དུ་ཞུགས་ཏེ། འདོད་ཉོན་དྲུག་པ་སྤོང་བའི་སྦྱོར་བ་
གཉེན་པོ་ཐོབ་པའི་ཚེ་ན་དེར་གྱུར་པ་ཡིན་པའི་ཕྱིར། དེས་ན་མཐོང་ལམ་གྱི་སྔ་རོལ་དུ་
འདོད་ཉོན་བརྒྱད་པ་སྤངས་པའི་ཕྱིར་འོང་དེས་ཀྱང་། ཕྱིར་འོང་འབྲས་གནས་ཁྱད་པར་
ཅན་ཐོབ་པའི་དུས་ཡོད་དེ། དེས་འདོད་ཉོན་དགུ་པ་སྤོང་བའི་སྦྱོར་བ་གཉེན་པོ་ཐོབ་པའི་ཚེ་
ཕྱིར་མི་འོང་ཞུགས་པ་དང་། ཕྱིར་འོང་འབྲས་གནས་ཁྱད་པར་ཅན་དུ་འཇོག་པའི་ཕྱིར་རོ། །
འོ་ན་ཕྱིར་འོང་དེའི་རྒྱུད་ཀྱི་འདོད་ཉོན་དགུ་པ་སྤོང་བའི་སྦྱོར་བ་གཉེན་པོ་དེ། ཕྱིར་འོང་གི་
367



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་བུ་ཁྱད་པར་ཅན་ཡིན་ནམ་སྙམ་ན། དེ་ནི་མིན་ཏེ། འབྲས་བུ་ཙམ་པོ་དང་ཁྱད་པར་
ཅན་གཉིས་ལ་ཟག་མེད་ཀྱི་རྣམ་གྲོལ་ལམ་དང་འགོག་བདེན་གང་རུང་ཡིན་པ་ཞིག་དགོས་
པའི་ཕྱིར་རོ། ། །
འོ་ན་ཇི་ལྟར་སྙམ་ན། བཤད་པར་བྱ་སྟེ། མཐོང་ལམ་གྱི་སྔ་རོལ་དུ་འདོད་ཉོན་
བརྒྱད་པ་སྤངས་པའི་ཕྱིར་འོང་དེས། འདོད་ཉོན་དགུ་པ་སྤོང་བའི་སྦྱོར་བ་གཉེན་པོ་ཐོབ་
པའི་ཚེ་ན། དེ་ལ་ཕྱིར་འོང་འབྲས་གནས་ཁྱད་པར་ཅན་ཞེས་བྱ་སྟེ། དེས་ཕྱིར་འོང་གི་
འབྲས་བུ་ཙམ་པོ་ཐོབ་རྗེས་སུ་ཕྱིར་མི་འོང་གི་འབྲས་བུ་ཐོབ་ཕྱིར་དུ། འདོད་ཉོན་ལྷག་མ་
སྤོང་བའི་སྦྱོར་བ་གཉེན་པོ་ལ་ཞུགས་པའི་ཕྱིར་རོ། །གནད་དེས་ན་དེའི་རྒྱུད་ཀྱི་ཕྱིར་འོང་གི་
འབྲས་བུ་ཁྱད་པར་ཅན་ཡོད་དེ། འདོད་ཉོན་དགུ་པ་སྤོང་བའི་སྦྱོར་གཉེན་ལ་གནས་པའི་
ཕྱིར་འོང་གི་རྒྱུད་ཀྱི་ཟག་མེད་ཀྱི་རྣམ་གྲོལ་འདུས་མ་བྱས་དེ་ལ་འཇོག་པའི་ཕྱིར་རོ། །འོ་ན།
དེའི་རྒྱུད་ཀྱི་འདོད་ཉོན་དགུ་པ་སྤོང་བའི་སྦྱོར་གཉེན་དེ་ཇི་ལྟ་བུ་སྙམ་ན། དེ་ལ་དངོས་དང་
རྒྱུད་པའི་སྦྱོར་བ་གཉེན་པོ་གཉིས་ལས། འདོད་ཉོན་དགུ་པ་སྤོང་བྱེད་ཀྱི་སྦྱོར་གཉེན་གང་
ཞིག །འདོད་ཉོན་དགུ་པ་སྤོང་བཞིན་པའི་བར་ཆད་མེད་ལམ་དངོས་སུ་འདྲེན་བྱེད་ཀྱི་
མཉམ་བཞག་དེ་ལ་འདོད་ཉོན་དགུ་པའི་དངོས་ཀྱི་སྦྱོར་བ་གཉེན་པོ་དང་། དེ་རྒྱུད་ནས་
འདྲེན་བྱེད་ཀྱི་མཉམ་བཞག་དེ་ལ་དེའི་རྒྱུད་པའི་སྦྱོར་གཉེན་དུ་འཇོག་དགོས་ཏེ། ཉན་ཐོས་
ཀྱི་སྦྱོར་ལམ་ཆོས་མཆོག་ནི་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་གི་དངོས་ཀྱི་
སྦྱོར་གཉེན་དང༌། སྦྱོར་ལམ་གཞན་གསུམ་པོ་དེ། དེའི་རྒྱུད་པའི་སྦྱོར་གཉེན་དུ་བཤད་
འདུག་པའི་ཕྱིར་ཏེ། རྒྱལ་སྲས་ལས། སྦྱོར་བའི་ལམ་ནི། གང་གི་མཇུག་ཐོགས་སུ་བར་
ཆད་མེད་པའི་ལམ་སྐྱེ་བའོ་ཞེས་བཤད་པ་དེའི་ཕྱིར། སྦྱོར་བའི་ལམ་ནི་འཇིག་རྟེན་པའི་
ཆོས་ཀྱི་མཆོག་ཡིན་པར་མངོན་ནོ། །
ལུགས་ལས་ཟློག་པ་བཟོད་པ་ལ་སོགས་པའི་ལམ་གང་ཡིན་པ་དེ་གང་གི་ནང་དུ་
བྱ
368



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
འདུས་པར་བརྗོད་པར་བྱ་ཞེ་ན། སྨྲས་པ་སྦྱོར་བའི་ལམ་ཁོ་ནའི་ནང་དུ་འདུས་ན་འདི་ནི་
སྦྱོར་བའི་ལམ་ཐག་རིང་པོ་ཡིན་པས་དེ་ནི་འཇིག་རྟེན་པའི་ཆོས་ཀྱི་མཆོག་དག་དང་ཁྱད་
པར་དེ་ཡོད་དོ། །སྦྱོར་ལམ་ཆོས་མཆོག་དེ་མཐོང་སྤང་དེའི་ཉེ་བའི་སྦྱོར་གཉེན་དང་། སྦྱོར་
ལམ་གཞན་གསུམ་རིང་བའི་སྦྱོར་གཉེན་དུ་བཤད་པའི་གནད་ཀྱིས། སྒོམ་སྤང་དགུ་ཚན་
རྣམས་ལ་ཡང་སྦྱོར་བའི་ལམ་སོགས་བཞི་བཞི་སྦྱར་དགོས་པའི་ཕྱིར་ཏེ། མཐོང་ལམ་གྱི་སྔ་
རོལ་དུ་འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་ལྟ་བུ་ལ་མཚོན་ན། དེའི་རྒྱུད་
ཀྱི་བཅུ་དྲུག་པ་ལམ་རྗེས་ཤེས་དེ་ནི། རྒྱུན་ཞུགས་ཀྱི་འབྲས་བུ་ཙམ་པོ་དང་རྣམ་གྲོལ་ལམ་
ཡིན་ལ། དེའི་རྒྱུན་དེ་ལ་མཐོང་སྤང་གི་ཐག་རིང་གཉེན་པོའམ་ཁྱད་པར་ལམ་སྐྱེ་ཞིང་། དེ་
ནས་ཕྱིར་འོང་གི་འབྲས་བུ་ཐོབ་ཕྱིར་དུ་ཞུགས་ཏེ། འདོད་ཉོན་དང་པོ་སྤོང་བའི་སྦྱོར་བའི་
ལམ་རྒྱུད་ལ་སྐྱེས་པ་ནས་རྒྱུན་ཞུགས་འབྲས་གནས་ཁྱད་པར་ཅན་དུ་སླེབས་པ་ཡིན་ཏེ།
དེའི་རྒྱུད་ཀྱི་འདོད་ཉོན་དང་པོ་སྤོང་བཞིན་པའི་རབ་དབྱེན་དེ་ནི། དེའི་སྤོང་གཉེན་དང་
བར་ཆད་མེད་ལམ་ཡིན་ལ། དེ་ཐོབ་ཁ་མའི་ཉེར་བསྡོགས་མོས་པ་ཡིད་བྱེད་དེ་དངོས་ཀྱི་
སྦྱོར་བའི་ལམ་དང༌། དེ་ཡང་ཐོབ་ཁ་མའི་མོས་པ་ཡིད་བྱེད་དེ། དེའི་རྒྱུད་པའི་སྦྱོར་བའི་
ལམ་ཡིན་པར་ཁས་བླང་དགོས་པའི་ཕྱིར་རོ། །དེས་གཞན་ལའང་གསལ་བྱེད་མཛོད་ཅིག །
དེ་ལྟར་བཤད་པ་དེ་ནི་རྒྱལ་པོའི་སྲས་ཀྱི་དགོས་པ་རྨ་མེད་པའོ། །
རྩ་འགྲེལ་གྱི་དངོས་བསྟན་ལ་ནི། འོག་མའི་འབྲས་བུ་ཐོབ་ནས་གོང་མའི་ཞུགས་
པར་འཇོག་པ་ལ། སྔར་མ་སྤངས་པའི་སྤང་བྱ་སྤངས་པའི་བྲལ་བ་གསར་ཐོབ་རེ་དགོས་
པར་བཤད་དེ། ཕྱིར་འོང་ཞུགས་པ་འཇོག་པའི་ཚེ། །རྣམ་པ་ལྔ་ཡི་བར་བཅོམ་པ། །གཉིས་
པ་ལ་ནི་ཞུགས་པའང་ཡིན། །ཞེས་དང་། རང་འགྲེལ་ལས། འབྲས་བུ་ལ་གནས་པ་གང་
ཞིག་རྣམ་པ་གཅིག་ནས་ལྔའི་བར་སྤངས་པ་ཡིན་ན། འབྲས་བུ་གཉིས་པ་ལ་ཞུགས་པ་ཡིན་
པར་རིག་པར་བྱའོ། །ཞེས་དང༌། ཕྱིར་མི་འོང་ཞུགས་པ་འཇོག་པའི་ཚེ། ཉེས་ཆ་བདུན་ནམ་
369



གངས་ཅན་རིག་བཅུད་ལས།
མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བརྒྱད་ཟད་པ། །ཚེ་གཅིག་བར་ཆད་གཅིག་པ་དང་། །གསུམ་པ་ལ་ནི་ཞུགས་པའང་ཡིན། །
ཞེས་དང་། རང་འགྲེལ་ལས། རྣམ་པ་བདུན་དང་བརྒྱད་སྤངས་པ་དེ་ནི་འབྲས་བུ་གསུམ་པ་
ལ་ཞུགས་པ་ཡིན་པར་རིག་པར་བྱའོ། །ཞེས་དང་། དགྲ་བཅོམ་ཞུགས་པ་འཇོག་པའི་ཚེ། །
སྲིད་རྩེའི་བར་ཆ་བརྒྱད་ཟད་པ། །དགྲ་བཅོམ་ཉིད་ལ་ཞུགས་པའང་ཡིན། །དགུ་པའི་བར་
ཆད་མེད་ལམ་ཡང་། །ཞེས་དང༌། རང་འགྲེལ་ལས། ཕྱིར་མི་འོང་བ་ཞེས་བྱ་བའི་དབང་དུ་
བྱ་སྟེ། ཡང་ཕྱིར་མི་འོང་བ་དེ་བསམ་གཏན་དང་པོའི་རྣམ་པ་གཅིག་ལས་འདོད་ཆགས་དང་
བྲལ་བ་ནས་བཟུང་སྟེ། སྲིད་པའི་རྩེ་མོའི་རྣམ་པ་བརྒྱད་ཀྱི་བར་སྤངས་པས་དགྲ་བཅོམ་པ་
ཉིད་ལ་ཞུགས་པ་ཡིན་ནོ། །སྲིད་པའི་རྩེ་མོའི་རྣམ་པ་དགུ་པ་སྤོང་བར་བྱེད་པའི་བར་ཆད་
མེད་པའི་ལམ་ལ་གནས་པ་ན་ཡང་དགྲ་བཅོམ་པ་ཉིད་ལ་ཞུགས་པ་ཁོ་ན་ཡིན་ནོ་ཞེས་
གསལ་པོར་བཤད་པའི་ཕྱིར་རོ། །དེས་ན་འདོད་ཉོན་དྲུག་པ་སྤངས་མ་ཐག་པའི་ཕྱིར་འོང་
དེ་དང་། འདོད་ཉོན་དགུ་པ་སྤངས་མ་ཐག་པའི་ཕྱིར་མི་འོང་གཉིས་ནི་འཕགས་པ་སྒོམ་
ལམ་པ་ཡིན་ཀྱང་། ཕྱིར་འོང་འབྲས་གནས་ཁྱད་པར་ཅན་དང༌། ཕྱིར་མི་འོང་འབྲས་གནས་
ཁྱད་པར་ཅན་མ་ཡིན་སྟེ། དེ་གཉིས་ཀྱི་འབྲས་བུ་ཁྱད་པར་ཅན་མ་ཐོབ་པའི་ཕྱིར་རོ། །དེར་
མ་ཟད། ཅི་ཡང་མེད་མན་ཆད་ལ་འདོད་ཆགས་དང་བྲལ་བའི་ཕྱིར་མི་འོང་དབང་རྟུལ་ཞིག་
བསམ་གཏན་གྱི་དངོས་གཞི་སྙོམ་འཇུག་ལ་བརྟེན་ནས། དབང་རྣོན་དུ་དབང་པོ་འཕོས་མ་
ཐག་པ་དེ་ཡང་ཕྱིར་མི་འོང་འབྲས་གནས་ཁྱད་པར་ཅན་མ་ཡིན་ཏེ། དེས་ཕྱིར་མི་འོང་དབང་
བརྟུལ་གྱི་འབྲས་བུ་ཙམ་ཁྱད་གཉིས་ཆར་བཏང་ནས་ཕྱིར་མི་འོང་དབང་རྣོན་གྱི་འབྲས་བུ་
ཙམ་པོ་ཞིག་ཐོབ་པ་ཡིན་པའི་ཕྱིར་རོ། །དེ་ལྟར་ཡང་། འཕེལ་བ་འབྲས་བུ་ཁྱད་པར་ཅན།
བཏང་སྟེ་འབྲས་བུ་ཐོབ་པར་འགྱུར། ཞེས་བཤད་པ་ཡིན་ནོ། །
གཉིས་པ་ཞར་བྱུང་ཉོན་མོངས་ཅན་མ་ཡིན་པའི་མི་ཤེས་པ་སྤོང་ཚུལ་ཡང་། སྤྱིར་
སྤང་བྱ་སྤོང་ཚུལ་ལ་གཉིས་ཏེ། སྤང་བྱ་དེའི་ངོ་བོ་སྤོང་བ་དང་། སྤང་བྱ་དེ་འདུན་པའི་འདོད་
370



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཆགས་དང་བྲལ་བའི་ཚུལ་གྱིས་སྤོང་བ་གཉིས་བཤད་པའི། དང་པོ་ནི་གཉེན་པོ་དེས་སྤང་
བྱ་དེའི་ཐོབ་པ་བཅད་པའི་ཚུལ་གྱིས་སྤོང་བ་དེར་འཇོག་སྟེ། སྤང་བྱ་ཉོན་མོངས་པའི་སྒྲིབ་
པ་སྤོང་བྱེད་ཀྱི་ཟག་བཅས་དང་ཟག་མེད་བར་ཆད་མེད་ལམ་རྣམས་ཀྱིས། སྤང་བྱ་ཉོན་
མོངས་དེ་དང་དེ་ཐོབ་པ་བཅད་པའི་ཚུལ་གྱིས་སྤོང་བ་ལྟ་བུ་འཇོག །
གཉིས་པ་ནི། གཉེན་པོ་དེས་སྤང་བྱ་དེའི་ཐོབ་པ་གཅོད་མི་ནུས་ཀྱང་། སྤང་བྱ་དེ་ལ་
དམིགས་པའི་ཉོན་མོངས་སྤངས་པའི་སྒོ་ནས་སྤང་བྱ་དེ་སྤངས་པར་འཇོག་པ་ཙམ་སྟེ།
དཔེར་ན་འདོད་ཉོན་དགུ་པ་སྤོང་བཞིན་པའི་བར་ཆད་མེད་ལམ་དེས་འདོད་པའི་སས་
བསྡུས་ཀྱི་དགེ་བ་ཟག་བཅས་ལ་དམིགས་པའི་ཉོན་མོངས་སྤོང་བའི་བྱ་བ་བྱེད་པའི་ཆ་ནས།
དེ་སྤོང་བྱེད་ཀྱི་གཉེན་པོར་བཞག་པ་ལྟ་བུ་ལ་བྱེད་དགོས་ཏེ། དཀར་པོ་བསམ་གཏན་
ཆགས་བྲལ་བའི། །བར་ཆད་མེད་ལམ་སྐྱེས་ཐ་མས། །ཞེས་དང་རང་འགྲེལ་ལས། དེའི་
རང་གི་ངོ་བོ་སྤོང་བ་མ་ཡིན་ཏེ། དེ་སྤང་བྱ་ཡང་མངོན་དུ་བྱེད་པའི་ཕྱིར་རོ། །འོ་ན་ཇི་ལྟ་བུ་
ཞེ་ན། དེ་ལ་དམིགས་པའི་ཉོན་མོངས་པ་སྤངས་པའི་ཕྱིར་ཏེ། དེའི་ཕྱིར་ཇི་སྲིད་དུ་དེ་ལ་
དམིགས་པའི་ཉོན་མོངས་པའི་རྣམ་པ་གཅིག་ཡོད་པ་དེ་སྲིད་དུ་དེ་སྤོང་བ་མི་འཐད་དེ། ཞེས་
བཤད་པས་སོ། །དེས་ན་མཁས་པ་ཤཱཀྱའི་མཚན་ལྡན་གྱི་རྗེས་འབྲང་འགའ་ཞིག །ཉོན་
མོངས་པ་ཅན་མ་ཡིན་པའི་མི་ཤེས་པ་ལ་ས་དགུའི་དབྱེ་བས་དགུ་དགུ་བརྒྱད་བཅུ་རྩ་གཅིག་
ཏུ་དབྱེ་བ་ནི་མི་མཁས་པ་ཁོ་ན་ཡིན་ཏེ། དེ་ལ་དེ་ལྟར་ཕྱེ་བ་ལ་དགོས་པ་མེད་པའི་ཕྱིར་ཏེ།
འདོད་ཉོན་དགུ་པ་སྤོང་བཞིན་པའི་བར་ཆད་མེད་ལམ་དེས། འདོད་པའི་སས་བསྡུས་ཀྱི་
ཉོན་མོངས་ཅན་མ་ཡིན་པའི་མི་ཤེས་པ་དང་། འདོད་པའི་སས་བསྡུས་ཀྱི་དགེ་བ་ཟག་
བཅས་དང་། འདོད་པའི་སས་བསྡུས་ཀྱི་མ་བསྒྲིབས་ལུང་མ་བསྟན་རྣམས་འདུན་པའི་
འདོད་ཆགས་དང་བྲལ་བའི་ཚུལ་གྱིས་སྤོང་བ་ཡིན་གྱི། དེ་མན་གྱི་བར་ཆད་མེད་ལམ་
བརྒྱད་ཀྱིས་དེ་རྣམས་སྤོང་བའི་བྱ་བ་བྱེད་པ་མེད་པའི་ཕྱིར། དེ་བཞིན་དུ་སྲིད་ཉོན་དགུ་པ་
37z



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
སྤོང་བཞིན་པའི་བར་ཆད་མེད་ལམ་གྱིས་སྲིད་རྩེའི་སས་བསྡུས་ཀྱི་ཉོན་མོངས་པ་ཅན་མ་
ཡིན་པའི་མི་ཤེས་པ་སོགས་གསུམ་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤོང་
བ་ཡིན་ཏེ། བར་ཆད་མེད་ལམ་སྔ་མ་བརྒྱད་ཀྱིས་སྲིད་རྩེའི་སས་བསྡུས་ཀྱི་ཉོན་མོངས་ཅན་
མ་ཡིན་པའི་མི་ཤེས་པའི་ཆ་ཤས་སྤོང་བ་མི་བྱེད་དེ། དེ་ལྟར་སྤོང་བར་མ་བཤད་པའི་
ཕྱིར་རོ། །དེ་ལྟར་ཡང་ཟག་པ་དང་བཅས་པ་ཉོན་མོངས་ཅན་མ་ཡིན་པ་རྣམས་ནི། རང་
རང་གི་རྣམ་པར་གྲོལ་བའི་ལམ་དགུ་པ་ལ་སྤོང་བར་འགྱུར་རོ་ཞེས་བཤད་པའི་ཕྱིར་དང་།
དགུ་པའི་སེམས་པ་གང་ཡིན་པ། དེ་ནི་དཀར་ནག་ཟད་བྱེད་ཡིན། །ཞེས་འདོད་ཉོན་དགུ་
པ་སྤོང་བའི་བར་ཆད་མེད་ལམ་དགུ་པ་དེ་འདོད་པའི་སས་བསྡུས་ཀྱི་དགེ་བ་ཟག་བཅས་
སྤོང་བྱེད་ཀྱི་གཉེན་པོར་བཤད་ནས། བར་ཆད་མེད་ལམ་སྔ་མ་བརྒྱད་དེ་ལྟར་མ་བཤད་
པའི་ཕྱིར་དང༌། དཀར་པོ་བསམ་གཏན་ཆགས་བྲལ་བའི། །བར་ཆད་མེད་ལམ་སྐྱེས་ཐ་
མས། །ཞེས་བསམ་གཏན་བཞི་པའི་ཉོན་མོངས་སྤོང་བའི་བར་ཆད་མེད་ལམ་དགུ་པ་དེ།
བསམ་གཏན་བཞི་པོ་རང་རང་གི་དགེ་བ་ཟག་བཅས་སྤོང་བྱེད་ཀྱི་གཉེན་པོར་བཤད་ནས།
བར་ཆད་མེད་ལམ་སྔ་མ་བརྒྱད་དེ་ལྟར་མ་བཤད་པའི་ཕྱིར་རོ། །དེས་ན། ས་དགུ་པོ་རང་
རང་གི་ཉོན་མོངས་དགུ་པ་སྤོང་བའི་བར་ཆད་མེད་ལམ་དེ། ས་དགུ་པོ་རང་རང་གི་ཉོན་
མོངས་པ་ཅན་མ་ཡིན་པའི་མི་ཤེས་པ་སྤོང་བྱེད་ཀྱི་གཉེན་པོ་ཡིན་ཏེ། ས་དགུ་པོའི་ཉོན་
མོངས་དགུ་པ་སྤངས་པའི་རྣམ་གྲོལ་ལམ་ཐ་མའི་ཚེ་དེ་རྣམས་འདུན་པའི་འདོད་ཆགས་
བྲལ་བའི་ཚུལ་གྱིས་སྤངས་ཟིན་པའི་ཕྱིར་རོ། །འོན་ཀྱང་ཁྱད་འདི་ཡོད་དེ། ཉན་རང་གི་
རྒྱུད་ཀྱི་སྲིད་ཉོན་སྤོང་བའི་བར་ཆད་མེད་ལམ་དགུ་པ་དེ། སྲིད་རྩེའི་སས་བསྡུས་ཀྱི་ཉོན་
མོངས་པ་ཅན་མ་ཡིན་པའི་མི་ཤེས་པ་ངོ་བོའི་སྒོ་ནས་སྤོང་བར་མི་ནུས་ཀྱི། བྱང་སེམས་ཀྱི་
རྒྱུད་ཀྱི་སྲིད་ཉོན་སྤོང་བའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེས་དེ་ངོ་བོ་སྒོ་ནས་སྤོང་
བར་ནུས་ཏེ། དེས་དེའི་ཐོབ་པ་གཅོད་ནུས་པའི་ཕྱིར་ཏེ། སངས་འཕགས་དེའི་ཐོབ་པ་
372



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
བཅད་པའི་གང་ཟག་ཡིན་པའི་ཕྱིར་ཏེ། དེ་དེ་གཏན་ནས་བཅོམ་པའི་གང་ཟག་ཡིན་པའི་
ཕྱིར་རོ། །དེ་དག་ལ་དཔྱོད་ལྡན་གྱིས་དོགས་པ་དཔྱད་ན། འོ་ན་ཁོ་ན་རེ། ཉེར་བསྡོགས་
ཟག་བཅས་ལ་བརྟེན་ནས་འདོད་ཉོན་དགུ་པ་སྤངས་པའི་གང་ཟག་དེ། འདོད་ཉོན་དགུ་པ་
གཏན་ནས་སྤངས་པའི་གང་ཟག་ཡིན་པར་ཐལ། དེ་འདོད་ཉོན་དགུ་པའི་ཐོབ་པ་བཅད་
པའི་གང་ཟག་ཡིན་པའི་ཕྱིར། རྟགས་དངོས། འདོད་ན། ཉེར་བསྡོགས་ཟག་བཅས་ལ་
བརྟེན་ནས་འདོད་ཉོན་དགུ་པ་སྤངས་པའི་ཕྱིར་མི་འོང་དབང་བརྟུལ་དེ། དེ་གཏན་ནས་
སྤངས་པའི་གང་ཟག་ཡིན་པར་ཐལ་ལོ། །འདོད་ན། དེ་དེ་སྤངས་པའི་སྤངས་པ་ལས་མི་
ཉམས་པར་ངེས་པའི་གང་ཟག་ཡིན་པར་ཐལ་ལོ་ཟེར་ན་མ་ཁྱབ། འདོད་ན། ཉེར་བསྡོགས་
ཟག་བཅས་ལ་བརྟེན་ནས་འདོད་ཉོན་དགུ་པ་སྤངས་པའི་ཕྱིར་མི་འོང་དབང་བརྟུལ་ཕྱིར་མི་
འོང་གི་འབྲས་བུ་ལས་ཉམས་པ་ཅིག་མེད་པར་ཐལ་ལོ་ཞེས་ཟེར་བ་དང༌། གཞན་ཡང་།
ལམ་ཟག་བཅས་ལ་བརྟེན་ནས་སྤང་བྱ་ཉོན་མོངས་དེ་དང་དེའི་ཐོབ་པ་མི་གཅོད་ཟེར་བ་
མང་དག་འདུག་པས་ཉོན་ཅིག །
འོ་ན་འདོད་ཉོན་དགུ་པའི་ཐོབ་པ་བཅད་པའི་གང་ཟག་ཡིན་ན། དེ་གཏན་ནས་
སྤངས་པའི་གང་ཟག་ཡིན་དགོས་པར་ཐལ། ཉེར་བསྡོགས་ཟག་བཅས་ལ་བརྟེན་ནས་
འདོད་ཉོན་དགུ་པ་སྤངས་པའི་གང་ཟག་དེ་འདོད་ཉོན་དགུ་པའི་ཐོབ་པ་བཅད་པའི་གང་
ཟག་མ་ཡིན་པའི་ཕྱིར། འདོད་ན། ཉོན་མོངས་པའི་ཐོབ་པ་བཅད་པའི་གང་ཟག་ཡིན་ན།
ཉོན་མོངས་པ་གཏན་ནས་སྤངས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར།
འདོད་ན། ཉན་ཐོས་དགྲ་བཅོམ་པ་དབང་བརྟུལ་ཆོས་ཅན་གྱིས་གཤོག །རྟགས་གྲུབ་སྟེ།
དགྲ་བཅོམ་པ་ཡིན་པའི་ཕྱིར། འདོད་མི་ནུས་ཏེ་ཆོས་ཅན་ཡིན་པའི་ཕྱིར། གཞན་ཡང་།
བྱང་སེམས་མཐོང་ལམ་པ་དེ་འདོད་ཉོན་དགུ་པའི་ཐོབ་པ་དགུ་ཚན་ནས་ཅི་ཡང་མེད་ཀྱི་
ཉོན་མོངས་དགུ་པའི་ཐོབ་པ་ཡང་དགུ་ཚན་གྱི་བར་གཅོད་བྱེད་ཀྱི་བར་ཆད་མེད་ལམ་དགུ་
373



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཚན་བརྒྱད་ཐོབ་ངེས་ཀྱི་གང་ཟག་ཡིན་པར་ཐལ། དེ་དེ་རྣམས་མ་ཐོབ་པའི་གང་ཟག་ཡིན་
པའི་ཕྱིར་ཏེ། དེ་དེ་རྣམས་ཀྱི་ཐོབ་པ་མ་ཆད་པའི་གང་ཟག་ཡིན་པའི་ཕྱིར། རྟོགས་དོན་གྱི་
དངོས། འདོད་ན། དེ་དེ་མ་ཡིན་པར་ཐལ། དེ་བདེན་པ་མངོན་རྟོགས་སྐད་ཅིག་མ་བཅུ་
དྲུག་དང་སྲིད་ཉོན་དགུ་སྤོང་བ་ལ་ལྟོས་པའི་བར་ཆད་མེད་ལམ་དགུ་དང་། རྣམ་གྲོལ་ལམ་
དགུ་བར་མ་ཆད་པར་ཐོབ་ངེས་གང་ཟག་ཡིན་པའི་ཕྱིར་ཏེ། དང་པོར་མ་ཡིན་སྐད་ཅིག་མ། །
སུམ་ཅུ་རྩ་བཞི་ཐོབ་ཕྱིར་རོ། །ཞེས་བཤད་པའི་ཕྱིར། ཅི་སྟེ་སྨྲ་བས་འཕོངས་ཏེ། སྲིད་ཉོན་
དགུ་སྤོང་བའི་བར་ཆད་མེད་ལམ་དགུ་པོ་དེས་ཅི་ཡང་མེད་མན་ཆད་ཀྱི་ཉོན་མོངས་པའི་
ཐོབ་པ་གཅོད་དོ་ཞེས་ཟེར་ན། འོ་ན་ས་དགུའི་ཉོན་མོངས་པ་རྣམས་དགུ་ཚན་དགུར་ཕྱེ་
ནས་ཅིག་ཆར་དུ་སྤོང་བའི་གང་ཟག་ཡོད་པར་ཐལ། ས་དགུའི་ཉོན་མོངས་པའི་ཐོབ་པ་
རྣམས་དགུ་ཚན་དགུར་ཕྱེ་ནས་ཅིག་ཆར་དུ་སྤོང་བའི་གང་ཟག་ཡོད་པའི་ཕྱིར་ཏེ། དེ་འདྲའི་
བྱང་འཕགས་ཡོད་པའི་ཕྱིར་ཏེ། རྟགས་ཁྱོད་ལ་དངོས། གཞན་ཡང་། བསམ་གཏན་དང་
པོའི་དངོས་གཞིའི་སྙོམས་འཇུག་ཐོབ་པའི་སོ་སོ་སྐྱེ་བོ་དེ། མི་དགེ་བ་དང་ལྡན་པའི་གང་
ཟག་ཡིན་པར་ཐལ། དེ་དེའི་ཐོབ་པ་དང་ལྡན་པའི་གང་ཟག་ཡིན་པའི་ཕྱིར་ཏེ། དེ་དེའི་ཐོབ་
པ་གཅོད་བྱེད་ཀྱི་བར་ཆད་མེད་ལམ་མ་ཐོབ་པའི་གང་ཟག་ཡིན་པའི་ཕྱིར། འདོད་མི་ནུས་ཏེ།
ཁྱོད་མི་དགེ་བ་སྤངས་པའི་གང་ཟག་ཡིན་པའི་ཕྱིར་ཏེ། ཁྱོད་བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་པའི་གང་ཟག་ཡིན་པའི་ཕྱིར་རོ། །
གཞན་ཡང་། སོ་སོ་སྐྱེ་བོའི་རྟེན་གྱི་གང་ཟག་ཡིན་ན། མི་དགེ་བ་དང་ལྡན་པའི་གང་
ཟག་ཡིན་པས་ཁྱབ་པར་ཐལ། དེ་ཡིན་ན་མི་དགེ་བའི་ཐོབ་པ་བཅད་མ་ཟིན་པས་ཁྱབ་པའི་
ཕྱིར་རོ། །འདོད་ཉོན་དགུ་པ་སྤངས་པའི་ཁམས་གསུམ་གྱི་སོ་སོ་སྐྱེ་བོ་ཀུན་སྐྱོན་ལ་ཤོར་རོ། །
ཁྱད་པར་དུ་ཁམས་གོང་གི་རྟེན་གྱི་གང་ཟག་སོ་སོ་སྐྱེ་བོ་ཀུན་ཆོས་ཅན། ཁྱོད་འཕགས་པ་
ཡིན་པར་ཐལ། ཁྱོད་མི་དགེ་བའི་ཐོབ་པ་བཅད་པའི་གང་ཟག་ཡིན་པའི་ཕྱིར་ཏེ། ཁྱབ་པ་
374



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཁྱོད་ལ་སོང་། མ་གྲུབ་ན་དེ་ཆོས་ཅན། ཁྱོད་མི་དགེ་བ་དང་ལྡན་པའི་གང་ཟག་ཡིན་པར་
ཐལ། ཁྱོད་དེའི་ཐོབ་པ་དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་དེའི་ཐོབ་པ་མ་
བཅད་པའི་གང་ཟག་ཡིན་པའི་ཕྱིར། འདོད་ན། ཁྱོད་མི་དགེ་བ་དང་ལྡན་པའི་གང་ཟག་མ་
ཡིན་པར་ཐལ། ཁྱོད་ཁམས་གོང་གི་རྟེན་གྱི་གང་ཟག་ཡིན་པའི་ཕྱིར། གལ་ཏེ་དེ་ལྟ་བུ་གོང་
མའི་སྙོམས་འཇུག་ལས་ཉམས་ནས་འདོད་པར་ལས་ཉོན་གྱི་སྐྱེ་བ་ལེན་ཁ་མའི་གང་ཟག་
ཡོད་པ་མ་ཡིན་ནམ་སྙམ་ན། མངོན་པར་སྨྲ་བའི་མཁས་པ་བློ་གསལ་ཀུན་ལ་དེ་ལྟ་བུའི་
འཁྲུལ་གཞི་ཆེར་སྣང་ཡང་། དེ་ལྟ་བུའི་གང་ཟག་ཡོད་ཀྱང་། དེ་མི་དགེ་བ་དང་ལྡན་པར་མི་
འགྲུབ་པས་ཉོན་ཅིག །འོ་ན་ཁམས་གོང་ནས་འདོད་པར་སྐྱེ་བ་ལེན་ཁ་མའི་གང་ཟག་ཀྱང་
ཡིན། མི་དགེ་བ་དང་ལྡན་པའི་གང་ཟག་ཀྱང་ཡིན་པའི་གཞི་མཐུན་སྲིད་པར་ཐལ། མི་དགེ་
བ་དང་ལྡན་པའི་ཁམས་གོང་གི་གང་ཟག་ཡོད་པའི་ཕྱིར། འདོད་ན་ཁམས་གོང་ནས་འདོད་
པར་ཉིང་མཚམས་སྦྱོར་མ་ཐག་པའི་གང་ཟག་ཡིན་ན། འདོད་པའི་བསྒྲིབས་ལུང་མ་བསྟན་
གྱི་སེམས། འདོད་པའི་དགེ་བའི་སེམས། མི་དགེ་བའི་སེམས་གསུམ་གསར་དུ་རྙེད་པས་
མ་ཁྱབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཁམས་གསུམ་པ་ཡི་ཉོན་མོངས་
ཅན། དྲུག་དང་དྲུག་དང་གཉིས་རྙེད་དོ། །ཞེས་དང་། རང་འགྲེལ་ལས། འདོད་པ་ན་སྤྱོད་
པའི་ཉོན་མོངས་པ་ཅན་གྱི་སེམས་མངོན་དུ་གྱུར་ན། སེམས་དྲུག་པོ་འདི་དག་དང་མི་ལྡན་
པ་ལས་རྙེད་དོ། །ཐེ་ཚོམ་གྱི་དགེ་བའི་རྩ་བ་ཉིང་མཚམས་སྦྱོར་བ་དང་། ཁམས་སུ་སླར་
ལོག་པ་ལས་འདོད་པའི་ཁམས་ཀྱི་དགེ་བ་དང་། ཁམས་སུ་སླར་ལོག་པ་དང་། ཡོངས་སུ་
ཉམས་པ་ལས་མི་དགེ་བ་དང་བསྒྲིབས་ལུང་མ་བསྟན་པ་དང་། གཟུགས་ན་སྤྱོད་པའི་ཉོན་
མོངས་པ་ཅན་དག་དང༌། ཡོངས་སུ་ཉམས་པ་ལས་གཟུགས་མེད་པ་ན་སྤྱོད་པའི་ཉོན་
མོངས་པ་ཅན་དང་། སློབ་པའོ་ཞེས་བཤད་འདུག་པའི་ཕྱིར། ཡང་ཉོན་ཅིག །མཛོད་ཀྱི་
སྐབས་འདིར་ཅིག་ཆར་བའི་འཕགས་པ་ཁས་ལེན་རིགས་པར་ཐལ། ཁམས་གསུམ་ས་
375



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
དགུའི་ཉོན་སྒྲིབ་ཅིག་ཆར་དུ་སྤོང་བཞིན་པའི་འཕགས་པ་ཡང་ཡོད། དེ་གཅིག་ཆར་སྤངས་
པའི་འཕགས་པ་ཡང་ཡོད་པའི་ཕྱིར། དང་པོ་དེར་ཐལ། དེ་འདྲའི་བྱང་འཕགས་ཀྱང་ཡོད།།
དེ་འདྲའི་རང་རྒྱལ་འཕགས་པ་ཡང་ཡོད། དེ་འདྲའི་ཉན་ཐོས་འཕགས་པའང་ཡོད་པའི་
ཕྱིར། དང་པོ་དེར་ཐལ། སངས་རྒྱ་ཁ་མའི་འཕགས་པ་དེ་དེ་ཡིན་པའི་ཕྱིར་ཏེ། འདོད་པའི་
ཉོན་སྒྲིབ་ཆུང་ངུའི་ཆུང་ངུ་སྤོང་བཞིན་པའི་གང་ཟག་ཀྱང་ཡིན། གཟུགས་ཀྱི་དེ་ཡང་ཡིན། །
གཟུགས་མེད་ཀྱི་དེ་སྤོང་བཞིན་པའི་གང་ཟག་ཀྱང་ཡིན་པའི་ཕྱིར་རོ། །
དང་པོ་མ་གྲུབ་ན། དེར་ཐལ། ཁྱོད་འདོད་པའི་ཉོན་མོངས་ཆུང་ངུའི་ཆུང་ངུའི་ཐོབ་པ་
སྤོང་བཞིན་པའི་གང་ཟག་གང་ཞིག །དེའི་ཐོབ་པ་འདོད་པའི་ཉོན་སྒྲིབ་ཡིན་པའི་ཕྱིར། དང༌
པོ་དེར་ཐལ། ཁྱོད་དེའི་ཐོབ་པ་གཅོད་བཞིན་པའི་གང་ཟག་ཡིན་པའི་ཕྱིར་ཏེ། ཁྱོད་དེའི་
ཐོབ་པ་གཅོད་བཞིན་པ་དང་། བཅད་པའི་གང་ཟག་གང་རུང་ཡིན། ཕྱི་མ་མ་ཡིན་པའི་ཕྱིར།
ཕྱི་མ་གྲུབ་ན། ཁྱོད་དེ་བྱང་སེམས་ཀྱི་སྒོམ་ལམ་དགུ་གང་རུང་གི་གནས་སྐབས་སུ་བཅད་
པའི་གང་ཟག་ཡིན་པར་ཐལ། ཁྱོད་དེ་བཅད་པའི་བྱང་ཆུབ་སེམས་དཔའ་གང་ཞིག །ཁྱོད་
དེ་བྱང་སེམས་ཀྱི་མཐོང་ལམ་གྱི་གནས་སྐབས་སུ་བཅད་པའི་གང་ཟག་ཀྱང་མ་ཡིན། བྱང་
སེམས་ཀྱི་ཚོགས་སྦྱོར་གང་རུང་གི་གནས་སྐབས་སུ་ཡང་མ་ཡིན། ཐར་ལམ་ལ་མ་ཞུགས་
ཀྱི་གནས་སྐབས་སུ་བཅད་པའི་གང་ཟག་ཀྱང་མ་ཡིན་པའི་ཕྱིར་རོ། །འདོད་ན། འོ་ན་དེ་
ཆོས་ཅན། ཁྱོད་བྱང་འཕགས་ཀྱི་རྒྱུད་ཀྱི་སྲིད་ཉོན་དགུ་སྤོང་བའི་བར་ཆད་མེད་ལམ་དགུ་
པོ་གང་རུང་གི་གནས་སྐབས་སུ་དེའི་ཐོབ་པ་བཅད་པའི་གང་ཟག་ཡིན་པར་ཐལ། འདོད་པ་
གང་ཞིག །བྱང་འཕགས་ཀྱི་རྒྱུད་ཀྱི་སྒོམ་ལམ་བར་ཆད་མེད་ལམ་ཡིན་ན་དེ་དགུ་གང་རུང་
ཡིན་དགོས་པའི་ཕྱིར་རོ། །འདོད་ན་རིམ་བཞིན་བརྟགས་པས་འཇིག་གོ །དེ་བཞིན་དུ་
གཞན་ལ་ཡང་རིགས་འགྲེ། རྟགས་གཉིས་པ། དེ་འདྲའི་རང་རྒྱལ་འཕགས་པ་ཡོད་པ་མ་
གྲུབ་ན། དེ་ཡོད་པར་ཐལ། བསེ་རུ་ལྟ་བུའི་རང་རྒྱལ་གྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་
376



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
འཛིན་ལ་གནས་པའི་གང་ཟག་དེ་དེ་ཡིན་པའི་ཕྱིར་རོ། །སྒྲུབ་ཚུལ་གོང་བཞིན། རྟགས་
གསུམ་པ་མ་གྲུབ་ན། དེ་འདྲའི་ཉན་ཐོས་འཕགས་པ་ཡོད་པར་ཐལ། མཐོང་ལམ་གྱི་སྔ་
རོལ་ཏུ་ཅི་ཡང་མེད་ཀྱི་ཉོན་མོངས་དགུ་པ་མན་ཆད་སྤངས་ཟིན་པའི་ཉན་ཐོས་ཀྱི་སྒོམ་ལམ་
རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་གང་ཟག་དེ་དེ་ཡིན་པའི་ཕྱིར། རྟགས་མ་གྲུབ་ན་
གོང་བཞིན་ནོ། །གལ་ཏེ་དེ་འདྲའི་ཉན་ཐོས་དེས་བཅུ་དྲུག་པའི་ལམ་རྗེས་ཤེས་རྫོགས་རྗེས། །
འདོད་ཉོན་དགུ་པའི་ཐོབ་པ་ནས་ཅི་ཡང་མེད་ཀྱི་ཉོན་མོངས་དགུའི་ཐོབ་པའི་བར་གཅོད་
བྱེད་ཀྱི་བར་ཆད་མེད་ལམ་དགུ་ཚན་བརྒྱད་རིམ་ཅན་དུ་སྐྱེ་དགོས་སོ་སྙམ་ན། འོ་ན། བསེ་
རུ་ལྟ་བུའི་རང་རྒྱལ་འཕགས་པས་ཀྱང་དེ་ལྟར་བསྐྱེད་དགོས་པར་འགྱུར་བར་ཐལ་ལོ། །དེ་
ཡང་ཁས་ལེན་ན། སྲིད་པ་ཐ་མའི་བྱང་འཕགས་ཁོས་ཀྱང་དེ་ལྟར་བསྐྱེད་དགོས་པར་
འགྱུར་བར་ཐལ་ལོ། །དེ་ཡང་འདོད་ན། དང་པོར་མ་ཡིན་སྐད་ཅིག་མ། །སུམ་ཅུ་རྩ་བཞིས་
ཐོབ་ཕྱིར་རོ། །ཞེས་པའི་གཞུང་དང་འགལ་ལོ། །སེམས་སྣལ་དུ་ཕབ་ན་ཨེ་ལེགས། སོམས་
ཤིག །དེ་ལྟར་བྱས་པ་ལ་རང་ལུགས་ལ་དོགས་པ་དཔྱད་ན། ཟག་མེད་ཀྱི་སྒོམ་ལམ་བར་
ཆད་མེད་ལམ་ཐོབ་མ་ཐག་པའི་གང་ཟག་ཡིན་ན། ཟག་མེད་སྒོམ་ལམ་བར་ཆད་མེད་ལམ་
ཆུང་ངུའི་ཆུང་ངུ་ཐོབ་མ་ཐག་པའི་གང་ཟག་ཡིན་དགོས་པར་ཐལ། སྒོམ་ལམ་བར་ཆད་མེད་
ལམ་ཐོབ་མ་ཐག་པའི་གང་ཟག་ཡིན་ན། སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་
ཐོབ་མ་ཐག་པའི་གང་ཟག་ཡིན་དགོས་པའི་ཕྱིར་ཟེར་ན། མ་ཁྱབ་ཟེར་དགོས་སོ། །འདོད་ན།
མཐོང་ལམ་གྱི་སྔ་རོལ་དུ་འདོད་ཉོན་དང་པོ་སྤངས་པའི་རྒྱུན་ཞུགས་ཀྱི་རྒྱུད་ཀྱི་འདོད་ཉོན་
གཉིས་པ་སྤོང་བཞིན་པའི་ཟག་མེད་བར་ཆད་མེད་ལམ་ཐོབ་མ་ཐག་པའི་རྒྱུན་ཞུགས་ཆོས་
ཅན་གྱིས་གཤོག །རྟགས་དེར་ཐལ། ཁྱོད་ཟག་མེད་སྒོམ་ལམ་བར་ཆད་མེད་ལམ་ཆུང་ངུའི་
འབྲིང་ཐོབ་མ་ཐག་པའི་གང་ཟག་གང་ཞིག །ཁྱོད་ཟག་མེད་སྒོམ་ལམ་བར་ཆད་མེད་ལམ་
ཆུང་ངུའི་ཆུང་ངུ་ཐོབ་པའི་གང་ཟག་མ་ཡིན་པའི་ཕྱིར། རྟགས་ཕྱི་མ་དེར་ཐལ། ཁྱོད་འདོད་
377



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཉོན་དང་པོ་ཐོབ་པ་དང་བཅས་པ་ཉེར་བསྡོགས་ཟག་བཅས་ལ་རྟེན་ནས་སྤངས་ཟིན་སྤངས་
པའི་རྒྱུན་ཞུགས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་འདོད་ཉོན་དང་པོ་
སྤོང་བཞིན་པའི་གང་ཟག་ཡིན་པར་ཐལ། ཁྱོད་ཟག་མེད་སྒོམ་ལམ་བར་ཚད་ཆུང་ངུའི་ཆུང་
ངུ་ཐོབ་མ་ཐག་པའི་རྒྱུན་ཞུགས་ཡིན་པའི་ཕྱིར། འདོད་མི་ནུས་ཏེ། ཆོས་ཅན་ཡིན་པའི་
ཕྱིར་རོ། །ཡང་ཟག་མེད་སྒོམ་ལམ་ཆུང་ངུའི་ཆུང་ངུ་ཐོབ་མ་ཐག་པའི་ཉན་ཐོས་འཕགས་པ་
ཡིན་ན། རྒྱུན་ཞུགས་ཡིན་དགོས་པར་ཐལ། དེ་འདྲའི་ཕྱིར་འོང་མེད་པ་གང་ཞིག །དེ་
འདྲའི་ཕྱིར་མི་འོང་མེད་པའི་ཕྱིར། དང་པོ་མ་གྲུབ་ན། འདོད་ཉོན་དང་པོ་སྤོང་བཞིན་པའི་
ཕྱིར་འོང་ཡོད་པར་ཐལ་བའི་སྐྱོན་འབྱུང་། རྟགས་གཉིས་པ་མ་གྲུབ་ཟེར་དགོས་སོ། །གལ་
ཏེ་འདོད་ན། ཟག་མེད་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་ཐོབ་མ་ཐག་པའི་ཕྱིར་
མི་འོང་ཆོས་ཅན་གྱི་མ་ངེས། དེ་འདྲ་མེད་ཟེར་ན། ཡོད་པར་ཐལ། ཆགས་བྲལ་སྔོན་སོང་
གི་ཕྱིར་མི་འོང་གི་རྒྱུད་ཀྱི་ཉེར་བསྡོགས་ཟག་མེད་ལ་བརྟེན་ནས་ཚངས་རིས་ཀྱི་ཉོན་མོངས་
དང་པོ་སྤོང་བཞིན་པའི་ཕྱིར་མི་འོང་དེ་ཡང་དེ་ཡིན། མཐོང་ལམ་གྱི་སྔ་རོལ་དུ་ཅི་ཡང་མེད་
མན་ཆད་ཀྱི་ཉོན་མོངས་སྤངས་པའི་ཕྱིར་མི་འོང་གི་རྒྱུད་ཀྱི་སྲིད་ཉོན་དང་པོ་སྤོང་བཞིན་
པའི་ཕྱིར་མི་འོང་དེ་ཡང་ཡིན་པའི་ཕྱིར། རྟགས་རྣམ་དཔྱོད་ཡོད་ན་སྒྲུབ་ཤེས་སོ། །འོ་ན་
མཐོང་ལམ་གྱི་སྔ་རོལ་དུ་སྲིད་རྩེའི་དངོས་གཞི་སྙོམས་འཇུག་ཐོབ་པའི་ཕྱིར་མི་འོང་དེ།
ཕྱིར་མི་འོང་འབྲས་གནས་ཁྱད་པར་ཅན་དུ་ནམ་ཞིག་གྱུར་སྙམ་ན། སྲིད་ཉོན་དང་པོའི་སྦྱོར་
གཉེན་ལ་ཞུགས་པའི་ཚེ་དེ་ལྟར་འགྱུར་ཏེ། འདི་ནི་འགྲེལ་བཤད་ཀྱི་ལེགས་བཤད་སྙིང་ལ་
ཞུགས་པའི་བདུད་རྩི་ཡིན་ནོ། །་་
ཡང་མཐོང་ལམ་སྡུག་བསྔལ་ཆོས་བཟོད་མ་འོངས་པ་ཐོབ་མ་ཐག་པའི་གང་ཟག་
ཆོས་ཅན། ཁྱོད་མཐོང་ལམ་སྡུག་བསྔལ་ཆོས་བཟོད་མ་འོངས་པ་དང་དུས་མཉམ་དུ་བྱུང་
བའི་གང་ཟག་ཡིན་པར་ཐལ། ཁྱོད་དེ་དང་དུས་མཉམ་པ་དང་དེའི་སྔ་ལོགས་པ་དང་། དེའི་
378



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཕྱི་ལོགས་སུ་བྱུང་བ་གསུམ་པོ་གང་རུང་ཡིན། གཞན་གཉིས་གང་རུང་མ་ཡིན་པའི་ཕྱིར།
འདོད་ན། དེ་ཆོས་ཅན། ཁྱོད་མཐོང་ལམ་སྡུག་བསྔལ་ཆོས་བཟོད་ཀྱི་ཕྱི་ལོགས་སུ་བྱུང་
བའི་གང་ཟག་ཡིན་པར་ཐལ། འདོད་པ་གང་ཞིག །མཐོང་ལམ་སྡུག་བསྔལ་ཆོས་བཟོད་ཀྱི་
ཕྱི་ལོགས་དེའི་ཕྱི་ལོགས་སུ་བྱུང་བ་གསུམ་པོ་གང་རུང་ཡིན། གཞན་གཉིས་གང་རུང་མ་
ཡིན་པའི་ཕྱིར། འདོད་ན། དེ་ཆོས་ཅན། ཁྱོད་མཐོང་ལམ་སྡུག་བསྔལ་ཆོས་བཟོད་ཀྱི་ཕྱི་
ལོགས་སུ་བྱུང་བའི་གང་ཟག་ཡིན་པར་ཐལ། འདོད་པ་གང་ཞིག །མཐོང་ལམ་སྡུག་བསྔལ་
ཆོས་བཟོད་མ་འོངས་པ་དེ། མཐོང་ལམ་སྡུག་བསྔལ་ཆོས་བཟོད་ཀྱི་ཕྱི་ལོགས་སུ་བྱུང་བའི་
ཕྱིར་ཏེ། དེ་ད་ལྟར་བའི་ཕྱི་ལོགས་སུ་བྱུང་བའི་ཕྱིར། རྟགས་གྲུབ་མཐའ་འདི་ལ་དངོས།
འདོད་མི་ནུས་ཏེ། ཁྱོད་དེ་དང་དུས་མཉམ་དུ་བྱུང་བའི་ཕྱིར། རྟགས་དེར་ཐལ། དེ་མཐོང་
ལམ་སྡུག་བསྔལ་ཆོས་བཟོད་ཐོབ་མ་ཐག་པའི་གང་ཟག་ཡིན་པའི་ཕྱིར། གལ་ཏེ་དེའི་ཕྱི་
ལོགས་སུ་བྱུང་ཟེར་ན། འོ་ན་མཐོང་ལམ་མ་འོངས་པའི་ཕྱི་ལོགས་སུ་བྱུང་བའི་འདས་ད་
ལྟར་གཉིས་གང་རུང་ཡོད་པར་ཐལ། ཁྱོད་དེའི་ཕྱི་ལོགས་སུ་བྱུང་བ་གང་ཞིག །ཁྱོད་འདས་
ད་ལྟར་གཉིས་གང་རུང་ཡིན་པའི་ཕྱིར། རྟགས་སླ། འདོད་ན། དེའི་བདག་འབྲས་སུ་གྱུར་
པའི་འདས་ད་ལྟར་གཉིས་གང་རུང་ཡོད་པར་ཐལ་ལོ། །འདོད་ན། མ་འོངས་པའི་འབྲས་བུ་
མ་འོངས་པ་ཁོ་ན་ཡོད་ཀྱི་མ་འོངས་པའི་འབྲས་བུ་འདས་ད་ལྟར་གང་ཡང་མེད་པར་བཤད་
པ་དེ་མི་འཐད་པར་ཐལ་ལོ། །དེས་ན། མཐོང་ལམ་སྡུག་བསྔལ་ཆོས་བཟོད་མ་འོངས་པ་
ཐོབ་མ་ཐག་པའི་གང་ཟག་དེ། དེ་མ་འོངས་པའི་སྔ་ལོགས་སུ་བྱུང་བ་ཡིན་ཟེར་བ་ལས་
འོས་མེད་དོ། །ཡང་། སྡུག་བསྔལ་མཐོང་སྤང་གི་ཉོན་མོངས་དང་ལྡན་པའི་གང་ཟག་
ཡིན་ན། དེའི་ཐོབ་པ་དང་ལྡན་པའི་གང་ཟག་ཡིན་པས་ཁྱབ་པར་ཐལ། ཀུན་འབྱུང་མཐོང་
སྤང་ཉོན་མོངས་དང་ལྡན་པའི་གང་ཟག་ཡིན་ན་དེའི་ཐོབ་པ་དང་ལྡན་པའི་གང་ཟག་ཡིན་
དགོས་པའི་ཕྱིར་ཟེར་ན། མ་ཁྱབ། འདོད་ན། མཐོང་ལམ་སྡུག་བསྔལ་ཆོས་ཤེས་ལ་གནས་
379



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
པའི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་མ་གྲུབ་ན། དེ་ཆོས་ཅན། ཁྱོད་སྡུག་
བསྔལ་མཐོང་སྤང་ཉོན་མོངས་དང་ལྡན་པའི་གང་ཟག་ཡིན་པར་ཐལ། ཁྱོད་དེ་ལ་དམིགས་
པའི་ཉོན་མོངས་དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་དེ་ལ་དམིགས་པའི་ཀུན་
འབྱུང་མཐོང་སྤང་ཉོན་མོངས་དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་ཀུན་འབྱུང་
མཐོང་སྤང་ཉོན་མོངས་མ་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར།
རྩ་བར་འདོད་མི་ནུས་ཏེ། ཁྱོད་དེའི་ཐོབ་པ་བཅད་ཟིན་པའི་གང་ཟག་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། ཡང་འདོད་ཉོན་བརྒྱད་པ་སྤངས་པའི་གང་ཟག་ཡིན་ན། དེ་དང་
མི་ལྡན་པའི་གང་ཟག་ཡིན་པས་ཁྱབ་པར་ཐལ། འདོད་ཉོན་དགུ་པ་སྤངས་པའི་གང་ཟག་
ཡིན་ན། འདོད་ཉོན་དགུ་པ་དང་མི་ལྡན་པའི་གང་ཟག་ཡིན་པས་ཁྱབ་པའི་ཕྱིར་ཟེར་ན། མ་
ཁྱབ། རྟགས་གྲུབ་སྟེ། དེ་ཡིན་ན་འདོད་ཉོན་དགུ་པའི་ཐོབ་པ་བཅད་པའི་གང་ཟག་ཡིན་
པས་ཁྱབ། དེ་ལ་དམིགས་པའི་ཉོན་མོངས་པ་སྤངས་པའི་གང་ཟག་ཡིན་པས་ཀྱང་ཁྱབ་
པའི་ཕྱིར། རྟགས་ཕྱི་མ་གྲུབ་སྟེ། འདོད་ཉོན་དགུ་པ་ལ་དམིགས་པའི་ཁམས་གོང་གི་ཉོན་
མོངས་མེད་པའི་ཕྱིར། རྩ་བར་འདོད་ན། འདོད་ཉོན་བརྒྱད་པ་སྤངས་ནས་འདོད་ཉོན་དགུ་
པ་མ་སྤངས་པའི་གང་ཟག་ཆོས་ཅན་གྱིས་གཤོག །རྟགས་ཆོས་ཅན་གྱིས་གྲུབ། འདོད་མི་
ནུས་ཏེ། ཁྱོད་དེ་ལ་དམིགས་པའི་ཉོན་མོངས་དང་ལྡན་པའི་གང་ཟག་ཡིན་པའི་ཕྱིར་ཏེ།
ཁྱོད་དེ་ལ་དམིགས་པའི་འདོད་ཉོན་དགུ་པ་དང་ལྡན་པའི་གང་ཟག་ཡིན་པའི་ཕྱིར་ཏེ། ཁྱོད་
འདོད་ཉོན་དགུ་པ་མ་སྤངས་པའི་གང་ཟག་ཡིན་པའི་ཕྱིར། གོང་གི་དེ་དང་འདི་གཉིས་ལ་
ཁྱབ་པ་ཡོད་དེ། སྡུག་བསྔལ་མཐོང་སྤང་བྱ་སྤངས་ཀྱང་། །ཀུན་འགྲོ་ལྷག་མ་རྣམས་ཀྱིས་
ལྡན། །དང་པོའི་རྣམ་པ་སྤངས་ཀྱང་དེའི། །ཡུལ་ཅན་དྲི་མ་ལྷག་རྣམས་ཀྱིས། །ཞེས་བཤད་
པའི་ཕྱིར་རོ། ། །
དེས་ན་སྤྱིར་ཐོབ་བྱའི་ཆོས་དེ་དང་ལྡན་པ་ལ་དེའི་ཐོབ་པ་དང་ལྡན་དགོས་ཀྱང་།
380
།



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
བཤད་མ་ཐག་པ་གཉིས་པོ་དེ་ནི་དེའི་དམིགས་བསལ་དུ་ཤེས་པར་བྱའོ། །གཞན་ཡང་སྟོན་
པ་ཤཱཀྱ་ཐུབ་པ་ཆོས་ཅན། ཁྱོད་ཉོན་མོངས་པའི་ཐོབ་པ་བཅད་པའི་གང་ཟག་ཡིན་པར་
ཐལ། ཁྱོད་དགྲ་བཅོམ་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་གང་ཟག་གི་རྒྱུད་
ཀྱི་ཉོན་མོངས་པའི་ཐོབ་པ་བཅད་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན།
ཁྱོད་ལྷའི་རྒྱུད་ཀྱི་ཉོན་མོངས་པའི་ཐོབ་པ་བཅད་པའི་གང་ཟག་ཡིན་པར་ཐལ། འདོད་པའི་
ཕྱིར་ཟེར་ན། མ་ཁྱབ་ཟེར་དགོས་པ་ཨེ་ཡིན། འདོད་ན། དེ་མ་ཡིན་པར་ཐལ། ཁྱོད་མིའི་
རྟེན་གྱི་གང་ཟག་ཡིན་པའི་ཕྱིར། ཁྱབ་སྟེ། རང་འགྲེལ་ལས་ཇི་ཙམ་གྱིས་ན་ཉོན་མོངས་པ་
སྤངས་པ་ཞེས་འཇོག་ཅེ་ན། རང་གི་རྒྱུད་ལ་ཡོད་པའི་ཉོན་མོངས་པ་ནི་ཐོབ་པ་བཅད་
པས་སོ། །གཞན་གྱི་རྒྱུད་ལ་ཡོད་པའི་ཉོན་མོངས་པ་དང་། གཟུགས་དང་། ཉོན་མོངས་པ་
ཅན་མ་ཡིན་པའི་ཆོས་ཐམས་ཅད་ནི། དེ་ལ་དམིགས་པའི་ཉོན་མོངས་པ་རང་རིག་གི་རྒྱུད་
ལ་ཡོད་པ་སྤངས་སོ། །ཞེས། སྤང་བྱ་སྤོང་བའི་ཚེ་རང་དང་རྒྱུད་གཅིག་པའི་གང་ཟག་གི་
ཉོན་མོངས་པ་དེ་ཐོབ་པ་བཅད་པའི་ཚུལ་གྱིས་སྤོང་ཡང་། གང་ཟག་གཞན་རྒྱུད་ཀྱི་ཉོན་
མོངས་པ་དེ་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤོང་བ་ཡིན་ཞེས་བཤད་
འདུག་པའི་ཕྱིར་རོ། །ཡང་ས་དགུའི་ཉོན་མོངས་པ་དགུ་ཅིག་ཅར་དུ་སྤངས་མ་ཐག་པའི་
གང་ཟག་ཡོད་པར་ཐལ། ས་དགུའི་ཉོན་མོངས་པ་དགུའི་ཐོབ་པ་དགུ་ཅིག་ཅར་དུ་བཅད་མ་
ཐག་པའི་གང་ཟག་ཡོད་པའི་ཕྱིར། དེར་ཐལ། ས་དགུ་པའི་ཉོན་མོངས་པ་ཅན་མ་ཡིན་པའི་
མི་ཤེས་པ་དགུའི་ཐོབ་པ་དགུ་ཅིག་ཆར་དུ་བཅད་མ་ཐག་པའི་གང་ཟག་ཡོད་པའི་ཕྱིར་
ཟེར་ན། མ་ཁྱབ་ཟེར་བ་ཤེས་དགོས་སོ། །རྟགས་དེར་ཐལ། སངས་རྒྱས་མ་ཐག་པའི་སྟོན་
ཤཀ་དེ་དེ་ཡིན་པའི་ཕྱིར་ཏེ། འདོད་པའི་ཉོན་མོངས་པ་ཅན་མ་ཡིན་པའི་མི་ཤེས་པའི་ཐོབ་
པ་བཅད་མ་ཐག་པའི་གང་ཟག་ཡིན་པ་གང་ཞིག །དེ་སྲིད་རྩེའི་ཉོན་མོངས་པ་ཅན་མ་ཡིན་
པའི་མི་ཤེས་པའི་ཐོབ་པ་བཅད་མ་ཐག་པའི་གང་ཟག་ཀྱང་ཡིན་པའི་ཕྱིར། དང་པོ་དེར་
381



， ་ གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཐལ། དེ་བཅད་པའི་གང་ཟག་ཡིན། དེ་བཅད་ཟིན་བཅད་པའི་གང་ཟག་མ་ཡིན་པའི་ཕྱིར།
དང་པོ་གྲུབ་སྟེ། ཆོས་ཅན་ཡིན་པའི་ཕྱིར། གལ་ཏེ་ཕྱི་མ་མ་གྲུབ་སྟེ། དེས་སྔོན་ཐར་ལམ་ལ་
མ་ཞུགས་པའི་སྐབས་སུ་འདོད་ཉོན་དགུ་སྤངས་པའི་ཚེ་དེའི་ཐོབ་པ་བཅད་ཟིན་པའི་ཕྱིར་
སྙམ་ན། འདོད་ཉོན་དགུ་པ་སྤངས་པའི་ཟག་བཅས་རྣམ་གྲོལ་ལམ་དེ་འདོད་པའི་ཉོན་
མོངས་པ་ཅན་མ་ཡིན་པའི་མི་ཤེས་པ་སྤངས་པ་ཙམ་ཡིན་མོད། དེས་དེའི་ཐོབ་པ་བཅད་པ་
ནི་མ་ཡིན་ཏེ། དེའི་ཐོབ་པ་བཅད་པའི་སེམས་ཅན་མེད་པའི་ཕྱིར་རོ། །
ཡང་ཟག་བཅས་ཀྱི་ཐོབ་པ་རྒྱུད་ལ་མི་ལྡན་པའི་གང་ཟག་ཡོད་པར་ཐལ། དེའི་ཐོབ་
པ་བཅད་པའི་གང་ཟག་ཡོད་པའི་ཕྱིར་ཏེ། དེའི་ཐོབ་པ་བཅད་པའི་སོ་སོར་བརྟགས་འགོག་
རྒྱུད་ལྡན་གྱི་གང་ཟག་ཡོད་པའི་ཕྱིར་ཏེ། དེའི་ཐོབ་པ་བཅད་པའི་སོ་སོར་བརྟགས་འགོག་
ཡོད་པའི་ཕྱིར་ཏེ། ལྷག་མེད་མྱང་འདས་དེ་དེ་ཡིན་པའི་ཕྱིར། གལ་ཏེ་དེའི་ཐོབ་པ་བཅད་
པའི་སོ་སོར་བརྟགས་འགོག་ཡོད་ཀྱང་དེ་རྒྱུད་ལྡན་གྱི་གང་ཟག་མེད་དོ་སྙམ་ན། འོ་ན་དེ་
འདྲའི་སོ་སོར་བརྟགས་འགོག་ཐོབ་བྱེད་ཀྱི་བར་ཆད་མེད་ལམ་ཡོད་པར་ཐལ། དེ་འདྲའི་
སོ་སོར་བརྟགས་འགོག་ཡོད་པའི་ཕྱིར། འདོད་ན། ཟག་བཅས་ཀྱི་ཐོབ་པ་གཅོད་བཞིན་
པའི་བར་ཆད་མེད་ལམ་ཡོད་པར་ཐལ་ལོ། །འདོད་ན། བྱང་སེམས་ཀྱི་སྒོམ་ལམ་རྡོ་རྗེ་ལྟ་
བུའི་ཏིང་ངེ་འཛིན་དེ་དེ་ཡིན་པར་ཐལ། དེ་ཡོད། དེ་ལས་གཞན་པ་མེད་པའི་ཕྱིར། འདོད་ན།
སངས་རྒྱས་པའི་འགོག་བདེན་དེ་ཟག་བཅས་ཀྱི་ཐོབ་པ་བཅད་པའི་སོ་སོར་བརྟགས་
འགོག་ཡིན་པར་ཐལ། དེའི་ཕྱིར། འདོད་ན། སངས་འཕགས་དེ་དེའི་ཐོབ་པ་བཅད་པའི་
གང་ཟག་ཡིན་པར་ཐལ། འདོད་པའི་ཕྱིར་ཟེར་ན། འདིར་མ་ཁྱབ་ཟེར་བ་ལས་གཞན་པའི་
ལན་འདེབས་ནུས་པའི་བློ་གསལ་ཡོད་ན་སྨྲོས་ཤིག །འདོད་ན། སངས་འཕགས་དེ། ཟག་
བཅས་ཀྱི་ཐོབ་པ་དང་མི་ལྡན་པའི་གང་ཟག་ཡིན་པར་ཐལ་ལོ། །འདོད་མི་ནུས་ཏེ། དེ་ཟག་
བཅས་ཀྱི་ཤེས་པ་རྒྱུད་ལྡན་གྱི་གང་ཟག་ཀྱང་ཡིན། ཟག་བཅས་ཀྱི་དབང་པོ་གཟུགས་ཅན་
382



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
རྒྱུད་ལྡན་གྱི་གང་ཟག་ཀྱང་ཡིན་པའི་ཕྱིར། རྟགས་དང་པོ་གྲུབ་སྟེ། གང་ཟག་ཡིན་པའི་
ཕྱིར། གཉིས་པ་གྲུབ་སྟེ། འདོད་གཟུགས་གང་རུང་གི་གང་ཟག་ཡིན་པའི་ཕྱིར། ཡང་ཉན་
ཐོས་དགྲ་བཅོམ་པའི་རྒྱུད་ཀྱི་ཟག་བཅས་ཆོས་ཅན། ཁྱོད་སོ་སོར་བརྟགས་འགོག་གི་
དགག་བྱ་ཡིན་པར་ཐལ། ཁྱོད་ཟག་བཅས་ཡིན་པའི་ཕྱིར། འདོད་ན། ཁྱོད་སྤངས་པའི་སོ་
སོར་བརྟགས་འགོག་ཡོད་པར་ཐལ། འདོད་ན། ཁྱོད་སྤངས་པའི་སོ་སོར་བརྟགས་འགོག་
རྒྱུད་ལྡན་གྱི་གང་ཟག་ཡོད་པར་ཐལ་ལོ། །འདོད་ན། ཉན་ཐོས་དགྲ་བཅོམ་པ་དེ་དེ་ཡིན་
པར་ཐལ། དེ་ཡོད། སངས་འཕགས་དེ་དེ་མ་ཡིན་པའི་ཕྱིར། འདོད་ན། ཉན་ཐོས་དགྲ་
བཅོམ་པ་དེ། ཁོ་རང་གི་རྒྱུད་ཀྱི་ཟག་བཅས་ཀྱི་ཐོབ་པ་བཅད་པའི་སོ་སོར་བརྟགས་འགོག་
རྒྱུད་ལྡན་གྱི་གང་ཟག་ཡིན་པར་ཐལ་ལོ། །གལ་ཏེ་སྔ་མ་དང་འདྲ། འདིར་མ་ཁྱབ་སྙམ་ན།
ཅུང་ཟད་མི་འདྲ་སྟེ། ཉོན་ཅིག །འོ་ན་ཉན་ཐོས་དགྲ་བཅོམ་པ་དེ་ཁོ་རང་གི་རྒྱུད་ཀྱི་ཟག་
བཅས་ཀྱི་ཐོབ་པ་གཅོད་བྱེད་ཀྱི་བར་ཆད་མེད་ལམ་ཐོབ་པའི་གང་ཟག་ཡིན་པར་ཐལ། དེ་
དེའི་རྒྱུད་ཀྱི་ཟག་བཅས་ཀྱི་ཐོབ་པ་བཅད་པའི་སོ་སོར་བརྟགས་འགོག་རྒྱུད་ལྡན་གྱི་གང་
ཟག་ཡིན་པའི་ཕྱིར། རྟགས་དངོས། འདོད་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་དེ་ཉན་ཐོས་དགྲ་བཅོམ་པའི་རྒྱུད་ཀྱི་ཟག་བཅས་ཀྱི་ཐོབ་པ་གཅོད་བྱེད་ཀྱི་བར་ཆད་
མེད་ལམ་ཡིན་པར་ཐལ་ལོ། །འདོད་ན། དེ་དེའི་རྒྱུད་ཀྱི་ཉོན་མོངས་པ་ཅན་མ་ཡིན་པའི་མི་
ཤེས་པའི་ཐོབ་པ་གཅོད་བྱེད་ཀྱི་བར་ཆད་མེད་ལམ་ཡིན་པར་ཐལ་ལོ། །འདོད་ན། ཉན་
ཐོས་དགྲ་བཅོམ་པ་དེ་ཁོ་རང་གི་རྒྱུད་ཀྱི་ཉོན་མོངས་པ་ཅན་མ་ཡིན་པའི་མི་ཤེས་པའི་ཐོབ་
པ་བཅད་པའི་གང་ཟག་དུ་ཐལ་ལོ། །འདོད་ན། དེ་ཁོ་རང་གི་རྒྱུད་ཀྱི་ཉོན་མོངས་པ་ཅན་མ་
ཡིན་པའི་མི་ཤེས་པ་རྒྱུད་ལྡན་མ་ཡིན་པར་ཐལ་ལོ། །
གལ་ཏེ་རྟགས་ཕྱི་མ་སངས་འཕགས་དེ་དེ་མིན་པར་མ་གྲུབ་ན། འོ་ན་སངས་
འཕགས་དེ་ཉན་ཐོས་དགྲ་བཅོམ་པའི་རྒྱུད་ཀྱི་ཟག་བཅས་ཐོབ་པ་བཅད་པའི་ཚུལ་གྱིས་
383



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ། །
སྤངས་པའི་གང་ཟག་ཡིན་པར་ཐལ། དེ་དེའི་རྒྱུད་ཀྱི་ཟག་བཅས་སྤངས་པའི་སོ་སོར་
བརྟགས་འགོག་རྒྱུད་ལྡན་གྱི་གང་ཟག་ཡིན་པའི་ཕྱིར། འདོད་མི་ནུས་ཏེ། དེ་དེ་འདུན་པའི་
འདོད་ཆགས་དང་བྲལ་བའི་ཚུལ་གྱིས་སྤངས་པའི་གང་ཟག་ཙམ་ཡིན་པའི་ཕྱིར། རྟགས་སྔ་
མའི་རང་འགྲེལ་དེ་ལ་དྲིས་པས་གསལ་ལོ། །
ཡང་སྟོན་ཤཀ་ཆོས་ཅན། ཁྱོད་ཉོན་མོངས་པ་ཅན་མ་ཡིན་པའི་མི་ཤེས་པ་མཐའ་དག་
གི་ཐོབ་པ་བཅད་པའི་གང་ཟག་ཡིན་པར་ཐལ། ཁྱོད་སངས་འཕགས་ཡིན་པའི་ཕྱིར།།
འདོད་ན། ཁྱོད་ཉན་ཐོས་དགྲ་བཅོམ་པའི་རྒྱུད་ཀྱི་ཉོན་མོངས་པ་ཅན་མ་ཡིན་པའི་མི་ཤེས་
པའི་ཐོབ་པ་བཅད་པའི་གང་ཟག་ཡིན་པར་ཐལ་ལོ། །ཟེར་ན་འདི་རིས་ལ་ཁྱབ་པ་མི་
འབྱུང་ངོ་། །དེ་ལ་འཆའ་ན། སྟོན་ཤཀ་ཆོས་ཅན། ཁྱོད་རང་ལས་རྒྱུད་གཞན་པའི་སེམས་
ཅན་དམྱལ་བ་པའི་རྒྱུད་ཀྱི་ཉོན་མོངས་པའི་ཐོབ་པ་བཅད་པའི་གང་ཟག་ཡིན་པར་ཐལ།
ཁྱོད་ཉོན་མོངས་པ་མཐའ་དག་གི་ཐོབ་པ་བཅད་པའི་གང་ཟག་ཡིན་པའི་ཕྱིར། ཁྱབ་པ་
དངོས། རྟགས་གྲུབ་སྟེ། དེ་འདྲའི་གང་ཟག་གཅིག་ཡོད་པའི་ཕྱིར་ཏེ། ཉོན་མོངས་པ་མཐའ་
དག་སྤངས་པའི་གང་ཟག་ཡོད་པའི་ཕྱིར། འདོད་ན། རང་འགྲེལ་སྔར་དྲངས་པ་དེ་ལ་
གཟིགས་པས་གསལ་ལོ། །
ཡང་ཕྱིར་མི་འོང་གི་དགེ་སྦྱོང་ཚུལ་འབྲས་ཐོབ་མ་ཐག་པའི་གང་ཟག་ཡིན་ན། དེའི་
དགེ་སྦྱོང་ཚུལ་འབྲས་འདུས་བྱས་ཐོབ་མ་ཐག་པའི་གང་ཟག་ཡིན་དགོས་པར་ཐལ། ཆགས་
བྲལ་སྔོན་སོང་གི་ཕྱིར་འོང་ཐོབ་མ་ཐག་པའི་གང་ཟག་ཡིན་ན། དེ་ཡིན་དགོས་པའི་ཕྱིར།
འདི་ལ་ཁ་ཅིག་མ་ཁྱབ་སྟེ། ཉེར་བསྡོགས་ཟག་བཅས་ལ་རྟེན་ནས་འདོད་ཉོན་དགུ་པ་
སྤངས་མ་ཐག་པའི་ཕྱིར་མི་འོང་དེ་རིམ་གྱིས་པའི་ཕྱིར་མི་འོང་ཐོབ་མ་ཐག་པ་ཡིན་ཀྱང་།།
དེའི་དགེ་སྦྱོང་ཚུལ་འབྲས་འདུས་བྱས་ཐོབ་མ་ཐག་པ་མ་ཡིན་པའི་ཕྱིར་ཟེར་ན། ཁྱོད་ལ་
ཐུགས་རྟོགས་ཞིབ་དཔྱོད་མེད་པའི་རྟགས་ཡིན་ཏེ་གསན། དེ་འདྲའི་ཕྱིར་མི་འོང་ཆོས་ཅན།
384



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
ཁྱོད་ཕྱིར་མི་འོང་གི་དགེ་སྦྱོང་ཚུལ་འབྲས་འདུས་བྱས་ཐོབ་མ་ཐག་པའི་གང་ཟག་ཡིན་པར་
ཐལ། ཁྱོད་ཕྱིར་མི་འོང་གི་རྒྱུད་ཀྱི་ཟག་མེད་ཀྱི་རྣམ་གྲོལ་ལམ་ཐོབ་མ་ཐག་པའི་གང་ཟག་
ཡིན་པའི་ཕྱིར་ཏེ། ཁྱོད་ཕྱིར་མི་འོང་ཐོབ་མ་ཐག་པའི་གང་ཟག་གང་ཞིག །ཁྱོད་ཀྱི་རྒྱུད་ཀྱི་
འདོད་ཉོན་དགུ་པ་སྤངས་མ་ཐག་པའི་སོ་སོར་བརྟགས་འགོག་གི་ཐོབ་པ་ཟག་མེད་དེ།
ཟག་མེད་རྣམ་གྲོལ་ལམ་ཡིན་པའི་ཕྱིར། ཕྱི་མ་དེར་ཐལ། ཁྱོད་འདོད་ཉོན་དགུ་པ་སྤངས་
མ་ཐག་པའི་ཟག་མེད་ཀྱི་ལམ་གང་ཞིག །ཁྱོད་ཟག་མེད་བར་ཆད་མེད་ལམ་དང་། ཟག་
མེད་ཁྱད་པར་ལམ་དང་། ཟག་མེད་སྦྱོར་བའི་ལམ་གསུམ་པོ་གང་རུང་མ་ཡིན་པའི་ཕྱིར།
དང་པོ་གྲུབ་སྟེ། ཆོས་ཅན་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར་ཏེ། འཇིག་རྟེན་པ་
ཡི་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །ཞེས་བཤད་པའི་ཕྱིར་རོ། །
དེས་ན་རྟགས་གསལ་གཉིས་ཆར་ལ་ཁྱབ་པ་འཆའ་བར་ཁས་བླངས་རིགས་སམ་
སྙམ་ན། འོན་ཀྱང་མངོན་པ་མཛོད་ཀྱི་གསང་ཚིག་ལ་བརྟེན་པའི་དོགས་པ་དཔྱད་ན། འོ་ན། །
དགྲ་བཅོམ་པའི་རྟེན་ལ་ཕྱིར་མི་འོང་དུ་གྱུར་མ་ཐག་པའི་རིམ་གྱིས་པའི་ཕྱིར་མི་འོང་ཆོས་
ཅན་གྱིས་གསལ་བ་གཤོག །རྟགས་དེར་ཐལ། ཁྱོད་ཕྱིར་མི་འོང་དུ་གྱུར་མ་ཐག་པའི་གང་
ཟག་གང་ཞིག །དགྲ་བཅོམ་པའི་རྟེན་ལ་ཕྱིར་མི་འོང་དུ་འགྱུར་ཀ་མའི་དགྲ་བཅོམ་པ་དེ་
ཕྱིར་མི་འོང་མ་ཐོབ་པའི་གང་ཟག་ཡིན་པའི་ཕྱིར་ཏེ། དེ་ཕྱིར་མི་འོང་གི་ཐོབ་པ་བཏང་བའི་
གང་ཟག་ཡིན་པའི་ཕྱིར་ཏེ། དེ་ཕྱིར་མི་འོང་གི་རྒྱུད་ཀྱི་ཀུན་ཤེས་པའི་དབང་པོ་བཏང་བའི་
གང་ཟག་ཡིན་པའི་ཕྱིར། ཀུན་ཤེས་པའི་ལྡན་པའི་དབང་པོ་དང་ལྡན་པའི་གང་ཟག་ཡིན་
པའི་ཕྱིར་རོ། །འདོད་ན། དེ་ཆོས་ཅན། ཁྱོད་འདོད་ཉོན་དགུ་པ་སྤངས་མ་ཐག་པའི་ཟག་
མེད་རྣམ་གྲོལ་ལམ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་ཕྱིར་མི་འོང་གི་དགེ་
སྦྱོང་ཚུལ་འབྲས་འདུས་བྱས་ཐོབ་མ་ཐག་པའི་གང་ཟག་གང་ཞིག །ཁྱོད་མཐོང་སྤང་ཉོན་
མོངས་སྤངས་མ་ཐག་པའི་ཟག་མེད་རྣམ་གྲོལ་ལམ་ཐོབ་མ་ཐག་པའི་གང་ཟག་མ་ཡིན་པའི་
385



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
ཕྱིར། འདོད་ན། ཁྱོད་འདོད་ཉོན་དགུ་པ་སྤངས་མ་ཐག་པའི་གང་ཟག་ཡིན་པར་ཐལ་ལོ་
ཟེར་ན། མངོན་པའི་གསང་ཚིག་ཤེས་ན་འདིར་མ་ཁྱབ་ཟེར་དགོས་པ་འདྲ་སྟེ། དགྲ་བཅོམ་
པའི་འབྲས་བུ་ལས་ཉམས་ཏེ། རིམ་གྱིས་པའི་ཕྱིར་མི་འོང་དུ་བབས་པའི་ཚེ། ཕྱིར་མི་འོང་
གི་འབྲས་བུ་འདུས་བྱས་འདུས་མ་བྱས་རྣམ་གཉིས་ཀྱི་ཐོབ་པ་གསར་རྙེད་བྱུང་འདུག་པའི་
ཕྱིར་རོ། །དེ་བཞིན་དུ། དགྲ་བཅོམ་པའི་འབྲས་བུ་ལས་ཉམས་ཏེ་ཆགས་བྲལ་སྔོན་སོང་གི་
ཕྱིར་མི་འོང་དུ་བབས་པའི་ཚེ་མཐོང་སྤངས་ཉོན་མོངས་སྤངས་མ་ཐག་པ་མ་ཡིན་ཡང་། དེ་
སྤངས་མ་ཐག་པའི་ཕྱིར་མི་འོང་གི་དགེ་སྦྱོང་ཚུལ་འབྲས་རྣམ་གཉིས་ཐོབ་མ་ཐག་པ་ཡིན་ཏེ། །
དེ་ཆགས་བྲལ་སྔོན་སོང་གི་ཕྱིར་མི་འོང་ཐོབ་མ་ཐག་པའི་གང་ཟག་ཡིན་པའི་ཕྱིར་ཏེ། དེ་
ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་རྣམ་གཉིས་ཀྱི་ཐོབ་པ་གསར་རྙེད་བྱུང་མ་
ཐག་པ་ཡིན་པའི་ཕྱིར། །
ཡང་དེ་མཐོང་སྤང་ཉོན་མོངས་སྤངས་མ་ཐག་པའི་གང་ཟག་མ་ཡིན་པར་ཐལ། དེ་
སྤངས་ཟིན་སྤངས་པའི་ཕྱིར་མི་འོང་གི་འབྲས་བུ་ཐོབ་མ་ཐག་པའི་གང་ཟག་ཡིན་པའི་ཕྱིར་
ཟེར་ན་ཡང་གསང་ཚིག་ལ་ཁྱབ་པ་མེད། ཡང་གཟུགས་མེད་ཀྱི་ཉོན་མོངས་པས་དགྲ་
བཅོམ་པའི་འབྲས་བུ་ལས་ཉམས་མ་ཐག་པའི་རིམ་གྱིས་པའི་ཕྱིར་མི་འོང་ཆོས་ཅན།
འདོད་ཉོན་དགུ་པ་སྤངས་མ་ཐག་པའི་ཕྱིར་མི་འོང་གི་འབྲས་བུ་ཐོབ་མ་ཐག་པའི་གང་ཟག་
མ་ཡིན་པར་ཐལ། ཁྱོད་གཟུགས་ཀྱི་ཉོན་མོངས་དགུ་པ་སྤངས་མ་ཐག་པའི་ཕྱིར་མི་འོང་གི་
འབྲས་བུ་ཐོབ་མ་ཐག་པའི་གང་ཟག་ཡིན་པའི་ཕྱིར་ཟེར་ནའང་། མ་ཁྱབ་ཅེས་པའི་གནད་
འདི་གསང་གཏམ་རང་ཡིན་ནོ། །དེ་ཡང་། གནད་འདི་ལྟར་ཡིན་ཏེ། གཟུགས་མེད་ཀྱི་ཉོན་
མོངས་པས་དགྲ་བཅོམ་ལས་ཉམས་མ་ཐག་པའི་ཕྱིར་མི་འོང་ཆོས་ཅན། ཁྱོད་འདོད་ཉོན་
དགུ་པ་སྤངས་མ་ཐག་པའི་ཕྱིར་མི་འོང་གི་འབྲས་བུ་དང་། གཟུགས་ཀྱི་ཉོན་མོངས་སྤངས་
པའི་ཕྱིར་མི་འོང་གི་འབྲས་བུ་གཉིས་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་ཐ་ ་
386



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
མའི་ཆ་མཐུན་སྤངས་པའི་སྤངས་པ་ཡོངས་ཤེས་དང་། གཟུགས་ཀྱི་ཉོན་མོངས་སྤངས་པའི་
སྤངས་པ་ཡོངས་ཤེས་གཉིས་ཅིག་ཆར་དུ་ཐོབ་མ་ཐག་པའི་གང་ཟག་ཡིན་པའི་ཕྱིར་རོ། །དེ་
ཡང་ཡིན་ཏེ། རང་འགྲེལ་ལས། ལ་ལས་ནི་གཉིས་ཏེ། གང་ཟག་གི་གཟུགས་མེད་པའི་
ཁམས་ལས་འདོད་ཆགས་དང་བྲལ་བ་འབའ་ཞིག་ལས་ཡོངས་སུ་ཉམས་པའོ། །ཞེས་
བཤད་པས་སོ། །ཡང་ཕྱིར་མི་འོང་གི་འབྲས་བུ་ལས་ཉམས་ནས་ཆགས་བྲལ་སྔོན་སོང་གི་
ཕྱིར་འོང་དུ་བབས་མ་ཐག་པའི་ཕྱིར་འོང་ཆོས་ཅན། ཁྱོད་ལམ་མཐོང་སྤངས་ཉོན་མོངས་
སྤངས་མ་ཐག་པའི་གང་ཟག་ཡིན་པར་ཐལ། ཁྱོད་དེ་སྤངས་མ་ཐག་པའི་སྤངས་པ་ཡོངས་
ཤེས་ཐོབ་མ་ཐག་པའི་གང་ཟག་ཡིན་པའི་ཕྱིར་ན་མ་ཁྱབ་ཅེས་པ་གསང་ཚིག་གོ །རྟགས་
དེར་ཐལ། ཁྱོད་ལམ་མཐོང་སྤང་སྤངས་པའི་སྤངས་པ་ཡོངས་ཤེས་ཐོབ་མ་ཐག་པའི་གང་
ཟག་ཡིན་པའི་ཕྱིར་ཏེ། ཁྱོད་མཐོང་སྤང་སྤངས་པ་ཡོངས་ཤེས་དྲུག་ཅིག་ཆར་དུ་ཐོབ་མ་
ཐག་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་པའི་ཕྱིར། ཁྱབ་སྟེ། རང་འགྲེལ་
ལས། ཁ་ཅིག་གིས་ནི་དྲུག་སྟེ་གང་གི་ཕྱིར་མི་འོང་གི་འབྲས་བུ་ལས་ཡོངས་སུ་ཉམས་པའོ་
ཞེས་བཤད་འདུག་པའི་ཕྱིར་རོ། །ཡང་རིམ་གྱིས་པའི་ཕྱིར་མི་འོང་དབང་བརྟུལ་གྱི་རྟེན་ལ་
ཕྱིར་མི་འོང་དབང་རྣོན་དུ་དབང་པོ་འཕོས་མ་ཐག་པའི་ཕྱིར་མི་འོང་ཆོས་ཅན། ཁྱོད་འདོད་
ཉོན་དགུ་པ་སྤངས་མ་ཐག་པའི་ཕྱིར་མི་འོང་གི་འབྲས་བུ་ཙམ་པོ་ཐོབ་མ་ཐག་པའི་གང་ཟག་
ཡིན་པར་ཐལ། ཁྱོད་འདོད་ཉོན་དགུ་པ་སྤངས་མ་ཐག་པའི་ཕྱིར་མི་འོང་དབང་རྣོན་གྱི་
འབྲས་བུ་ཙམ་པོ་ཐོབ་མ་ཐག་པའི་གང་ཟག་གང་ཞིག །ཁྱོད་ཕྱིར་མི་འོང་དབང་བརྟུལ་གྱི་
འབྲས་བུ་ཙམ་ཁྱད་གཉིས་ཆར་བཏང་བའི་གང་ཟག་ཡིན་པའི་ཕྱིར། རྟགས་གཉིས་པ་
གྲུབ་སྟེ། འཕེལ་བ་འབྲས་བུ་ཁྱད་པར་ཅན། བཏང་དེ་འབྲས་བུ་ཐོབ་པར་འགྱུར། །ཞེས་
བཤད་འདུག་པའི་ཕྱིར། དང་པོ་དེར་ཐལ། ཁྱོད་ཕྱིར་མི་འོང་དབང་རྣོན་ཐོབ་མ་ཐག་པའི་
གང་ཟག་གང་ཞིག །ཁྱོད་འདོན་ཉོན་དགུ་པ་སྤངས་མ་ཐག་པའི་ཕྱིར་མི་འོང་དབང་རྣོན་གྱི་
387



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
འབྲས་བུ་ཙམ་པོ་ལ་གནས་པའི་གང་ཟག་ཡིན་པའི་ཕྱིར་ཏེ། ཁྱོད་ཕྱིར་མི་འོང་དབང་རྣོན་
གྱི་འབྲས་བུ་ཙམ་པོ་ཐོབ་མ་ཐག་པའི་རིམ་གྱིས་པའི་ཕྱིར་མི་འོང་ཡིན་པའི་ཕྱིར། རྟགས་
གྲུབ་སྟེ་ཆོས་ཅན་ཡིན་པའི་ཕྱིར། ཁྱབ་སྟེ། འབྲས་བུ་ཐོབ་པར་གྱུར་ཞེས་བཤད་པའི་ཕྱིར།
རྩ་བར་འདོད་ན། ཁྱོད་འདོད་ཉོན་དགུ་པ་སྤངས་མ་ཐག་པའི་གང་ཟག་ཡིན་པར་ཐལ་ལོ་
ཟེར་ན། ཁྱབ་པ་ཡོང་ཡོང་འདྲ་མོ་ནི་ཡིན་ཏེ། ཅུང་མིན་ལགས་སོ། །དེ་འདྲ་ལ་ཁྱབ་པ་
ཡོད་ན། དགྲ་བཅོམ་པའི་རྟེན་ལ་རྒྱུན་ཞུགས་སུ་བབས་མ་ཐག་པའི་རྒྱུན་ཞུགས་ཆོས་ཅན།
ཁྱོད་ལམ་མཐོང་སྤང་སྤངས་མ་ཐག་པའི་གང་ཟག་ཡིན་པར་ཐལ། ཁྱོད་དེ་སྤངས་མ་ཐག་
པའི་སྤངས་པ་ཡོངས་ཤེས་ཐོབ་མ་ཐག་པའི་གང་ཟག་ཡིན་པའི་ཕྱིར། ཁྱབ་པ་ཁྱོད་རང་ལ་
སོང་། རྟགས་དེར་ཐལ། ཁྱོད་མཐོང་སྤང་སྤངས་པའི་སྤངས་པ་ཡོངས་ཤེས་དྲུག་ཅིག་ཆར་
དུ་ཐོབ་མ་ཐག་པའི་གང་ཟག་གང་ཞིག །བཅུ་དྲུག་པ་ལམ་རྗེས་ཤེས་ཐོབ་མ་ཐག་པའི་རྒྱུན་
ཞུགས་དེ། ལམ་མཐོང་སྤང་སྤངས་མ་ཐག་པའི་སྤངས་པ་ཡོངས་ཤེས་ཐོབ་པའི་གང་ཟག་
ཡིན་པའི་ཕྱིར་རོ། །
ཡང་འདོད་པའི་སས་བསྡུས་ཀྱི་ལམ་མཐོང་སྤང་སྤངས་པའི་སྤངས་པ་ཡོངས་ཤེས་
ཐོབ་མ་ཐག་པའི་གང་ཟག་ཡིན་ན། འདོད་པའི་སས་བསྡུས་ཀྱི་ལམ་མཐོང་སྤང་སྤངས་མ་
ཐག་པའི་སྤང་པ་ཡོངས་ཤེས་ཐོབ་མ་ཐག་པའི་གང་ཟག་ཡིན་དགོས་པར་ཐལ། ཁམས་
གོང་མའི་སས་བསྡུས་ཀྱི་ལམ་མཐོང་སྤང་སྤངས་མ་ཐག་པའི་སྤངས་བ་ཡོངས་ཤེས་ཐོབ་མ་
ཐག་པའི་གང་ཟག་ཡིན་ན། དེ་སྤངས་མ་ཐག་པའི་སྤངས་བ་ཡོངས་ཤེས་ཐོབ་མ་ཐག་པའི་
གང་ཟག་ཡིན་དགོས་པའི་ཕྱིར་ཟེར་ན་མ་ཁྱབ། འདོད་ན། མཐོང་ལམ་ལམ་ཆོས་ཤེས་ལ་
གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཆོས་ཅན་གྱིས་མ་ངེས། རྟགས་
ཆོས་ཅན་གྱིས་གྲུབ། འདོད་མི་ནུས་ཏེ། ཁྱོད་མཐོང་ལམ་གྱི་སྔ་རོལ་དུ་འདོད་པའི་སས་
བསྡུས་ཀྱི་མཐོང་སྤང་སྤངས་ཟིན་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་ཡིན་
388



མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
པའི་ཕྱིར། ཡང་། འདོད་ཉོན་ཆེན་པོའི་ཆེན་པོས་དགྲ་བཅོམ་ལས་ཉམས་ནས་རྒྱུན་ཞུགས་
སུ་གྱུར་མ་ཐག་པའི་རྒྱུན་ཞུགས་ཆོས་ཅན། ཁྱོད་རྒྱུན་ཞུགས་ཀྱི་བཅུ་དྲུག་པ་ལམ་རྗེས་ཤེས་
ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་རྒྱུན་ཞུགས་ཀྱི་འབྲས་བུ་ཐོབ་མ་ཐག་པའི་
གང་ཟག་ཡིན་པའི་ཕྱིར། འདོད་ན། ཁྱོད་མཐོང་སྤང་ཉོན་མོངས་སྤངས་མ་ཐག་པའི་རྒྱུན་
ཞུགས་ཀྱི་རྒྱུད་ཀྱི་བཅུ་དྲུག་པ་ལམ་རྗེས་ཤེས་ཐོབ་མ་ཐག་པའི་གང་ཟག་ཡིན་པར་ཐལ།
འདོད་པ་གང་ཞིག །བཅུ་དྲུག་པ་ལམ་རྗེས་ཤེས་ཡིན་ན་མཐོང་སྤང་ཉོན་མོངས་སྤངས་མ་
ཐག་པའི་ལམ་ཡིན་དགོས་པའི་ཕྱིར། འདོད་ན། མ་ཡིན་པར་ཐལ། ཁྱོད་མཐོང་སྤང་ཉོན་
མོངས་སྤངས་ཟིན་སྤངས་པའི་བཅུ་དྲུག་པ་ལམ་རྗེས་ཤེས་ཐོབ་མ་ཐག་པའི་གང་ཟག་ཡིན་
པའི་ཕྱིར་ཏེ། ཁྱོད་མཐོང་སྤང་ཉོན་མོངས་སྤངས་ཟིན་སྤངས་པའི་གང་ཟག་གང་ཞིག །ཁྱོད་
བཅུ་དྲུག་ལམ་རྗེས་ཤེས་ཐོབ་མ་ཐག་པའི་གང་ཟག་ཡིན་པའི་ཕྱིར། འདིར་མ་ཁྱབ་ཟེར་
དགོས་པ་འདྲ། དེའི་གོང་མ་ལ་མ་ཁྱབ་ན། མཐོང་སྤང་ཉོན་མོངས་སྤངས་ཟིན་སྤངས་པའི་
བཅུ་དྲུག་པ་ལམ་རྗེས་ཤེས་ཡོད་པར་ཐལ་ལོ། ། །
ཡང་། འབྲས་བུ་བཞི་ཅིག་ཆར་དུ་ཐོབ་མ་ཐག་པའི་གང་ཟག་ཡོད་པར་ཐལ། རྒྱུན་
ཞུགས། ཕྱིར་འོང་། ཕྱིར་མི་འོང་གི་འབྲས་བུ་གསུམ་ཅིག་ཆར་དུ་ཐོབ་མ་ཐག་པའི་གང་
ཟག་ཡོད་པའི་ཕྱིར་ན། མ་ཁྱབ་ཞེས་པ་གསང་ཚིག་གོ །རྟགས་དེར་ཐལ། རྒྱུན་ཞུགས་ཀྱི་
རྟོགས་པ་སྔོན་སོང་དགྲ་བཅོམ་པའི་རྟེན་ལ་ཕྱིར་མི་འོང་ཐོབ་མ་ཐག་པའི་ཕྱིར་མི་འོང་དེ་དེ་
ཡིན་པའི་ཕྱིར། ཁྱོད་དེ་གསུམ་རེ་རེ་ནས་ཐོབ་མ་ཐག་པའི་གང་ཟག་ཡིན་པའི་ཕྱིར། ཕྱིར་
མི་འོང་ཐོབ་མ་ཐག་པ་ཡིན་པ་ཆོས་ཅན་གྱིས་གྲུབ། ཕྱིར་འོང་ལ་མ་གྲུབ་ན་དེར་ཐལ། ཁྱོད་
ཕྱིར་འོང་ཐོབ་པའི་གང་ཟག་གང་ཞིག །ཁྱོད་དེ་ཐོབ་ཟིན་པའི་གང་ཟག་མ་ཡིན་པའི་ཕྱིར།
དང་པོ་གྲུབ་སྟེ། ཁྱོད་རྒྱུན་ཞུགས་ཀྱི་རྟོགས་པ་སྔོན་སོང་གི་ཕྱིར་མི་འོང་ཡིན་པའི་ཕྱིར་ཏེ།
ཆོས་ཅན་ཡིན་པའི་ཕྱིར། ཕྱི་མ་མ་གྲུབ་ན། རྒྱུན་ཞུགས་ཀྱི་རྟོགས་པ་སྔོན་སོང་གི་དགྲ་
389



གངས་ཅན་རིག་བཅུད་ལས། མང་ཐོས་ཀླུ་སྒྲུབ་རྒྱ་མཚོའི་གསུང་འབུམ་པོད་བཞི་པ།
བཅོམ་ལས་ཉམས་ཁ་མའི་དགྲ་བཅོམ་པ་དེ། ཕྱིར་འོང་ཐོབ་པའི་གང་ཟག་ཡིན་པར་
ཐལ་ལོ། །འདོད་ན། ཁྱོད་ཕྱིར་འོང་གི་རྒྱུད་ཀྱི་ཀུན་ཤེས་པའི་དབང་པོ་ཐོབ་པའི་གང་ཟག་
ཡིན་པར་ཐལ་ལོ། །འདོད་ན། མིན་པར་ཐལ། ཁྱོད་དེ་བཏང་བའི་གང་ཟག་ཡིན་པའི་
ཕྱིར་ཏེ། ཁྱོད་ཕྱིར་འོང་གི་རྟོགས་པ་སྔོན་སོང་གི་དགྲ་བཅོམ་པ་ཡིན་པའི་ཕྱིར། གལ་ཏེ་དེ་
གང་ཟག་ཡིན་པའི་ཕྱིར་ཟེར་བ་ལ་མ་ཁྱབ་ན། འོ་ན་རྒྱུན་ཞུགས་ཀྱི་རྟོགས་པ་སྔོན་སོང་གི་
དགྲ་བཅོམ་པའི་རྟེན་ལ་ཕྱིར་མི་འོང་དུ་གྱུར་མ་ཐག་པའི་ཕྱིར་འོང་དེ། ཕྱིར་འོང་གི་རྒྱུད་ཀྱི་
ཀུན་ཤེས་པའི་དབང་པོའི་ཐོབ་པ་གསར་དུ་རྙེད་པའི་གང་ཟག་ཡིན་པར་ཐལ། དེ་དེ་ཐོབ་
པའི་གང་ཟག་གང་ཞིག །དེ་འདྲའི་དགྲ་བཅོམ་པ་དེ་ཕྱིར་འོང་གི་ཀུན་ཤེས་པའི་དབང་པོའི་
ཐོབ་པ་ལས་རྣམ་པར་ཉམས་པའི་གང་ཟག་ཡིན་པའི་ཕྱིར། ཁྱབ་སྟེ། རྣམ་པར་ཉམས་ན་
སྔོན་མེད་ཐོབ། །ཅེས་བཤད་པའི་ཕྱིར། གོང་གི་རྟགས་གྲུབ་སྟེ། དེ་དེའི་ཐོབ་པ་བཏང་བའི་
གང་ཟག་ཡིན་པའི་ཕྱིར། འདི་འདྲའི་རིགས་པ་གནད་དུ་ཆེ་སྟེ། ཉན་ཐོས་འབྲས་གནས་
རྣམས་ཀྱིས་ཞུགས་ལམ་ཐོབ་མྱོང་ཀྱང་། མ་ཐོབ་ཅེས་པ་འདི་བློ་ཡུལ་དུ་མི་ཤོང་བ་རྣམས་
ལ་ཡིད་ཆེས་སྐྱེད་པའི་རིགས་པ་ཡིན་པའི་ཕྱིར་རོ། །
དེ་ཡང་། དགྲ་བཅོམ་པ་རྣམས་ཀྱིས། ཀུན་ཤེས་པའི་དབང་པོ་ཐོབ་པ་བཏང་བའི་
གནད་ཀྱིས། དགྲ་བཅོམ་པ་སློབ་པར་བབས་པའི་ཚེ་ཀུན་ཤེས་དབང་པོའི་ཐོབ་པ་གསར་
རྙེད་བྱུང་བས་དེ་ཐོབ་མ་ཐག་པར་འཇོག་དགོས་པའི་ཕྱིར་རོ། །གོང་གི་རྟགས་གསུམ་པ་དེ་
རྒྱུན་ཞུགས་ཀྱི་འབྲས་བུ་ཐོབ་མ་ཐག་པའི་གང་ཟག་ཡིན་པ་མ་གྲུབ་ན། རྒྱུན་ཞུགས་ཀྱི་
རྟོགས་པ་སྔོན་སོང་གི་དགྲ་བཅོམ་པའི་རྟེན་ལ་ཕྱིར་མི་འོང་ཐོབ་མ་ཐག་པའི་ཕྱིར་མི་འོང་
ཆོས་ཅན། ཁྱོད་རྒྱུན་ཞུགས་ཀྱི་འབྲས་བུ་ཐོབ་མ་ཐག་པའི་གང་ཟག་ཡིན་པར་ཐལ། ཁྱོད་
དེ་ཐོབ་པའི་གང་ཟག་ཡིན། དེ་ཐོབ་ཟིན་ཐོབ་པའི་གང་ཟག་མིན་པའི་ཕྱིར། དང་པོ་ཆོས་
ཅན་གྱིས་གྲུབ། ཕྱི་མ་མ་གྲུབ་ན། དེ་འདྲའི་དགྲ་བཅོམ་པ་དེ་རྒྱུན་ཞུགས་ཀྱི་འབྲས་བུ་ཐོབ་
390



I
མངོན་པ་མཛོད་ཀྱི་སྤང་བྱ་སྤོང་ཚུལ་གྱི་དཀའ་འགྲེལ་ལེགས་བཤད་ཉི་མའི་འོད་ཟེར་ལས་མཁས་པའི་གཏམ་བྱ་གསང་བ་སྒོ་འབྱེད།
པའི་གང་ཟག་ཡིན་པར་ཐལ་ལོ། །འདོད་ན། དེའི་རྒྱུད་ཀྱི་ཀུན་ཤེས་པའི་དབང་པོ་ཐོབ་
པའི་གང་ཟག་ཡིན་པར་ཐལ་ལོ། །ཞེས་སོགས་སྔར་བཞིན་ནོ། །དེ་ལྟར་ན་འབྲས་བུ་
གཉིས་ཅིག་ཆར་དུ་ཐོབ་པ་ཅིག་ཀྱང་སྲིད་མོད། འོན་ཀྱང་ཕྱིར་མི་འོང་གི་རྟེན་ལ་ཕྱིར་འོང་
དུ་གྱུར་མ་ཐག་པ་དེ་ཕྱིར་འོང་གི་འབྲས་བུ་ཐོབ་མ་ཐག་པ་ནི་མིན་ནམ་སྙམ་སྟེ། ཕྱིར་མི་
འོང་ཐོབ་ནས་ཕྱིར་འོང་གི་འབྲས་བུ་བཏང་བའི་བཤད་རྩོད་མེད་པའི་ཕྱིར་རོ། །དེས་ཕྱིར་
འོང་ནས་རྒྱུན་ཞུགས་སུ་གྱུར་མ་ཐག་པ་ལའང་མཚོན་ནོ། །འདི་འདྲའི་རིགས་ཅན་གསང་
ཚིག་མང་དུ་གདའ་སྟེ་རེ་ཞིག་སྦས་ཏེ་བཞག་གོ ། །
དེ་ལྟར་ཆོས་མངོན་པ་མཛོད་ཀྱི་ཐུན་མོང་མ་ཡིན་པའི་སྤང་བྱ་སྤོང་ཚུལ་དོགས་
དཔྱོད་དང་བཅས་པ་འདི་ནི། ཤཱཀྱའི་དགེ་སློང་རིགས་པ་སྨྲ་བ་གདོང་དགའ་བ། གདོང་པ་
རབ་འབྱམས་པ་སངས་རྒྱས་དཔལ་ལྡན་གྱིས་ཤོག་བུ་སོགས་མཐུན་པའི་རྐྱེན་སྦྱར་ནས་
བསྐུལ་བ་ལས་འཇམ་མགོན་བླ་མ་སྐྱིད་གཤོངས་པ་ཆེན་པོའི་གསུང་ལས་སྐྱེས་པ། ཤཱཀྱའི་
དགེ་སློང་མངོན་པ་སྨྲ་བ། དབྱངས་ཅན་གསུང་གི་བྱིན་རླབས་སྙིང་ལ་ཞུགས་པ་ཀླུ་སྒྲུབ་
ཅེས་བྱ་བས། ཤིང་མོ་བྱ་ལོ་དབྱར་གྱི་འདུས་པ་ཆེན་པོ་དགག་དབྱེའི་དུས་ཁྱད་པར་ཅན་ལ་
མཉན་ཡོད་ཚེ་རིང་གུར་ཁང་གི་འདབ་ཤོག །ཚེ་རིང་གཡབ་དཀར་དུ་ལེགས་པར་གྲུབ་པ་
དགེ་ཤིང་བཀྲ་ཤིས།། །།
391



མང་ཐོས་ཀླུ་སྒྲུབ་རྒྱ་མཚོའི་གསུང་འབུམ།
རྩོམ་པ་པོ། མང་ཐོས་ཀླུ་སྒྲུབ་རྒྱ་མཚོ།
རྩོམ་སྒྲིག་འགན་འཁུར་བ། བསོད་ནམས་ཚེ་བརྟན།
མདུན་ཤོག་བཟོ་སྐྲུན་པ། པད་རྡོ། །
དཔེ་སྒྲིག་ སི་ཁྲོན་ཞིང་ཆེན་བོད་ཡིག་དཔེ་རྙིང་བསྡུ་སྒྲིག་ཁང་།
དཔེ་སྐྲུན། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
དཔེ་སྐྲུན་ཁང་ས་གནས། ལྷ་ས་གྲོང་ཁྱེར་སེ་རའི་ལྷོ་ལམ། སྦྲགས་ཨང་། 850010
བརྒྱུད་འཚོང་
། རྒྱལ་ཡོངས་ཞིན་ཧྭ་དཔེ་ཁང་།
དེབ་ཚད། 170mm x 230mm
སྤར་ཤོག 231
སྤར་གཞི། 2016 ལོའི་ཟླ་12པར་ཐེངས་དང་པོ་བསྒྲིགས།
སྤར་ཐེངས། 2016 ལོའི་ཟླ་12པར་ཐེངས་དང་པོ་སྤར། །
སྦར་གྲངས།
1-2000
དཔེ་རྟགས། ISBN 978-7-80589-860-5
སྒོར། 462
དཔེ་རིན།
སྤར་གཞི་སྒེར་བདག་ཡིན་པས་འདྲ་བཅོས་སྤར་འདེབས་མི་ཆོག་



图书在版编目(CIP)数据
芒堆·鲁珠嘉措文集;全11册:藏文/芒堆·鲁珠
嘉措著 - 拉萨:西藏藏文古籍出版社, 2016.11
ISBN 978-7-80589-858-2
I.O .II. I. 1藏学一文集一藏语
N. TK281.4-53
中国版本图书馆 CIP 数据核字(2016)第256897号
芒堆·鲁珠嘉措文集(全11冊)
名言
作者 芒堆·鲁珠嘉措
责任编辑 索朗次日
封面设计 巴多
主编 四川藏文古籍保护编务院
版 西藏藏文古籍出版社
址 拉萨市色拉南路邮编 850010
刷四川嘉创印务有限责任公司
销全国新华书店
开 本 170mm x 230mm
印张 231
版次 2016年12月第1版第1次印刷
印 数 1-2000
标准书号 ISBN 978-7-80589-858-2
定 价 462.00(1-11册)
主出社印発汗印版印
版权所有翻印必究



责任编辑 索朗次回
封面设计 巴多
momoNOTEL
ISBN 978-7-80589-858-2
9787805898582ll;
定价:462.00元(1-11册)
